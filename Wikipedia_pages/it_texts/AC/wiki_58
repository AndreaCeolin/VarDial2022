{"id": "118997", "revid": "124929694", "url": "https://it.wikipedia.org/wiki?curid=118997", "title": "Effetto \u010cerenkov", "text": "Leffetto \u010cerenkov consiste nell'emissione di radiazione elettromagnetica da parte di un materiale le cui molecole sono polarizzate da una particella carica in moto che lo attraversa. L'effetto \u010cerenkov si manifesta solo quando la velocit\u00e0 della particella nel mezzo attraversato risulta superiore alla velocit\u00e0 di fase della luce nello stesso mezzo. Pi\u00f9 in generale si parla di radiazione \u010cerenkov, quando il mezzo attraversato non \u00e8 \"trasparente\" alla luce visibile.\n\u00c8 cos\u00ec chiamato in omaggio al fisico sovietico Pavel Alekseevi\u010d \u010cerenkov, che ha ricevuto il premio Nobel per la fisica nel 1958 per studi su questo fenomeno.\nLa fisica dell'effetto \u010cerenkov.\nPer la teoria della relativit\u00e0, nessuna particella pu\u00f2 viaggiare a una velocit\u00e0 superiore a quella della luce nel vuoto (299 792 458\u00a0 m/s). In un mezzo denso per\u00f2, la velocit\u00e0 di fase della luce risulta pi\u00f9 bassa di quella nel vuoto, e in un mezzo con indice di rifrazione \"n\" sar\u00e0 \"c/n\". Pu\u00f2 avvenire che una particella superi la velocit\u00e0 di fase della luce nel mezzo (pur tuttavia rimanendo al limite pari a \"c\"). Se tale particella \u00e8 carica elettricamente si verifica l'effetto \u010cerenkov, ovvero l'emissione di radiazioni \"\u03b3\".\nCi\u00f2 \u00e8 dovuto al fatto che la particella carica, lungo la sua traiettoria, induce dei momenti di dipolo temporanei negli atomi o nelle molecole del mezzo. Ritornando alla configurazione iniziale, le molecole producono radiazione elettromagnetica. Tale radiazione elettromagnetica si propaga in un fronte sferico. Se la particella viaggia lentamente, tale perturbazione si rilassa elasticamente e si ha un ritorno all'equilibrio meccanico non appena la particella \u00e8 passata. Se invece la velocit\u00e0 della particella \u00e8 sufficientemente elevata rispetto al tempo di risposta del mezzo (e ci\u00f2 si verifica quando la velocit\u00e0 della particella nel mezzo attraversato risulta superiore alla velocit\u00e0 della luce nello stesso mezzo) allora i fronti d'onda elettromagnetica (cerchi nell'esempio bidimensionale) si sovrappongono costruttivamente e l'energia prodotta da questa perturbazione si irradia come un'onda d'urto coerente nella direzione formula_1 rispetto alla direzione della particella.\nCome nell'aria, quando un oggetto supera il muro del suono, si forma un cono d'onda (onde meccaniche), allo stesso modo, con le onde elettromagnetiche, nelle condizioni sopra enunciate, si assiste alla produzione di un cono d'onda del tutto simile al cono di Mach per il suono.\nCaratteristico della radiazione \u010cerenkov \u00e8 il cosiddetto \"angolo di \u010cerenkov\", indicato in figura con la lettera formula_1.\nL'angolo di \u010cerenkov pu\u00f2 essere calcolato mediante la seguente relazione:\ndove \"n\" \u00e8 l'indice di rifrazione del mezzo, \"c\" \u00e8 la velocit\u00e0 della luce nel vuoto (e di conseguenza formula_4 la velocit\u00e0 della luce nel mezzo) e \"v\" \u00e8 la velocit\u00e0 della particella carica.\nPer particelle relativistiche, il rapporto tra la velocit\u00e0 della particella \"v\" e la velocit\u00e0 della luce \"c\" \u00e8 indicato con formula_5, e l'angolo di \u010cerenkov risulta essere:\nSi pu\u00f2 subito notare che l'angolo massimo si ha quando la particella si muove all'incirca alla velocit\u00e0 \"c\". In tal caso, la relazione diventa:\nIl rilevamento di radiazione \u010cerenkov \u00e8 oggi sfruttato nell'astronomia delle sorgenti gamma e negli esperimenti condotti sui neutrini, rilevando ad esempio i muoni prodotti in acqua, i quali, essendo negativamente carichi, e viaggiando a una velocit\u00e0 superiore a quella di propagazione della luce in acqua, danno luogo all'effetto \u010cerenkov.\nUtilizzi.\nLa radiazione \u010cerenkov \u00e8 impiegata soprattutto negli esperimenti scientifici riguardanti la rivelazione di particelle di origine spaziale, e in particolare \u00e8 stata utilizzata nello studio del neutrino e per la scoperta dell'antiprotone. Nei reattori nucleari a immersione l'intensit\u00e0 della radiazione \u00e8 correlata alla frequenza degli eventi di fissione, ed \u00e8 quindi indicativa del livello di attivit\u00e0 del reattore. Allo stesso modo viene usata per valutare la radioattivit\u00e0 residua presente nelle barre di combustibile esauste.\nQuando i raggi cosmici colpiscono l'atmosfera si pu\u00f2 avere la produzione di coppie di elettroni e positroni ad alta velocit\u00e0. La radiazione \u010cerenkov generata da queste particelle \u00e8 usata per determinare la direzione e l'intensit\u00e0 della sorgente dei raggi cosmici causa dell'evento, attraverso i cosiddetti \"telescopi \u010cerenkov\". Questa tecnica, denominata in inglese Imaging Atmospheric Cherenkov Technique (IACT), \u00e8 impiegata in esperimenti quali H.E.S.S. e MAGIC. Lo stesso principio \u00e8 sfruttato nei rivelatori di neutrini come Super-Kamiokande. L'effetto \u010cerenkov \u00e8 sfruttato anche dall'Osservatorio IceCube sito al Polo Sud.\nLe applicazioni scaturite dalla radiazione \u010cerenkov hanno portato ai premi Nobel per la fisica del 1958, 1959, 1988, 1995, 2002 e 2015.\nNella narrativa fantascientifica.\nLa \"propulsione \u010cerenkov\" nel romanzo \"Fanteria dello spazio\" di Robert A. Heinlein \u00e8 il sistema utilizzato dalle astronavi per muoversi a velocit\u00e0 maggiore di quella della luce.\nNel romanzo \"Il pianeta del silenzio\" (\"Fiasko\", 1986), Stanis\u0142aw Lem descrive la debole radiazione di \u010cerenkov prodotta dai motori siderali dell'astronave \"Hermes\".\nIn \"Star Trek\", le astronavi, mentre sono a curvatura, viaggiano immerse in un tunnel composto dall'effetto \u010cerenkov caratterizzato dalla tipica radiazione azzurra. Un effetto simile \u00e8 visibile anche nell'anime \"Cowboy Bebop\".\nNella serie di videogiochi \"Mass Effect\", qualora il campo di forza collassi mentre una nave viaggia a velocit\u00e0 superluminale, le conseguenze sarebbero catastrofiche: la nave verrebbe infatti riportata a velocit\u00e0 subluminale e l'enorme quantit\u00e0 di energia verrebbe sprigionata sotto forma di letali radiazioni \u010cerenkov.\nNel romanzo techno thriller \"Ghost Fleet\" di P.W. Singer, si suppone che la Cina abbia acquisito la capacit\u00e0 di individuare le navi militari a propulsione nucleare, sia in immersione che in emersione, ed usi tale capacit\u00e0 per imporre la sua supremazia militare sul pacifico, sbaragliando la marina statunitense.\nNell'opera fumettistica Watchmen di Alan Moore il personaggio di dr Manhattan risplende di un bagliore azzurro attribuibile all'effetto \u010cerenkov."}
{"id": "118998", "revid": "3115", "url": "https://it.wikipedia.org/wiki?curid=118998", "title": "Democrazia diretta", "text": "La democrazia diretta \u00e8 una forma di governo democratica nella quale i cittadini possono, senza alcuna intermediazione o rappresentanza politica, esercitare direttamente il potere legislativo.\nDescrizione.\nRapporto con la democrazia rappresentativa.\n\"Il confronto tra democrazia diretta e rappresentativa si \u00e8 sempre posto in\ntermini antitetici\". \nCome messo in evidenza dal sociologo Ostrogorski, nelle conclusioni del suo \"Democrazia e partiti politici\" la democrazia diretta rappresenta lo strumento pi\u00f9 idoneo nel contrastare la \"degenerazione oligarchica\" dei partiti dato che, eliminando il monopolio del potere legislativo, riduce la pressione delle \"lobby\" di interesse sui partiti .\nEppure la democrazia diretta \u00e8 declinata in modo meno antitetico alla rappresentanza parlamentare, quando non la contesta in assoluto ma soltanto per la sua esclusivit\u00e0: in questi casi essa costituirebbe un sistema legislativo nel quale nessun organo dello Stato detiene il potere legislativo in forma monopolistica, ma tutti i cittadini possono partecipare direttamente alla vita politica su base volontaria, promuovendo \"iniziative\" o \"referendum\" nel rispetto delle regole fissate, sui temi di loro scelta. \nSecondo Andreas Auer, professore di Diritto Costituzionale all'Universit\u00e0 di Zurigo e direttore del \"Centro di studi e di documentazione sulla democrazia diretta\", \nEquivoci nell'uso del termine.\nAltre forme, specifiche, di democrazia vengono a volte confuse con la democrazia diretta. Pu\u00f2 essere infatti comune l'utilizzo improprio di termini diversi quali sono \"democrazia partecipativa\" e \"democrazia deliberativa\".\nLa \"democrazia partecipativa\" consiste negli strumenti utili a raccogliere pareri e opinioni che forniscono informazioni stimolando la collaborazione tra cittadini e rappresentanti, ma di per s\u00e9 questa forma di democrazia non contempla strumenti per attribuire potere legislativo ai cittadini.\nLo sono, ad esempio, gli incontri istituzionali che il Governo e gli altri enti rappresentativi tengono con le cosiddette \"parti sociali\" (sindacati, associazioni di categoria...), atti a raccogliere informazioni e proposte in merito di una determinata legislazione in corso di approvazione.\nLa \"democrazia deliberativa\" raccoglie gli strumenti per realizzare il consenso tra persone di pareri ed interessi differenti. Queste altre forme di democrazia, con loro specifici strumenti e mezzi applicativi, possono eventualmente affiancare la democrazia diretta che resta definita dagli strumenti legislativi elencati precedentemente.\nStoria.\nNelle sue prime forme la democrazia diretta si caratterizzava per il fatto di sostituire interamente, o quasi, la democrazia rappresentativa: l'organo legislativo a volte non era presente essendo sostituito dall'assemblea dei cittadini. Gli unici rappresentanti erano, in quel caso, i soli membri dell'esecutivo.\nPer questo la democrazia diretta moderna (che affianca e non sostituisce l'organo legislativo) \u00e8 a volte anche detta \"democrazia semi-diretta\" oppure \"democrazia diretta moderna\" per distinguerla dal modello immediatamente precedente (e per altro a volte ancora esistente) della \"democrazia diretta medioevale\". Questa forma moderna della democrazia diretta \u00e8 stata ideata durante la Rivoluzione francese essendo presente nella costituzione francese del 1793 (Costituzione \"montagnarda\", mai applicata) ed \u00e8 stata poi sviluppata in Svizzera tra il 1848 ed il 1891. In seguito \u00e8 stata adottata, in forme diverse, in diversi paesi del mondo tra cui numerosi stati USA (inclusa la California), alcuni paesi europei e stati indiani.\nNell'antica Atene.\nLa democrazia diretta \u00e8 stata tra le prime forme di governo democratico, essendo il regime che si \u00e8 sviluppato durante il V secolo a.C. nella polis di Atene.\nL'antica forma democratica ateniese nasce nel 508 a.C., con la riforma politica promossa da Clistene (in realt\u00e0 una forma di democrazia rappresentativa su base tribale). Successivamente, con le riforme di Efialte e Pericle, raggiunge il massimo grado di maturazione.\nCariche pubbliche.\nArch\u00e8 era la parola usata ad Atene per indicare le cariche pubbliche. Queste si dividevano in due categorie: quelle che erano assegnate tramite sorteggio e quelle che erano attribuite mediante l'elezione. Quelle assegnate tramite sorteggio potevano essere ricoperte da ogni cittadino di media intelligenza e competenza mentre le seconde potevano essere svolte solo da un numero limitato di persone in quanto richiedevano una certa competenza.\nAll'interno della prima categoria troviamo le cariche militari. Per comandare le forze militari e navali di Atene, ogni anno, dall'inizio del VI secolo a.C., furono eletti dieci strategoi. Inizialmente l'ecclesia eleggeva uno strategos per ognuna delle dieci trib\u00f9. Alla fine del V secolo a.C. per\u00f2, divenne possibile eleggere pi\u00f9 di uno strategos per trib\u00f9. Inizialmente gli strategoi erano i comandanti effettivi dei contingenti della loro trib\u00f9; nel terzo quarto del IV secolo a.C. cinque di questi strategoi furono eletti per determinati compiti (uno al comando dell'esercito per le operazioni militari fuori dell'Attica, uno per la difesa del territorio interno, due responsabili del controllo del porto del Pireo e uno che si occupava dell'armamento della flotta). Gli altri cinque invece rimanevano a disposizione per compiti o incarichi particolari.\nLa carica della strategia permetteva di entrare a far parte della boul\u00e9 e dell'ecclesia e forniva l'opportunit\u00e0 di diventare famosi. Si trattava di un'arch\u00e8 che poteva essere esercitata fino a quando un uomo era in grado, ogni anno, di ottenere un sostegno sufficiente grazie al voto dei cittadini. Non \u00e8 infatti casuale che gli strategoi ad Atene includessero nel loro numero importanti personaggi politici di Atene.\nIl demos ogni anno eleggeva i dieci comandanti dei dieci reggimenti delle trib\u00f9. Ad Atene non esisteva all'interno dei soldati e dell'esercito una particolare gerarchia. Le stesse forze navali erano sotto il comando degli strateghi. Bench\u00e9 nella marina non esistessero ruoli subordinati eletti in modo regolare, ad Atene tuttavia non mancavano marinai esperti. Ogni trireme era comandata da un capo chiamato kybernetes, il timoniere. Toccava al trierarca, tolta la paga dei marinai, sostenere le spese di esercizio per un intero anno. La spesa, alquanto onerosa, a partire dal 350 a. C. fu distribuita tra i 1200 cittadini pi\u00f9 ricchi raggruppati in venti \u201ccompagnie\u201d. Nel 354/3 Demostene propose di aumentare il numero di cittadini a duemila e di suddividere le spese in proporzione alle proprie ricchezze.\nAltre cariche che venivano assegnate a coloro che si riteneva avessero le giuste referenze erano quelle di ambasciatore, di responsabile dei programmi edilizi, di segretario o di tesoriere di comitati o fondi particolari. Anche la scelta di un architetto non poteva avvenire tramite sorteggio. Tuttavia anche queste ultime cariche erano sempre concesse dal voto dell'ecclesia e gli stessi funzionari erano sempre sorvegliati dalla boul\u00e8. Per quanto riguarda le cariche assegnate mediante sorteggio la pi\u00f9 importante e antica era l'arcontato. Nei tempi pi\u00f9 antichi era una carica ricoperta dai candidati scelti dalle due classi pi\u00f9 abbienti dei pentakosiomedimnoi e dagli hippeis. Pi\u00f9 tardi la nomina venne assegnata tramite un'estrazione a sorte. Pertanto anche i membri dei teti potevano essere eletti, anche se sembra improbabile che molti teti abbiano davvero servito come arconti.\nGli arconti erano nove: l'arconte eponimo, che dava il suo nome all'anno durante il quale ricopriva la carica; l'arconte re; il polemarco e sei thesmothetai. L'arconte eponimo si occupava della supervisione dei casi \u201cfamigliari\u201d. L'arconte re giudicava i crimini religiosi, compresi gli omicidi e gli incidenti dolosi. Il polemarco si occupava dei processi privati che riguardavano i meteci e gli altri cittadini non privilegiati. I responsabili dei calendari dei processi erano i thesmotethai, che avevano anche l'incarico di occuparsi delle incriminazioni ossia delle accuse di aver proposto un decreto legge o una legge scorretta.\nTutti e dieci gli arconti, compreso il segretario dei thesmothetai, avevano il compito di scegliere annualmente il gruppo dei 6000 giudici popolari. I tre arconti maggiori avevano inoltre un ruolo di primo piano in una serie di riti religiosi, di cerimonie e di feste.\nLa maggior parte delle cariche non occupava tutto il tempo dei cittadini e le commissioni composte dai membri potevano dividere il lavoro tra i rispettivi membri. Le archai non militari potevano essere ricoperte una sola volta nella vita. Se includiamo la boul\u00e8 circa mille posti dovevano essere rivestiti di anno in anno da cittadini che superavano i trent'anni di et\u00e0.\nI compiti della maggior parte delle cariche erano semplici ed elementari. Ogni arch\u00e8 comportava delle funzioni precise e delle precise responsabilit\u00e0. Da un certo punto di vista il sistema ateniese era inefficiente: poco professionale, lento, scoordinato, macchinoso e privo di continuit\u00e0. Tuttavia i poteri legislativi, esecutivi e giudiziari dello Stato erano esercitati dai cittadini in una misura che non fu mai uguagliata n\u00e9 prima n\u00e9 dopo. Pochi ateniesi volevano che il loro sistema fosse cambiato radicalmente.\nLa partecipazione alla direzione degli affari locali e alle cariche pubbliche riguardava un'alta percentuale della popolazione. In tal modo si rafforzava il coinvolgimento delle assemblee popolari. La partecipazione e la rappresentazione decisa dalla sorte caratterizzavano tutte le pubbliche decisioni prese nell'Atene democratica. Quando era impossibile riunire l'ecclesia, tutte le decisioni erano affidate ai dikasteria, i quali rappresentavano il popolo. Questo sistema di reclutamento diffuso produceva ottimi risultati per quanto riguarda il lavoro ordinario. Ma un'organizzazione politica come quella ateniese non garantiva n\u00e9 la formulazione di progetti politici a lungo termine n\u00e9 il conferimento di quella necessaria flessibilit\u00e0 ed evoluzione nell'amministrazione interna e nella risposta alle nuove sfide.\nL'Ecclesia.\nAtene, il caos era consuetudine per le strade; il motivo consisteva nel fatto che il Popolo aveva \u201cfame\u201d di libert\u00e0 che da secoli aveva perso\u2026\nUna delle prime cose che cambi\u00f2 le sorti e le consuetudini passate, fu un'assemblea rivoluzionaria. Nata intorno al 400 a.C. durante la I era di Pericle, l'Ecclesia, (dal latino \u201c\"eccles\u00eda\"\u201d, che risale al greco \u201cekkl\u0113s\u00eda\u201d, significa assemblea), era l'Assemblea dei cittadini, presente con diversit\u00e0 strutturali, funzionali e nominative, stesse in tutte le antiche citt\u00e0 Greche. Nei regimi democratici comprendeva tutti i cittadini; nei regimi oligarchici la partecipazione all'ecclesia era subordinata a un certo censo, per lo pi\u00f9 quello oligarchico, o addirittura alla nascita.\nIn particolare, per ecclesia s'intende l'assemblea popolare di Atene, cui partecipavano tutti i cittadini di pieno diritto che avessero compiuto i vent'anni d'et\u00e0.\nLe sue attribuzioni, vastissime, riguardavano l'elezione dei magistrati, l'approvazione delle leggi e la decisione ultima sulla pace, la guerra e le alleanze. Quindi aveva potere (legislativa, giudiziaria e esecutiva) La legge vietava per\u00f2 al presidente dell'ecclesia, (nel sec. V a.C. era l'epistate dei pritani), di mettere in discussione qualsiasi proposta che non fosse stata presentata dalla bul\u00e8. Ogni proposta derivante dall'iniziativa privata (tutti i cittadini avevano il diritto di prendere la parola nell'ecclesia), cos\u00ec come ogni emendamento a un deliberato della bul\u00e8, doveva passare attraverso la bul\u00e8 stessa. Per tenere entro giusti limiti l'onnipotenza dell'ecclesia fu istituita la cosiddetta \u201cgraf\u00e8 par\u00e0 n\u00f2mon\u201d o accusa d'illegalit\u00e0, per cui, chi avesse fatto proposte illegali o comunque nocive ai cittadini, poteva essere condannato a un'ingente ammenda, all'esilio e persino alla morte.\nLa votazione nell'ecclesia avveniva per un'alzata di mano; era invece segreta e si faceva per mezzo di pietruzze, se si trattava dei diritti di un singolo cittadino. In generale i decreti dell'ecclesia erano validi senza quorum, (la quota, in numeri assoluti o in percentuale, dei voti o dei votanti richiesto perch\u00e9 un candidato risulti eletto o perch\u00e9 siano valide le decisioni di un'assemblea), determinato; erano per\u00f2 necessari almeno seimila suffragi (ecclesia plenaria) per l'ostracismo, (votazione scritta su pezzi di cocci chiamati \u00f3straca), per l'impunit\u00e0 all'eventuale autore di una proposta illegale ma necessaria, o per le persone colpite da atimia (perdita totale o parziale dei diritti da parte del cittadino per indegnit\u00e0). Durante la rivoluzione oligarchica del 411 a.C. il numero dei membri dell'ecclesia fu ristretto a cinquemila per evitare confusione e disordine.\nA dire il vero, questo regime \"democratico\" era molto diverso dall'accezione che gli diamo oggi. Infatti, i requisiti per essere \"cittadini\" erano:\nDunque gli schiavi, le donne e gli \"stranieri\" non potevano votare. Si presume che tra il 10% ed il 20% della popolazione ateniese aveva diritti politici, gli altri non erano considerati \"cittadini\" (non facevano parte della \"demos\").\nGraf\u0113 paran\u00f3m\u014dn.\nQuesta apparente totale eguaglianza e libert\u00e0 di pensiero e di espressione trov\u00f2 una grande limitazione pratica con la \"graphe paranomon\" (in greco \"\u0393\u03c1\u03b1\u03c6\u03ae \u03c0\u03b1\u03c1\u03b1\u03bd\u03cc\u03bc\u03c9\u03bd\"): il cittadino che in assemblea avesse proposto alcunch\u00e9 in contrasto con il diritto tradizionale poteva subire pene assai gravi. Questo, ovviamente, comport\u00f2 una grave limitazione alla libert\u00e0 di espressione in assemblea. (\"isegoria\")\nLa Boul\u00e8.\nStruttura.\nOgni anno ad Atene si svolgeva una riunione nella quale si eleggevano, attraverso un sorteggio, 500 cittadini, 50 da ognuna delle 10 trib\u00f9. I bouletai non potevano essere eletti pi\u00f9 di 2 volte nella vita e mai per due anni consecutivi. I prescelti erano sottoposti ad un esame per controllare le loro credenziali (essere cittadini, avere trenta anni, non essere stati privati dei diritti politici)\nLa carica di bouletes era riservata a chi aveva un certo reddito (occorreva essere qualificato come zeugita). I membri della boul\u00e8 ricevevano un'indennit\u00e0 dallo Stato ed erano esentati dal servizio militare.\nOgni gruppo di cinquanta bouletai appartenente ad una delle dieci trib\u00f9 ricopriva a turno, per una decima parte dell'anno, il ruolo di pritano, ossia faceva parte del comitato che dirigeva i lavori della boul\u00e8. Ogni giorno uno di loro veniva estratto a sorte per ricoprire la carica di presidente chiamato epistates. La carica non poteva essere rivestita pi\u00f9 di una volta nella vita. L'epistates presiedeva a tutte le sedute della giornata e gli venivano affidate le chiavi della tesoreria pubblica.\nFunzioni.\nLa boul\u00e8 formulava abbozzi di proposte da sottoporre all'ecclesia detti probouleuma. Essi potevano essere espressi sotto forma di un consiglio specifico, oppure poteva essere formulata una questione aperta, lasciando agli stessi membri dell'ecclesia il compito di produrre una direttiva specifica.\nSuccessivamente alla formazione della lega di Delo (478/7) la boul\u00e8 si trov\u00f2 ad essere maggiormente coinvolta negli aspetti economici e diplomatici di Atene. In particolare la boul\u00e8 giunse ad esercitare la supervisione delle entrate e delle uscite. La boul\u00e8 divent\u00f2 l'organo politico al quale dovevano rispondere e fare riferimento tutti i numerosi funzionari di Atene. Oltre ad occuparsi della costruzione e della manutenzione delle navi la boul\u00e8 si occupava anche della gestione degli edifici pubblici e delle opere pubbliche. Essa possedeva l'autorit\u00e0 giudiziaria per applicare le proprie decisioni e per dare inizio a procedimenti legali.\nEssendo l'organismo politico che in un certo senso rappresentava il demos ateniese sovrano e che stilava l'ordine del giorno per le riunioni dell'ecclesia, la boul\u00e8 divenne lo strumento rappresentativo attraverso il quale il demos esercitava la supervisione e il controllo dell'esecuzione effettivo della propria volont\u00e0. Oltre a sorvegliare e controllare l'attuazione delle decisioni dell'ecclesia, la boul\u00e8 si occupava delle finanze pubbliche. Tra i compiti della boul\u00e8 c'era anche quello di imporre il pagamento dei debiti a chi risultava debitore.\nNell'antica Roma.\nIl sistema politico della Roma repubblicana, gi\u00e0 sviluppatosi durante il periodo dei Re, prevedeva un Senato costituito da anziani magistrati, vale a dire da persone che avevano ricoperto cariche elettive in ruoli esecutivi (consoli, pretori, edili, questori, tribuni, ecc.). Il Senato non poteva per\u00f2, da solo, promulgare leggi. Poteva discuterle ed approvarle al suo interno per poi demandarle al voto dei \"Comizi\". I Comizi erano assemblee popolari. Tutti i cittadini romani ne facevano parte secondo il censo e l'et\u00e0 (\"Comizi centuriati\"), secondo una base territoriale (\"Comizi Tributi\") e secondo l'appartenenza ad una Gens (\"Comizi curiati\").\nIl voto prevalente in ciascuno di questi Comizi rappresentava un voto e le diverse assemblee venivano riunite per votare fino a che non si fosse ottenuta una maggioranza. I comizi non avevano tutti il medesimo numero di componenti, per esempio i comizi centuriati degli anziani erano meno popolosi che gli analoghi comizi che raggruppavano i giovani (fino a 46 anni) ed i comizi di chi aveva un reddito pi\u00f9 elevato conteneva un numero inferiore di membri che non altre fasce di reddito. In questo modo il voto degli anziani ricchi aveva pi\u00f9 peso. Le regole democratiche cambiarono durante tutto il periodo Repubblicano, ma molto in fretta venne definita l'estrazione a sorte della prima delle assemblee che doveva esprimersi.\nQuesta assemblea (Comizio) veniva definita: \"Prerogativa\" [8]. In base a questo sistema fondamentalmente pluri-camerale le leggi erano virtualmente votate dalla totalit\u00e0 dei cittadini (definiti come: maschi in et\u00e0 matura ed in stato libero). Mediante i Comizi tributi e la magistratura dei \"Tribuni del popolo\" i cittadini godevano anche del diritto di iniziativa legislativo: oltre che approvare o respingere leggi proposte dal Senato, potevano proporne. Il termine SPQR (\"Senatus PopulusQue Romanus\") ha un contenuto molto concreto e descrive un sistema di democrazia diretta [7].\nNel medioevo.\nIn un panorama di forme diversissime e soluzioni originali, l'autogoverno era praticato durante tutto il medioevo nei Comuni e Repubbliche nel Nord Italia.\nTra le diverse forme di questo autogoverno esisteva quella del potere legislativo esercitato dall'assemblea dei cittadini in piazza. Elisa Occhipinti, studiosa di storia comunale, nel suo \u201c\"L'Italia dei Comuni\"\u201d fornisce questa descrizione: \u201c\"Il Comune in Italia fu da subito espressione dell'intera cittadinanza, che in esso si riconosceva e che da esso si sentiva rappresentata. Ogni - civis - ne faceva parte in quanto abitante della citt\u00e0 e non in quanto appartenente ad un determinato ceto sociale. Espressione della comunit\u00e0 cittadina era l'assemblea generale di tutti gli abitanti (indicata nelle fonti con diversi termini: consilium, parlamentum, concio, colloquium, arengo) convocata al suono della campana, nel corso della quale i partecipanti dibattevano i problemi della citt\u00e0 e approvavano le linee di governo\"\u201d [4].\nUn altro studioso, tra i pi\u00f9 autorevoli sulla storia della Repubblica di Venezia, l'inglese Frederic C. Lane spiega che: \u201c\u2026 nell'antica Venezia l'autorit\u00e0 suprema spettava in linea di principio all'assemblea popolare (Concio o Arengo). In queste adunanze collettive della popolazione avveniva la scelta del Doge e l'approvazione delle nuove leggi\u201d [5]. L'equivalente del \u201cconcio\u201d o \u201carengo\u201d si chiama in tedesco \u201cLandesgemeinde\u201d e venne descritta per la prima volta in lingua tedesca come \u201cGemeinde der Leute des Tals\u201d (comunit\u00e0 delle genti della valle). Le prime \u201cLandsgemeinde\u201d si tennero nei Cantoni rurali della Svizzera primitiva. Per esempio a Uri nel 1231 [6].\nIn questa forma di democrazia diretta l'organo legislativo non si presenta nella forma di Parlamento di rappresentanti, ma \u00e8 costituito dall'assemblea dei cittadini in piazza che esercitano l'attivit\u00e0 legislativa direttamente. Questa forma di democrazia diretta, medioevale, rafforza di fatto il potere esecutivo dato che l'organo legislativo pu\u00f2 riunirsi solo raramente ed affrontare un numero limitato di temi. In Italia esso ha ceduto il posto all'avvento delle signorie, proprio negli anni in cui veniva adottato in Svizzera. Questa forma di democrazia esiste ancora in diversi Comuni svizzeri, ma solo in due Cantoni: Appenzello Interno, e Canton Glarona.\nNell'et\u00e0 moderna.\nIl tema della \"democrazia diretta\" riprende vigore nell'illuminismo. Jean-Jacques Rousseau descrive la democrazia diretta come la sola forma di governo con la quale il popolo sovrano esprime la volont\u00e0 generale. Rousseau pone particolarmente l'accento sull'infedelt\u00e0 dei rappresentanti eletti e sul concetto \"degradante\" della delega politica (\"..nel quale la specie umana \u00e8 degradata e il nome di uomo \u00e8 disonorato...\").\nDopo il tentativo di introduzione della democrazia diretta, di tipo moderno, fatto con la citata Costituzione francese del 1793, fu la volta della Svizzera dove il sistema di democrazia diretta di tipo medioevale non era mai scomparso. Gi\u00e0 la prima Costituzione federale svizzera del 1848, conteneva elementi di democrazia diretta che erano: il referendum confermativo obbligatorio in caso di revisioni parziali o totali della Costituzione e la possibilit\u00e0 di domandarne una revisione totale..\nPer giungere alla realizzazione della democrazia diretta nella forma attuale si dovette attendere il 1891. I sostenitori della democrazia diretta erano raccolti soprattutto nel \"Movimento democratico\" animato da personaggi di estrazioni politiche diverse sebbene spesso di orientamento socialista, come ad esempio Karl B\u00fcrkli: fondatore della Internazionale a Zurigo il quale, in polemica con Karl Marx, sosteneva che la democrazia diretta e non la dittatura del proletariato avrebbe realizzato la fase di transizione alla estinzione dello Stato..\nUn notevole esempio di democrazia diretta \u00e8 stata la brevissima esperienza della Comune di Parigi (1871), sviluppatasi approfittando del crollo del Secondo Impero Francese e con la spinta rivoluzionaria di creare un nuovo regime di stampo socialista. L'iniziativa venne spenta nel sangue dallo stesso esercito francese.\nSuccessivamente, seguendo l'esempio della Svizzera, per combattere la \"degenerazione oligarchica dei partiti\" come definita da Moisei Ostrogorski e il dilagare della corruzione da questa generata, vennero introdotti diversi strumenti di democrazia diretta in molti stati USA, tra i quali la California (1911). Fu quella la conclusione del periodo detto del progressivismo.\nApplicazioni \"locali\" in processi decisionali, che fanno pensare alla democrazia diretta (sebbene questo termine sia utilizzato in modo proprio solo in contesti legislativi, e non in generici processi decisionali) si possono reperire:\nDemocrazia diretta in et\u00e0 contemporanea.\nCome accennato, oggi tutte le democrazie sono rappresentative.\nDiversi politologi e sociologi della politica hanno indicato, gi\u00e0 da tempo, i limiti della democrazia solo rappresentativa. Tra questi Moisei Ostrogorski. Per correggere le \"storture\" che si possono generare nelle forme di democrazia solo rappresentativa, spesso le democrazie moderne inseriscono degli strumenti di democrazia diretta nel loro ordinamento.\nStrumenti.\nGli strumenti mediante i quali i cittadini possono esercitare la democrazia diretta sono i seguenti:\nUn discorso a parte merita il Plebiscito. Nella citazione di Auer (precedente) questo strumento \u00e8 indirettamente indicato come una forma impropria di democrazia diretta, definita come \"addomesticata\". Nell'opera di Bruno Kaufmann invece lo strumento \u00e8 energicamente rifiutato come strumento di democrazia diretta: \"I plebisciti sono strumenti di potere nelle mani di chi governa, in cerca di approvazione da parte del Popolo per consolidare o salvare il proprio potere. Lo scopo non \u00e8 tanto l'implementazione della democrazia, quanto piuttosto il dare legittimit\u00e0 alle decisioni di chi governa.\"\nIn Svizzera.\nGenerale.\nLa Svizzera \u00e8 un esempio di Stato ove vengono applicati con regolarit\u00e0 molti istituti di democrazia diretta a livello nazionale, cantonale e comunale.\nIl popolo pu\u00f2 bloccare una legge o una modifica della costituzione decisa dal parlamento tramite referendum o pu\u00f2 imporre modifiche alla legge ordinaria o alla costituzione tramite un'iniziativa popolare. In due cantoni svizzeri, il Canton Appenzello Interno e il Canton Glarona, la votazione avviene in modo tradizionale tramite alzata di mano (Landsgemeinde); altrove il voto viene espresso al seggio o per corrispondenza.\nIn Svizzera la democrazia ha sia forma diretta che rappresentativa. La fusione delle due forme non \u00e8 una caratteristica unica della Svizzera, ma rispetto agli altri paesi ci\u00f2 \u00e8 accentuato.\nI cittadini possono sia proporre leggi sia respingere leggi gi\u00e0 approvate dal parlamento.\nSono presenti numerosi metodi per consultare il popolo, a seconda della questione:\nParticolare.\nIn Svizzera, come in tutti i paesi democratici, i cittadini eleggono i propri rappresentanti.\nMa la Svizzera d\u00e0 ai cittadini anche la possibilit\u00e0 di partecipare direttamente al processo decisionale. Bench\u00e9 la democrazia diretta non sia una prerogativa unica della Svizzera, il sistema svizzero \u00e8 probabilmente il pi\u00f9 ampio nel mondo.\nI cittadini svizzeri possono sia fare proposte legislative, sia respingere la legislazione gi\u00e0 approvata dal Parlamento.\nL'unico caso in cui il Parlamento pu\u00f2 agire contro questo diritto \u00e8 se la proposta legislativa \u00e8 anticostituzionale o se viola il diritto internazionale.\nIniziativa popolare.\nSe gli elettori (di solito un gruppo di interesse) raccolgono 100.000 firme a favore di una determinata iniziativa, la questione deve essere sottoposta ad una votazione in tutto il paese.\nIn teoria, un'iniziativa pu\u00f2 trattare solo temi di carattere istituzionale, ma in pratica sono tenute su questioni molto diverse.\nDi recente sono state lanciate iniziative su questioni quali i tagli alle spese militari (respinta) e la limitazione della popolazione straniera al 18% (respinta).\nIniziative pi\u00f9 \"originali\" hanno riguardato una semplificazione della procedura per l'apertura delle case da gioco (accolta) e il divieto della produzione e della vendita dell'assenzio (accolta).\nLa prima iniziativa lanciata con il sistema attuale, per la quale si vot\u00f2 nel 1893, chiedeva che fosse vietato perch\u00e9 crudele il metodo ebraico di macellazione senza lo stordimento iniziale dell'animale. Pass\u00f2, contro il parere del Parlamento.\nReferendum.\nGli svizzeri usano il termine \"referendum\" per indicare una votazione popolare indetta per opporsi ad un testo legislativo gi\u00e0 approvato dall'Assemblea federale. Se una persona o un gruppo contrario al testo legislativo proposto riesce a raccogliere 50.000 firme entro 100 giorni dalla sua data di pubblicazione ufficiale, gli elettori saranno chiamati a decidere.\nNella maggior parte dei casi un referendum \u00e8 indetto solo se coloro che hanno un interesse particolare per la questione riescono a raccogliere un numero sufficiente di firme.\nTuttavia, le autorit\u00e0 sono tenute ad indire un referendum se la legge proposta riguarda un emendamento costituzionale o la firma di un importante accordo internazionale senza possibilit\u00e0 di recesso.\nVoto.\nIl popolo svizzero \u00e8 chiamato a votare circa quattro volte all'anno su una ventina di questioni di importanza nazionale. Ci possono essere anche pi\u00f9 referendum e/o iniziative a livello cantonale e comunale, su questioni prettamente locali come l'acquisto di quadri particolari per il museo municipale, l'orario di apertura dei negozi, una modifica della destinazione d'uso di un terreno.\nLe autorit\u00e0 locali cercano di far coincidere le proprie votazioni con quelle nazionali, in modo da non chiamare gli elettori alle urne troppo spesso.\nL'importanza della discussione.\nAlcune votazioni sono chiare e comprensibili ed interessano la gente perch\u00e9 riguardano la loro citt\u00e0, il loro lavoro o i loro figli. Altre volte il quesito non \u00e8 cos\u00ec chiaro e gli elettori non sono sicuri dell'influsso che potrebbe avere sulla loro vita quotidiana.\nSolo la met\u00e0 delle proposte dei referendum e solo un decimo di quelle delle iniziative popolari sono approvate dagli elettori.\nLa popolazione votante si aggira intorno al 40%. Per aumentare questa percentuale si sta sperimentando l'uso del voto elettronico.\nAnche se un'iniziativa non \u00e8 approvata, il dibattito che ne deriva costituisce un importante contributo alla vita politica, e pu\u00f2 spesso cambiare gli atteggiamenti a lungo termine.\nIn Italia.\nLa democrazia diretta trova una specifica previsione e tutela costituzionale nella Costituzione della Repubblica Italiana, e in particolare ad essa \u00e8 dedicato l'Art. 3 Cost., annoverato nella sezione dei \"Diritti fondamentali\".\nTra gli strumenti che l'ordinamento italiano prevede per l'effettivo esercizio di questa forma di partecipazione ci sono:\nL'Italia, a livello nazionale, prevede tre strumenti di democrazia diretta:\nUn quarto strumento di democrazia diretta \u00e8 previsto dalla Costituzione:\nIl dibattito sulla democrazia diretta in Italia \u00e8 stato riaperto a partire dagli anni 2000 con le iniziative politiche dei membri e appartenenti al Movimento Cinque Stelle (M5S).\nNell'Unione Europea.\nAnche l'Unione europea ha recentemente (1\u00ba aprile 2012) introdotto uno strumento di democrazia diretta: il Diritto d'iniziativa dei cittadini europei (ECI).\nCon la raccolta di un milione di firme in almeno 5 paesi della Comunit\u00e0 i cittadini europei possono chiamare la Commissione europea a presentare una proposta legislativa. Si tratta quindi di una legge di iniziativa popolare a voto parlamentare. Sebbene la \"Mozione\" o \"Proposta popolare\" (come tale strumento \u00e8 anche chiamato) non sia il pi\u00f9 potente strumento di democrazia diretta, n\u00e9 sia particolarmente originale, \u00e8 opportuno segnalare alcune particolarit\u00e0 ed originalit\u00e0 dell'ECI:\nIn altri stati europei.\nStrumenti di democrazia diretta sono presenti in diversi stati europei soprattutto quelli dell'est, che hanno introdotto di recente forme di democrazia. La \"Guida alla democrazia diretta\"[3] ci riferisce che il referendum abrogativo e l'iniziativa popolare a voto popolare oltre che nel Liechtenstein ed in Svizzera, sono presenti in Lituania, Slovacchia ed in Ungheria.\nL'Italia presenta diverse forme di democrazia diretta (gi\u00e0 citate precedentemente), sebbene non contempli la legge di iniziativa popolare a voto popolare e sebbene la \"Guida\" metta in evidenza il fatto che il referendum abrogativo esiga un \"quorum\" (la cosa \u00e8 presentata come una anomalia).\nUn caso particolare, in Europa, \u00e8 la Germania: a livello federale non sono di fatto presenti strumenti di democrazia diretta, mentre lo sono in tutte le regioni (L\u00e4nder) ed a livello comunale. La diffusione della democrazia diretta in Germania \u00e8 un fenomeno relativamente recente: fino al 1989 l'unica regione (Land) a disporre di strumenti di democrazia diretta era il Baden-W\u00fcrttemberg [3].\nIn California e negli USA.\nA seguito del periodo storico detto del \"progressivismo\", durato alcuni decenni tra la fine del 1800 e l'inizio del 1900, e consistente in un movimento democratico finalizzato ad ottenere riforme atte a contrastare la corruzione e la degenerazione dei partiti politici, in molti stati degli USA vennero introdotti strumenti di democrazia diretta. Tra questi stati figura la California, il pi\u00f9 popoloso Stato USA, dove strumenti di democrazia diretta vennero introdotti nel 1911. \nQuesti sono in particolare: il referendum abrogativo e le leggi di iniziativa popolare a voto popolare. Le forme di democrazia diretta presenti negli stati americani sono diverse, stato per stato, e sono diverse da quelle esistenti in paesi dove la democrazia diretta \u00e8 radicata (come la Svizzera). Una sintesi delle differenze \u00e8 presente nel testo di Bruno Kaufmann \"\"Guida alla democrazia diretta\"[3] dove si dice che: \"Le iniziative popolari in California aggirano il Parlamento completamente, mentre in Svizzera, una volta depositate le sottoscrizioni necessarie, inizia un processo di consultazioni e negoziazioni molto diverso e ampio\". Un'altra differenza, consiste nella maggiore presenza (negli stati USA) dello strumento della revoca (detto \"recall\"), presente solo in pochi cantoni svizzeri. Gli Stati USA dove gli strumenti di democrazia diretta sono pi\u00f9 di venti. Per esempio i seguenti stati ammettono la legge di iniziativa popolare a voto popolare: Alaska, Arizona, Arkansas, California, Colorado, Idaho, Maine, Massachusetts, Michigan, Missouri, Montana, Nebraska, Nevada, Dakota del Nord, Ohio, Oklahoma, Oregon, Dakota del Sud, Utah, Washington e Wyoming\".\nIn America del Sud.\nStrumenti di democrazia diretta sono presenti in diversi stati dell'America del Sud. La \"\"Guida alla democrazia diretta\"[3] ci riferisce che il referendum abrogativo e l'iniziativa popolare a voto popolare sono presenti in: Bolivia, Colombia, Per\u00f9, Uruguay e Venezuela\".\nLa Costa Rica prevede il referendum abrogativo, e l'iniziativa popolare a voto parlamentare (situazione simile all'Italia), mentre l'Ecuador prevede l'iniziativa popolare a voto popolare, ma non il referendum.\nIn Asia, Africa ed Oceania.\nCon l'eccezione di alcuni stati indiani, la democrazia diretta \u00e8 poco presente in questi continenti, sebbene si manifestino sintomi di un interesse crescente.\nLa Mongolia ha chiesto un corso di aggiornamento ed informazione a specialisti svizzeri (il citato Prof. Auer) ed il Viet Nam ha mandato in Svizzera una delegazione per prendere visione del sistema [2].\nAnche in questi continenti comunque \u00e8 presente e praticata la partecipazione popolare all'attivit\u00e0 legislativa mediante voto diretto, per esempio attraverso referendum. La \"Guida\" gi\u00e0 citata ci informa del fatto che tra il 2001 ed il 2008 si sono tenuti 25 referendum in Asia, 16 in Oceania, 29 in Africa [3].\nA Taiwan i cittadini hanno a disposizione i referendum propositivi e lo strumento della revoca, dove \u00e8 stato utilizzato nel febbraio del 2015 per revocare il mandato ad un parlamentare,\nDibattito e futuro della democrazia diretta.\nIl dibattito e l'idea di applicare regimi democratici pi\u00f9 radicali non ha mai avuto termine. A tutt'oggi, diversi teorici, politici e cittadini percepiscono una crisi di base nei regimi democratici rappresentativi (il cosiddetto \"politico di professione\"), giudicati inadeguati (afflitti da conflitti d'interesse se non corrotti) per il perseguimento del bene comune in una societ\u00e0 sempre pi\u00f9 complessa, pertanto spingono verso nuove forme di democrazia diretta.. Anche le nuove tecnologie elettronico-informatiche (tra cui la rete Internet con i vari servizi web) hanno favorito un'ampia circolazione di informazioni tali da creare una coscienza critica collettiva contro i punti deboli della democrazia rappresentativa favorendo un neonato impulso della democrazia diretta (fino a forme di e-democracy) alla luce anche della crisi dei sistemi politici occidentali incapaci di fronteggiare la grande recessione.\nPer questo si stanno sviluppando nuovi strumenti, come il bilancio partecipativo o le iniziative popolari destinate all'espulsione degli eletti (prima del termine del mandato). Infine, mentre in passato l'applicazione della democrazia diretta \"pura\" era (per ovvi motivi pratici) ostacolata dalle dimensioni degli Stati, oggi, il discorso si \u00e8 riaperto grazie allo sviluppo delle nuove tecnologie telematiche: grazie alla diffusione dei computer e di Internet, s\u00ec \u00e8 palesata la seria possibilit\u00e0 tecnica di gestire un grande \"parlamento virtuale\", per tutti gli aventi diritto (e-democracy).\nLa democrazia diretta \u00e8 professata oggi da vari movimenti in tutto il mondo (Podemos in Spagna, Syriza in Grecia o il Movimento 5 Stelle in Italia). Il maggiore teorico contemporaneo della democrazia diretta (o municipalismo libertario) \u00e8 il filosofo americano Murray Bookchin. Le sue idee sono state realizzate col nome di confederalismo democratico nel Rojava siriano dalla popolazione insorta prima contro il regime di Bashar al-Assad e poi contro l'ISIS (famosa \u00e8 la resistenza della citt\u00e0 di Koban\u00ea).\nI critici della democrazia diretta e difensori della democrazia rappresentativa sostengono invece la sostanziale inefficacia, rischio o pericolosit\u00e0 della democrazia diretta, ovvero del potere decisionale lasciato al popolo, col rischio elevato di populismo nel mondo moderno sviluppato, dominato da una sempre pi\u00f9 spinta alla divisione del lavoro e relativa specializzazione in cui la gestione stessa dello Stato risulta alquanto complessa dal punto di vista amministrativo, burocratico e finanziario tale da richiedere un politico di professione con relativo staff tecnico alle spalle. Prendendo spunto da Norberto Bobbio che scriveva :\u00abNulla uccide pi\u00f9 la democrazia che l'eccesso di democrazia\u00bb , Francesco Pallante afferma :\u00ab Lungi dall'essere la cura per la crisi istituzionale in atto, la democrazia diretta rischia di incarnarne la fase pi\u00f9 acuta e conclusiva. E' tirannia della maggioranza, dominio della folla.\u00bb"}
{"id": "119000", "revid": "767487", "url": "https://it.wikipedia.org/wiki?curid=119000", "title": "Apocalyptica", "text": "Gli Apocalyptica sono un gruppo musicale symphonic metal strumentale finlandese, formato ad Helsinki nel 1993 e composto da violoncellisti di formazione classica, specializzato nel repertorio heavy metal.\nStoria del gruppo.\nIl gruppo ha cominciato eseguendo cover dei Metallica e dei Sepultura con strumenti classici. A partire dal secondo album \"Inquisition Symphony\" del 1998, gli Apocalyptica hanno proposto musica di loro composizione, mantenendo influenze heavy metal. Dall'album \"Reflections\" il gruppo si \u00e8 dedicato a sonorit\u00e0 pi\u00f9 leggere, ma senza perdere del tutto l'influenza metal delle origini. Occasionalmente suonano anche brani di musica classica, come \"Hall of the Mountain King\" di Grieg, contenuto nell'album \"Cult\" del 2000.\nLa formazione attuale \u00e8 composta da tre musicisti, Eicca Toppinen, Paavo L\u00f6tj\u00f6nen e Perttu Kivilaakso, tutti laureatisi presso l'Accademia Sibelius di Helsinki. In passato hanno fatto parte del gruppo anche Antero Manninen e Max Lilja.\nI violoncelli degli Apocalyptica sono accompagnati da una batteria durante i concerti e nelle registrazioni. Hanno collaborato con loro i batteristi Mikko Sir\u00e9n dei Megaphone (che li accompagna dal vivo e nell'album \"Apocalyptica\") e Dave Lombardo degli Slayer (ospite in \"Apocalyptica\" e \"Reflections\"). Hanno all'attivo anche varie collaborazioni con cantanti solisti o di altri gruppi, tra cui Brent Smith degli Shinedown, Sandra Nasi\u0107 dei Guano Apes, Lauri Yl\u00f6nen dei The Rasmus, Ville Valo degli HIM, Nina Hagen, Till Lindemann dei Rammstein, Adam Gontier dei Three Days Grace, Matthew Tuck dei Bullet for My Valentine, Max Cavalera (ex Sepultura), Cristina Scabbia dei Lacuna Coil, Gavin Rossdale dei Bush e Corey Taylor degli Slipknot/Stone Sour. Il gruppo ha anche collaborato con gli Amon Amarth nel loro Twilight of the Thunder God, infatti, nella parte finale di \"Live for the Kill\" suonano i violoncelli del gruppo di Helsinki.\nNel film di Neil LaBute \"Amici &amp; vicini\" del 1998, sono stati utilizzati diversi brani tratti da \"Plays Metallica by Four Cellos\" come colonna sonora. Dal dicembre 2005 il batterista Mikko Sir\u00e9n \u00e8 membro ufficiale del gruppo."}
{"id": "119001", "revid": "2912", "url": "https://it.wikipedia.org/wiki?curid=119001", "title": "Cirrosi Epatica", "text": ""}
{"id": "119002", "revid": "125456686", "url": "https://it.wikipedia.org/wiki?curid=119002", "title": "Riserva naturale Bosco della Mesola", "text": "La riserva naturale Bosco della Mesola \u00e8 un'area naturale protetta con un'estensione di 835,70 ettari ed \u00e8 situata nei comuni di Goro, Codigoro e Mesola, in provincia di Ferrara. La riserva \u00e8 stata istituita nel 1977 ed \u00e8 riserva naturale statale.\nAmbiente.\nFlora.\nLa vegetazione \u00e8 costituita da tipici arbusti costieri e mediterranei come il leccio e la tamerice, ma anche da alberi ad alto fusto come il pino domestico, il salice, il pioppo, la quercia.\nFauna.\nLa fauna all'interno della Riserva naturale Bosco della Mesola \u00e8 ricca di vertebrati come anfibi, rettili, uccelli e mammiferi. \nTra gli anfibi \u00e8 importante la presenza di esemplari di pelobate fosco, unica popolazione nota a sud del fiume Po.\nFra i rettili si segnalano la vipera comune, il biacco, la testuggine di Hermann e la testuggine palustre. \nLe specie di uccelli sono numerose, tra queste troviamo il merlo, la capinera, la cinciallegra e l'allocco.\nMolto interessanti e rappresentativi sono soprattutto i mammiferi, come i daini (qui \"introdotti\" negli anni 1950-60) ed i cervi. Sono presenti inoltre il tasso, la puzzola, il riccio e l'arvicola.\nCervo delle Dune.\nIl consistente nucleo di circa 300 esemplari di cervo della Mesola (o Cervo delle Dune) rappresenta una popolazione unica nel suo genere in Italia. Sono esemplari diretti discendenti degli antichi cervi della Pianura Padana e risultano essere una sottospecie autoctona assolutamente diversa dalle altre sul territorio nazionale. \u00c8 stata oggetto di studi e di un'esposizione museale al secondo piano del castello della Mesola (Museo del bosco e del cervo della Mesola).\n\u00c8 possibile vedere il cervo utilizzando un pulmino elettrico nel periodo compreso tra marzo e fine ottobre."}
{"id": "119006", "revid": "599013", "url": "https://it.wikipedia.org/wiki?curid=119006", "title": "Linguaggio di programmazione ad alto livello", "text": "Un linguaggio di programmazione ad alto livello, in informatica, \u00e8 un linguaggio di programmazione caratterizzato da una significativa astrazione dai dettagli del funzionamento di un calcolatore e dalle caratteristiche del linguaggio macchina.\nStoria.\nL'idea di un linguaggio automaticamente \"traducibile\" in linguaggio macchina, ma pi\u00f9 vicino alla logica umana fu introdotta in informatica negli USA a partire dal 1950, soprattutto grazie al lavoro di John Backus (IBM), a cui si deve il primo linguaggio ad alto livello ad avere avuto ampia diffusione, il Fortran. Per questa innovazione Backus ha ricevuto il premio Turing.\nDescrizione.\nSono progettati per essere facilmente comprensibili dagli esseri umani, fino a includere alcuni elementi del linguaggio naturale. Per essere eseguiti da un calcolatore, i programmi scritti in linguaggio ad alto livello devono essere \"tradotti\" o \"interpretati\" da un altro programma.\nIn generale, la maggior parte dei linguaggi di programmazione ad alto livello moderni conserva alcuni concetti di fondo che \u00e8 possibile ricondurre ad alcune caratteristiche tipiche del linguaggio macchina. Concetti come quelli di variabile e assegnamento sono una versione astratta dello spostamento di dati fra celle di memoria; e il fatto che il paradigma di programmazione dominante sia quello imperativo si pu\u00f2 facilmente giustificare con la considerazione che anche i linguaggi macchina \"sono\" imperativi.\nProblemi del linguaggio macchina.\nI linguaggi macchina sono formati da istruzioni elementari, che vengono codificate in forma numerica e che consentono di effettuare operazioni aritmetiche, conversioni di bit e poco altro. Scrivere programmi in tale linguaggio \u00e8 quindi estremamente sconveniente: un'operazione basilare pu\u00f2 richiedere anche tre o quattro istruzioni; si rende cos\u00ec necessario molto codice anche per i programmi pi\u00f9 semplici. Il fatto che tale codice sia solamente numerico comporta inoltre grosse possibilit\u00e0 di errori e difficolt\u00e0 nell'individuarne. \u00c8 necessario inoltre avere continuamente a che fare con le caratteristiche fisiche della macchina in cui si programma: bisogna ad esempio specificare manualmente gli indirizzi di memoria in cui salvare le informazioni e i registri del processore in cui mantenere i dati temporanei.\nInfine, ogni computer pu\u00f2 comprendere solo il proprio linguaggio macchina, poich\u00e9 esso \u00e8 diverso da processore a processore. Esiste quindi anche lo svantaggio di dover riscrivere interamente un programma per farlo funzionare su un'altra piattaforma.\nImpatto dei linguaggi ad alto livello.\nL'idea dei linguaggi ad alto livello \u00e8 gi\u00e0 sottesa ai linguaggi assembly, che tuttavia non sono altro che \"traslitterazioni\" dei corrispondenti linguaggi macchina, che per esempio fanno corrispondere un codice mnemonico (quindi pi\u00f9 leggibile) a ogni codice di istruzione binario. Nei linguaggi di programmazione ad alto livello veri e propri, invece, una singola istruzione consente di effettuare un'operazione semplice, ma completa. Le istruzioni non sono in forma numerica, sono bens\u00ec parole (generalmente in lingua inglese), il cui significato corrisponde all'operazione che effettuano. A differenza dei linguaggi assembly, quindi, il processo di traduzione pu\u00f2 avere una complessit\u00e0 arbitraria, per cui il linguaggio ad alto livello pu\u00f2 essere anche \"completamente diverso\" (per sintassi e semantica) dal sottostante linguaggio macchina.\nIn sostanza, la programmazione ad alto livello ebbe l'effetto di svincolare completamente (o quasi) le caratteristiche dei linguaggi di programmazione da quelle dell'hardware destinato a eseguirli. Fra le conseguenze principali si possono elencare le seguenti:\nModelli di esecuzione.\nUn linguaggio ad alto livello, per definizione, non \u00e8 \"direttamente\" \"eseguibile\" da parte del calcolatore. L'esecuzione dei linguaggi ad alto livello si pu\u00f2 basare su due principali modelli, compilazione e interpretazione, che ammettono alcune varianti e possono essere combinati fra loro.\nCompilazione.\nIn questo modello viene usato un programma detto compilatore, la cui funzione \u00e8 quella di tradurre il programma sorgente (ovvero nel linguaggio ad alto livello) in un programma in linguaggio macchina equivalente (ovvero che esibisce lo stesso comportamento). Il risultato della traduzione \u00e8 quindi un programma scritto nel linguaggio macchina \"locale\", che pu\u00f2 essere eseguito direttamente dal calcolatore. A valle della traduzione, sorgente e compilatore non sono pi\u00f9 necessari per l'esecuzione del programma. Il costo della traduzione in linguaggio macchina (in termini di tempo e memoria necessari per portarla a termine) viene \"pagato\" solo durante la fase di \"compilazione\". Il risultato della compilazione \u00e8 \"non portabile\", essendo generato in uno specifico linguaggio macchina (e per uno specifico sistema operativo).\nInterpretazione.\nIn questo modello viene usato un programma detto interprete, la cui funzione \u00e8 quella di interpretare le istruzioni del programma sorgente ed eseguirle. A differenza del compilatore, l'interprete non produce mai un eseguibile. Di conseguenza, interprete e sorgente sono sempre necessari a ogni esecuzione del programma. Questo approccio consente una maggiore portabilit\u00e0 (lo stesso programma pu\u00f2 essere eseguito su diversi calcolatori e diversi sistemi operativi, a patto che sia disponibile un interprete) ma ha generalmente prestazioni inferiori (poich\u00e9 il costo dell'analisi e dell'interpretazione del codice sorgente viene pagato durante l'esecuzione).\nTranscompilazione.\nIn questo modello viene usato un programma detto transcompilatore, la cui funzione \u00e8 quella di tradurre un programma sorgente scritto in un linguaggio ad alto livello in un programma scritto in un altro linguaggio ad alto livello (ovvero, di livello paragonabile). L'esecuzione avviene poi secondo il modello previsto per il linguaggio \"di arrivo\" del processo di transcompilazione.\nApprocci ibridi.\nMolti linguaggi moderni (per esempio Java) adottano un approccio ibrido fra compilazione e interpretazione, in cui il codice sorgente viene \"compilato\" in un linguaggio intermedio, molto vicino al linguaggio macchina, che viene poi interpretato da un programma che ha un funzionamento molto simile a quello di un processore fisico. Questo approccio si distingue dalla transcompilazione perch\u00e9 il linguaggio di arrivo, pur non essendo linguaggio macchina in senso stretto, non \u00e8 un linguaggio ad alto livello (e in genere \u00e8 un linguaggio progettato appositamente e non destinato all'uso diretto da parte di un programmatore).\nLivelli di astrazione.\nUn linguaggio di programmazione pu\u00f2 essere descritto come \"pi\u00f9 ad alto livello\" di un altro se si discosta in modo pi\u00f9 radicale dalle caratteristiche tipiche del linguaggio macchina. In questo senso, si possono in linea di principio classificare tutti i linguaggi in funzione del loro livello di astrazione. In gran parte, una tale classificazione rispecchierebbe da vicino l'evoluzione storica dei linguaggi e dei paradigmi di programmazione, con i linguaggi pi\u00f9 antichi (FORTRAN, Cobol) evidentemente pi\u00f9 vicini al linguaggio macchina rispetto alle ultime generazioni di linguaggi a oggetti come Java o Python.\nQuesti ultimi linguaggi furono categorizzati negli anni 90 come linguaggi ad \"altissimo\" livello, ma la terminologia \u00e8 caduta in disuso, perch\u00e9, proprio in virt\u00f9 dell'evoluzione storica, un linguaggio definito \"ad alto livello\" alla sua nascita in seguito diventa di \"basso livello\"; un esempio fra tutti \u00e8 quello del C.\nFra i linguaggi a pi\u00f9 alto livello in assoluto vanno probabilmente citati quelli corrispondenti a paradigmi di programmazione di origine matematica, come i linguaggi funzionali (LISP) e logici (Prolog).\nLivello di astrazione ed efficienza.\nC'\u00e8 chi dice che, in termini almeno generali, quanto pi\u00f9 complessa \u00e8 la traduzione da un dato linguaggio al linguaggio macchina, tanto pi\u00f9 inefficiente \"tende\" a essere il linguaggio (in quanto il programmatore perde ogni percezione, anche indiretta, di ci\u00f2 che accadr\u00e0 \"realmente\", a livello hardware, quando il programma verr\u00e0 eseguito; e di conseguenza perde anche ogni possibilit\u00e0 di \"ottimizzare\" tale esecuzione).\nQuesta perdita di efficienza del software, tuttavia, si considera generalmente un costo accettabile per ottenere una serie di benefici (per alcuni dei quali si potrebbe usare ancora il termine \"efficienza\", seppure con connotazione leggermente diversa):"}
{"id": "119008", "revid": "37401", "url": "https://it.wikipedia.org/wiki?curid=119008", "title": "Aspetto (linguistica)", "text": ""}
{"id": "119012", "revid": "1543377", "url": "https://it.wikipedia.org/wiki?curid=119012", "title": "Los Angeles Chargers", "text": "I Los Angeles Chargers (detti anche Bolts o Super Chargers) sono una squadra di football americano della NFL con sede a Los Angeles, California. Competono nella West Division della American Football Conference.\nFondata nel 1960 con il nome di Los Angeles Chargers, la franchigia all'inizio gioc\u00f2 nella American Football League. Dopo un anno passato a Los Angeles, nel 1961 si spost\u00f2 a San Diego, cambiando denominazione in San Diego Chargers. Il 12 gennaio 2017, il club ha annunciato il suo ritorno a Los Angeles, dove gi\u00e0 i Rams si erano trasferiti l'anno precedente. Los Angeles diventa cos\u00ec la seconda citt\u00e0 ad avere due squadre dopo New York.\nI Chargers vinsero il campionato AFL nel 1963, raggiunsero cinque volte i playoff in quella lega e arrivarono in finale per quattro volte, prima di unirsi alla NFL nel 1970. In trentacinque stagioni da allora, i Chargers hanno raggiunto tredici volte i playoff, arrivando quattro volte in finale di conference. Nella stagione affrontarono i San Francisco 49ers nel Super Bowl XXIX, venendo sconfitti per 49\u201326. Sei giocatori dei Chargers sono stati inseriti nella Pro Football Hall of Fame: il wide receiver Lance Alworth (1962\u20131970), il defensive end Fred Dean (1975\u20131981), il quarterback Dan Fouts (1973\u20131987), il capo allenatore e general manager Sid Gillman (1960\u20131969, 1971), il wide receiver Charlie Joiner (1976\u20131986), l'offensive lineman Ron Mix (1960\u20131969) e il tight end Kellen Winslow (1979\u20131987) Al 2019, secondo la rivista \"Forbes\", il valore dei Chargers \u00e8 di circa 2,5 miliardi di dollari, ventunesimi tra le franchigie della NFL.\nStoria.\n1959-1969: American Football League.\nI Chargers diedero vita all'American Football League insieme ad altre sette franchigie nel 1959. Nel 1960, i Chargers giocarono la prima stagione della AFL a Los Angeles. Il loro primo proprietario fu l'ereditiere degli hotel Barron Hilton, figlio del fondatore della Hilton Hotels Conrad Hilton.\nSecondo il sito ufficiale della Pro Football Hall of Fame, Barron Hilton acconsent\u00ec dopo che il suo general manager, Frank Leahy, prese il nome dei Chargers quando acquis\u00ec la franchigia per Los Angeles. I Chargers disputarono l\u00ec una sola stagione, prima di trasferirsi a San Diego nel 1961. I primi anni di vita dei San Diego Chargers furono caratterizzati soprattutto dalla grandi giocate del wide receiver Lance Alworth, il quale concluse le proprie undici stagioni tra AFL e NFL con 543 ricezioni per 10.266 yard ricevute. Inoltre, egli stabil\u00ec il record per il football professionistico di gare consecutive con almeno una ricezione (96).\nNegli anni sessanta, i Chargers vinsero cinque volte il titolo della AFL West, la loro division (1960, 1961, 1963, 1964, 1965), conquistando il campionato AFL nel 1965.\nHilton vendette i Chargers a un gruppo guidato da Eugene Klein e Sam Schulman nell'agosto 1966. L'anno successivo i Chargers giocarono una gara di pre-stagione, perdendola, contro una franchigia della pi\u00f9 antica NFL, i Detroit Lions. I Chargers in seguito sconfissero i vincitori del Super Bowl III, i New York Jets, 34\u201327 di fronte a una folla da record al San Diego Stadium, gremito di 54.042 presenze il 29 settembre 1969. Sid Gillman, un membro della Pro Football Hall of Fame e l'unico allenatore che la squadra avesse mai avuto, si fece da parte per problemi di salute e Charlie Waller fu promosso al suo posto dopo la fine della stagione regolare. Gillman rimase operativo all'interno della franchigia come general manager.\n1970-1978: periodo post-fusione.\nNel 1970, i San Diego Chargers furono inseriti nella AFC West a seguito della fusione tra NFL e AFL. Da quel momento, i Chargers affrontarono annate difficoltose: Gillman si ritir\u00f2 anche dal ruolo di general manager nel 1971 e molti dei giocatori dei Chargers del decennio precedente si erano ritirati o erano stati scambiati. La squadra acquis\u00ec veterani come Deacon Jones e Johnny Unitas ma, giunti ormai agli sgoccioli delle proprie carriere, non furono di aiuto alla squadra che si piazz\u00f2 sempre tra il terzo e quarto posto nella AFC West dal 1970 al 1978.\n1979-1988: Dan Fouts e Air Coryell.\nIl 1979 fu un anno di svolta per i Chargers che vinsero per la prima volta la loro division dalla fusione tra AFL e NFL. Guidati dai futuri Hall of Famer Dan Fouts e Kellen Winslow rispettivamente come quarterback e tight end, e dall'allenatore Don Coryell (con un attacco soprannominato \"Air Coryell\"), i Chargers vinsero la division per tre anni consecutivi fino al 1981. Nel 1982 i Chargers raggiunsero ancora i playoff ma uscirono al primo turno. Fu quella l'ultima partecipazione della squadra ai playoff per dieci anni, fino alla stagione 1992.\nNel 1988 Fouts si ritir\u00f2 dopo 15 anni di carriera dove stabil\u00ec sette diversi record NFL e 42 primati di franchigia dei Chargers, diventando l'allora secondo passatore pi\u00f9 prolifico della storia della lega con 43.040 yard. Il numero 14 di Fouts fu ritirato nell'intervallo della gara giocata nel \"Dan Fouts Day\" a San Diego.\n1989-2003.\nNel 1989, Dan Henning un ex quaterback e allora assistente allenatore dei Washington Redskins, divenne l'ottavo allenatore della storia dei Chargers.\nIl 1989 fu anche l'anno del record messo a segno dal rookie Marion Butts che, in una partita contro i Kansas City Chiefs, riusc\u00ec a ricevere 176 yard nella vittoria dei Chargers per 20-13.\nIl mandato di Henning dur\u00f2 tre stagioni, terminando nel 1992 quando fu sostituito da Bobby Ross che, tra le prime mosse, fece acquisire il quarterback Stan Humphries dai Redskins. Dopo un inizio segnato da quattro sconfitte consecutive, la squadra vinse 11 delle ultime 12 partite rimaste, riuscendo a qualificarsi per i Playoff. In quella stagione Ross vinse il premio di allenatore dell'anno ma la squadra, dopo aver superato il primo turno dei playoff, fu eliminata dai Miami Dolphins della leggenda Dan Marino.\nNel 1993, i Chargers conclusero con un record di 8-8 (ultimi nella propria division), non qualificandosi per i playoff.\nNel 1994, la franchigia si qualific\u00f2 nuovamente ai playoff, giungendo a disputare il primo Super Bowl della loro storia, perso contro i San Francisco 49ers di Steve Young.\nDalla stagione 1996 a quella 2003, i Chargers non riuscirono pi\u00f9 a qualificarsi per i playoff.\n2004-2009:l'era di Drew Brees e l'era di Philip Rivers.\nLa stagione 2003 termin\u00f2 a pari merito con altre tre squadre per il peggior record della lega ma i Chargers ottennero la prima scelta nel Draft NFL 2004. La scelta cadde su Eli Manning, quarterback proveniente dall'Universit\u00e0 del Mississippi.\nPrima del Draft, Eli dichiar\u00f2 pubblicamente che si sarebbe rifiutato di giocare con la franchigia di San Diego, cos\u00ec i Chargers lo selezionarono come primo assoluto ma lo scambiarono immediatamente con i New York Giants in cambio di Philip Rivers, il quale sarebbe diventato il giocatore simbolo dei Chargers per gli anni a venire.\nNella sua stagione da rookie, Rivers si vide preferire come quarterback titolare Drew Brees.\nNel 2004, grazie alle giocate di Brees, la squadra ottenne la prima insperata qualificazione ai playoff dal 1995, dove furono eliminati al primo turno dai Jets. A fine stagione, nonostante la precoce eliminazione dai playoff, Drew vinse il premio NFL Comeback Player of the Year e l'allenatore Schottenheimer il premio di miglior allenatore della stagione.\nNel 2005, Brees fu ceduto ai New Orleans Saints di cui sarebbe diventato l'icona e Rivers ne prese il posto come titolare, portando la squadra ai playoff per quattro anni consecutivi dal 2006 al 2009. In quegli anni per\u00f2, la stella della squadra fu il running back LaDainian Tomlinson che nel 2006 stabil\u00ec il record di touchdown segnati nella stagione regolare (31) e fu premiato come MVP della NFL, il primo giocatore dei Chargers a ricevere tale onore.\n2010-2016.\n2010.\nLa stagione 2010 fu la prima senza Tomlinson, passato ai New York Jets per gli ultimi due anni di carriera. La stagione inizi\u00f2 con un record di 2-5. Ripresasi, la squadra termin\u00f2 la stagione con un record di 9-7 ma non riusc\u00ec a qualificarsi ai playoff per la prima volta dal 2005. Essi terminarono la stagione come l'ottava squadra della storia della NFL a classicarsi al primo posto sia in attacco (395,6 yard a partita) e difesa (271,6 yards concesse a partita) e solo la seconda di esse a non qualificarsi per i playoff (con gli Eagles del 1953 che terminarono 7\u20134\u20131).\n2011.\nI Chargers iniziarono la stagione 2011 con una sola sconfitta per mano dei New England Patriots di Tom Brady e quattro vittorie nelle prime 5 partite. Dopo la vittoria per 38-26 contro gli Oakland Raiders nell'ultima settimana della stagione regolare, i Chargers terminarono l'annata con un record di 8-8, alla pari proprio coi Raiders e i Denver Broncos, che vinsero tuttavia la division, escludendo San Diego dai playoff per il secondo anno consecutivo.\n2017: ritorno a Los Angeles.\nIl 12 gennaio 2017, i Chargers annunciarono il loro ritorno a Los Angeles a partire dalla stagione 2017 dopo 56 anni nella citt\u00e0 di San Diego.\nLogo ed uniformi.\nAd eccezione dei colori i Chargers hanno sempre utilizzato come simbolo della propria franchigia, sin dal debutto nel 1960, una saetta a forma di arco. Durante la permanenza nella AFL, l'effigie dei bolts era rappresentata da uno scudetto ove campeggiavano un fulmine, la testa di un cavallo e la scritta \"CHARGERS\".\nDal 1960 al 1973, i giocatori indossarono divise bianche e blu elettrico con fiammeggianti fulmini color oro sulle spalle. Il casco era di color bianco, con numero del giocatore e fulmine ad arco di color oro. Fino al 1966 i pantaloncini furono di color bianco, per poi divenire anch'essi oro fino al 1973.\nNel 1973 il blu elettrico fu abbandonato in favore di un blu pi\u00f9 scuro (dark royal blue). Il casco divenne anch'esso blu scuro ed i nomi dei giocatori furono rimossi. Dal 1978 al 1983, i Chargers indossarono una maglia bianca per le partite in casa per poi tornare definitivamente al blu nel 1984. Le uniche eccezioni per quanto riguarda le partite in casa riguardano la stagione 1991 e altre sporadiche partite.\nNel 1985, i bolts tornarono a vestire pantaloni bianchi e ad usare divise nelle tonalit\u00e0 del blu scuro. Il fulmine raffigurato sul casco e sulle magliette divenne di colore bianco con bordi oro.\nNel 1990 vi fu ancora un cambiamento. I chargers vestirono pantaloncini blu navy con magliette bianche. Nel 1997 e nel 2001 sfoggiarono una divisa completamente bianca, con l'unica eccezione per i pantaloncini dei cornerback, di colore blu.\nNell'ottobre 2003, in occasione della partita contro i Miami Dolphins, la franchigia di San Diego indoss\u00f2 per la prima (e finora solo in quella occasione) pantaloncini e maglietta blu scuro.\nDalla fine degli anni ottanta al 2000, i Chargers hanno indossato uniformi bianche nei due match casalinghi della pre-season per poi utilizzare le divise blu nella stagione regolare. Dal 2001 hanno invece utilizzato uniformi blu per la preseason e bianche per gli home-match del mese di settembre. La ragione sembra essere nel fatto che gli incontri prestagionali sono giocati di notte, mentre quelli di settembre sono giocati di giorno. \u00c8 quindi un notevole vantaggio poter indossare, nei mesi pi\u00f9 caldi, magliette di color bianco (pi\u00f9 fresco), soprattutto nei match disputati di giorno.\nCome uniforme alternativa, dal 2002, i Bolts hanno scelto un design molto simile a quello utilizzato nel 1960. Ci\u00f2 \u00e8 dovuto anche al desiderio dei fan di rievocare le origini e la storia della franchigia.\nIl 9 marzo 2007, i Chargers hanno mostrato sul loro sito web una riedizione della prima uniforme realizzata nel 1988. La nuova divisa \u00e8 stata inaugurata, in un match riservato alla squadra, il 14 marzo successivo. Il blu navy \u00e8 rimasto il colore principale per i match casalinghi. Lo storico arco di fulmine ha assunto i toni del giallo con bordi blu (cos\u00ec come i nomi dei giocatori). Come ulteriore rievocazione del passato il casco \u00e8 talvolta di color bianco con protezioni facciali di colore blu.\nGiocatori importanti.\nMembri della Pro Football Hall of Fame.\nFino alla classe 2017, 11 giocatori e un membro dello staff dei Chargers sono stati inseriti nella Pro Football Hall of Fame.\nRecord di franchigia.\nCarriera\nStagionali"}
{"id": "119015", "revid": "2178116", "url": "https://it.wikipedia.org/wiki?curid=119015", "title": "Sonno", "text": "Il sonno (dal latino \"somnus\") \u00e8 una necessit\u00e0 fisiologica, definito come stato di riposo contrapposto alla veglia. Varie definizioni indicano il sonno come \"una periodica sospensione dello stato di coscienza\", durante la quale l'organismo recupera energia; stato di riposo fisico e psichico, caratterizzato dal distaccamento temporaneo della coscienza e della volont\u00e0, dal rallentamento delle funzioni neurovegetative e dall'interruzione parziale dei rapporti sensomotori del soggetto con l'ambiente, indispensabile per il ristoro dell'organismo. Come la veglia, infatti, il sonno \u00e8 un processo fisiologico attivo che coinvolge l'interazione di componenti multiple del sistema nervoso centrale e autonomo.\nInfatti, bench\u00e9 il sonno sia rappresentato da un apparente stato di quiete, durante questo stato avvengono complessi cambiamenti a livello cerebrale che non possono essere spiegati solo come un semplice stato di riposo fisico e psichico. Ad esempio, ci sono alcune cellule cerebrali che in alcune fasi del sonno hanno un'attivit\u00e0 5-10 volte maggiore rispetto a quella che hanno in veglia.\nDue caratteristiche fondamentali distinguono il sonno dallo stato di veglia: la prima \u00e8 che nel sonno si crea una barriera temporanea percettiva fra mondo cosciente e mondo esterno, la seconda \u00e8 che uno stimolo sensoriale di un certo livello (ad esempio un rumore forte) pu\u00f2 superare questa barriera e far svegliare chi dorme.\nUn adeguato sonno \u00e8 biologicamente imperativo per la maturazione cerebrale infantile e per il sostenimento della vita. Dalla qualit\u00e0 e dalla durata del sonno dipende lo stato di salute psicofisico dell'individuo. I disturbi del sonno, come ad esempio l'insonnia sono presenti in molte patologie psichiatriche, nelle quali la privazione del sonno ha un notevole impatto sulla qualit\u00e0 della vita della persona.\nDefinizione e differenza da altri stati di alterazione di coscienza.\n\u00c8 difficile dare una definizione precisa e univoca del sonno. Una delle pi\u00f9 calzanti \u00e8 quella data nel 1985 da Fagioli e Salzarulo, che lo presentano come \u00abuno stato dell'organismo caratterizzato da una ridotta reattivit\u00e0 agli stimoli ambientali che comporta una sospensione dell'attivit\u00e0 relazionale (rapporti con l'ambiente) e modificazioni dello stato di coscienza: esso si instaura autonomamente e periodicamente, si autolimita nel tempo ed \u00e8 reversibile\u00bb.\nUn'altra definizione comunemente accettata lo definisce \u00abun distaccamento temporaneo e reversibile della mente dal corpo, indispensabile per il corretto funzionamento di entrambe\u00bb.\nAncora un'altra definizione lo indica come: \u00abStato prontamente reversibile di ridotta attivit\u00e0 e interazione con l'ambiente circostante\u00bb. La dizione \u00abprontamente reversibile\u00bb non si pu\u00f2 quindi associare al coma o all'anestesia che sono, rispettivamente, una patologia e uno stato di quiete indotto farmacologicamente.\nIl sonno quindi si differenzia da altri stati di alterazione di coscienza:\nMacrostruttura e microstruttura del sonno.\nTradizionalmente, tre misure principali sono state usate per definire la fisiologia del sonno:\nNel 1953 Eugene Aserinsky e Nathaniel Kleitman scoprirono la presenza dei movimenti oculari rapidi (REM) durante il sonno. Questa semplice osservazione permise di differenziare il sonno in una \"fase REM\" (con movimenti oculari rapidi) e in una fase non REM (\"fase NREM\"). Nel 1963 Kleitman e Dement descrissero per la prima volta l'alternanza, durante il periodo di sonno, del sonno REM e NREM in cicli, introducendo il concetto di architettura del sonno.\nAlla fine degli anni sessanta, dopo la scoperta del sonno REM e NREM e del concetto di ciclicit\u00e0 di queste due fasi all'interno del sonno \u00e8 nata la necessit\u00e0 di classificare in maniera standard le variazioni elettroencefalografiche che si verificavano durante il sonno in maniera macroscopica. Nel 1968 Rechtschaffen e Kales basandosi sull'analisi dei parametri elettroencefalografici, elettromiografici ed elettrooculografici classificarono il sonno in 5 stadi: 4 stadi NREM (stadio 1; stadio 2; stadio 3; stadio 4) e uno stadio REM.\nLe fasi del sonno.\nIl sonno presenta un'alternanza regolare di fasi non-REM e REM costituita da cicli di durata simile tra loro. Dopo essersi addormentato il soggetto passa progressivamente dallo stadio 1 del sonno non-REM allo stadio 2, dopodich\u00e9 passa allo stadio 3 o allo stadio 4 sonno ad onde lente e quindi, tra i 70 e i 90 minuti dopo l'addormentamento, si verifica la prima fase di sonno REM che dura circa 15 minuti. Alla fine della prima fase di sonno REM si conclude il primo ciclo che dura all'incirca dagli 80 ai 100 minuti.\nDopo il primo ciclo, se ne susseguono altri di durata piuttosto costante ma dove il sonno REM tende ad aumentare in durata a scapito del sonno non-REM, in particolare degli stadi 3 e 4 (sonno non-REM profondo) che si fanno pi\u00f9 brevi. Durante la notte, alla fine, il sonno REM costituisce circa il 25% della durata totale del sonno. \u00c8 possibile che tra i vari cicli vi siano momenti di veglia. Il periodo di sonno viene rappresentato graficamente mediante gli ipnogrammi che illustrano il succedersi delle fasi di veglia e sonno in rapporto al tempo.\nOggi al posto della suddivisione in quattro stadi \u00e8 molto pi\u00f9 comune la nomenclatura in tre fasi (N1, N2 e N3) adottata dall'American Academy of Sleep Medicine nel 2007 sulla base dell\u2019aspetto e delle frequenze delle oscillazioni dell\u2019EEG, nella quale la fase N3 riunisce gli stadi 3 e 4 ambedue caratterizzati dalle stesse grandi onde lente, anche se in percentuale diversa. \nVeglia.\nDurante la veglia l'EEG alterna fondamentalmente tra due pattern. Un pattern chiamato di \"attivazione\" (o pattern desincronizzato) caratterizzato da onde di basso voltaggio (10-30 microvolt) e alta frequenza (16\u201325\u00a0Hz) e un secondo chiamato \"attivit\u00e0 alfa\" caratterizzato da onde sinusoidali di 8\u201312\u00a0Hz. L'attivit\u00e0 alfa \u00e8 tipicamente presente e abbondante quando il soggetto \u00e8 rilassato a occhi chiusi. Il pattern di attivazione \u00e8 presente quando il paziente \u00e8 in stato di attenzione a occhi aperti. \nI movimenti oculari sono sia rapidi sia lenti e il tono muscolare \u00e8 medio-alto.\nStadio 1.\nDurante lo \"stadio 1\" l'attivit\u00e0 alfa diminuisce, il pattern di attivazione \u00e8 scarso e L'EEG \u00e8 costituito principalmente da onde di bassa tensione di frequenza mista tra 3\u20137\u00a0Hz. I movimenti degli occhi sono ancora presenti ma lenti, rotanti e oscillatori (non in opposizione di fase come nella fase REM). L'elettromiogramma mostra un'attivit\u00e0 tonica persistente bench\u00e9 di intensit\u00e0 inferiore rispetto alla veglia.\nStadio 2.\nNello \"stadio 2\" \u00e8 presente un\u2019attivit\u00e0 di fondo di tensione relativamente bassa, con frequenza variabile ma vicina alle onde theta (3\u20137\u00a0Hz). Lo stadio 2 \u00e8 caratterizzato dalla presenza di due componenti, i cosiddetti complessi K e i fusi del sonno (o \"spindles\"). Questi ultimi di provenienza talamica, mancano nell'insonnia familiare letale, malattia mortale per la privazione del sonno.\nI movimenti degli occhi sono lenti, mentre l'EMG si riduce ulteriormente.\nStadio 3.\nNello \"stadio 3\" il 20% - 50% di ogni epoca (convenzionalmente un periodo di registrazione EEG di 30 s) deve contenere attivit\u00e0 Delta ovvero onde EEG di grande ampiezza (&gt; 75 microvolt) e bassa frequenza (circa 0,5 \u2013 4\u00a0Hz). Il tono muscolare in questo stadio \u00e8 lievemente ridotto e i movimenti degli occhi praticamente assenti. I fusi del sonno possono presentarsi oppure no, mentre sono presenti i complessi K, sebbene spesso siano difficilmente distinguibili dalle onde delta.\nStadio 4.\nLo \"stadio 4\", o \"sonno non-REM profondo\", \u00e8 caratterizzato dalla presenza di onde delta, che qui raggiungono la massima ampiezza e la minima frequenza, per pi\u00f9 del 50% di ogni epoca. Come per lo stadio 3, i fusi possono essere assenti o presenti mentre i complessi K sono presenti, ma pressoch\u00e9 irriconoscibili dal ritmo delta di fondo. I movimenti degli occhi non sono presenti mentre persiste uno stato di attivazione muscolare tonica molto basso. In questa fase l'attivit\u00e0 metabolica del cervello \u00e8 ridotta (minor consumo di ossigeno e glucosio). Se il soggetto si sveglia in questa fase pu\u00f2 rimanere confuso per qualche secondo.\nStadio REM.\nLo \"stadio REM\" \u00e8 caratterizzato da un EEG a bassa tensione con frequenze miste. L'EEG del sonno REM ricorda molto quello dello stadio 1 se non per le caratteristiche scariche di onde con la caratteristica morfologia a \"dente di sega\". Compaiono le onde PGO (ponto-genicolo-occipitali), l'attivit\u00e0 dell'ippocampo si fa sincronizzata con la comparsa di onde theta. Lo stadio prende il nome dai movimenti oculari rapidi e per il basso tono dei muscoli mentonieri. Inoltre questa fase \u00e8 quella in cui si verificano prevalentemente i sogni. Il cervello consuma ossigeno e glucosio come se il soggetto fosse sveglio e stesse svolgendo un'attivit\u00e0 intellettuale. Se ci si sveglia in questa fase si \u00e8 perfettamente orientati. Questo stadio \u00e8 caratterizzato anche da un controllo pi\u00f9 impreciso delle funzioni vegetative dell'organismo, infatti la pressione arteriosa aumenta e subisce sbalzi, la frequenza cardiaca aumenta e possono comparire extrasistoli, aumenta la frequenza respiratoria che si fa pi\u00f9 irregolare, inoltre pu\u00f2 essere in parte compromessa la termoregolazione. Salvo disfunzioni fisiologiche, si pu\u00f2 verificare anche l'erezione del pene nell'uomo. Il sonno REM tende a ridursi con l'avanzare dell'et\u00e0 e raggiunge un picco all'et\u00e0 di 1 anno per poi diminuire in favore del sonno non-REM.\nPeriodo d'inerzia.\nIl \"periodo d'inerzia\" \u00e8 quel breve primo periodo del risveglio, soprattutto se forzato, nel quale la neurofisiologia del cervello \u00e8 ancora pi\u00f9 simile a quella del sonno.\nMicrostruttura del sonno.\nUn recente studio ha evidenziato come il ciclo \"sonno - veglia\" generi delle vere e proprie alterazioni strutturali al livello sinaptico. Immagini in microscopia elettronica e ricostruzioni tridimensionali hanno mostrato come alla fine della veglia ci sia un aumento del volume delle spine dentritiche (\"HV: Spine Head volume\") e della interfaccia spina-assone (\"ASI\": \"axon-spine interface\"), mentre alla fine del sonno ci sia una riduzione di questi due parametri.\nUn dato importante \u00e8 che la diminuzione di HV ed ASI avviene per lo pi\u00f9 in sinapsi di dimensione piccole o intermedie, che costituivano circa l'80% delle sinapsi del campione, mentre le sinapsi pi\u00f9 grandi e che si trovano in branche ad alta densit\u00e0 dentritica hanno meno possibilit\u00e0 di ridursi durante il sonno. Gli autori affermano che queste ultime strutture potrebbero rappresentare dei marker strutturali di sinapsi associate a circuiti della memoria relativamente stabili, nonostante il profondo rimodellamento che avviene durante lo stato di veglia.\nLa riduzione non uniforme della dimensione delle sinapsi \u00e8 coerente con il fatto che l'apprendimento durante la veglia potenzi selettivamente queste ultime, e con l'ipotesi che la normalizzazione selettiva durante il sonno favorisca l'integrazione e il consolidamento della memoria, assieme alla rimozione di informazioni poco usate o difficilmente integrabili con i circuiti neuronali presenti.\nStato di attivazione di aree cerebrali durante il sonno.\nDurante il sonno sono attivi il tegmento pontino, la circonvoluzione paraippocampale, l'amigdala, l'ippocampo, la corteccia del cingolo anteriore, aree corticali temporo-occipitali, aree limbiche, alcuni nuclei del talamo e parte del prosecefalo basale. Sono invece deattivati la corteccia prefrontale dorsolaterale, la corteccia del cingolo posteriore e la corteccia parietale. Gli aspetti emozionali dei sogni sembrano avere origine nelle aree limbiche e paralimbiche, nell'amigdala e nella corteccia anteriore del cingolo mentre la deattivazione della corteccia prefrontale renderebbe conto della difficolt\u00e0 nel ricordare i sogni nello stato di veglia.\nControllo della veglia e del sonno.\nIl ciclico alternarsi di veglia e sonno \u00e8 controllato da sistemi neuronali che si trovano in particolare nel tronco encefalico e nel diencefalo. Alcuni sistemi promuovono e mantengono la veglia mentre altri promuovono e mantengono il sonno.\nTeorie sulla genesi evolutiva del sonno.\nTeoria della \"pulizia\".\nIl sistema linfatico \u00e8 addetto anche alla \"pulizia\" ed \u00e8 presente in tutto il corpo, ma non nel cervello.\nDa recenti studi di alcuni Istituti di Ricerca, tra i quali l'Universit\u00e0 di Rochester, USA e l'Universit\u00e0 di Copenaghen, (al momento sui topi) \u00e8 emerso che mentre si dorme il cervello ha un sofisticato sistema di autopulizia, che sfrutta l'espansione in volume di una rete di canali tra i neuroni che permette al liquido cerebrospinale di scorrervi in misura maggiore.\nQuesto processo permette di smaltire prodotti di scarto come le proteine beta-amiloidi e avviene con maggiore efficienza durante il sonno, con una diminuzione delle dimensioni delle cellule fino al 60 per cento, che lascia pi\u00f9 spazio ai canali.\nQuesto risultato suggerisce che l'effetto ristoratore del sonno sia legato almeno in parte a questo meccanismo di smaltimento dei prodotti di scarto del metabolismo, con potenziali implicazioni per il mantenimento della funzionalit\u00e0 cerebrale.\nCos\u00ec, infatti, spiega Maiken Nedergaard, neurochirurgo dell'Universit\u00e0 di Rochester: \u201dIl sonno mette il cervello in un altro stato dove si ha la pulizia di tutti i sottoprodotti delle attivit\u00e0 del giorno. \u201d Ecco la ragione del torpore, della stanchezza e di \u2018annebbiamento\u2019 che si hanno per la deprivazione di sonno.\nSi \u00e8 individuato quale sia la \u2018rete\u2019 del drenaggio dell'area cerebrale, chiamata sistema glinfatico, in cui circola liquido cerebrospinale che attraversa il tessuto cerebrale lavandolo dei rifiuti provenienti dal flusso sanguigno, che poi saranno dallo stesso trasportati al fegato per la disintossicazione. Ci\u00f2 spiega anche la differenza della durata del sonno tra singoli individui e singole specie animali, per cui un elefante dorme in media tre ore al giorno, un uomo circa otto e un gatto almeno dodici, o anche pi\u00f9: in sostanza la durata del sonno \u00e8 inversamente proporzionale alla grandezza del cervello, per cui un cervello pi\u00f9 grande impiegher\u00e0 meno tempo a pulirsi rispetto a un uno pi\u00f9 piccolo, essendo le cellule gi\u00e0 \u2018grandi\u2019 e predisposte all'attivit\u00e0 di drenaggio del liquido cerebrospinale. Secondo una ricerca condotta, durante il sonno avviene la rimozione della proteina Betamiloide, una neurotossina che viene prodotta durante il giorno, che quando \u00e8 presente in elevate quantit\u00e0 \u00e8 responsabile della malattia di Alzheimer.\nLa dottoressa Nedergaard spiega perch\u00e9 ci\u00f2 avviene nel sonno: \u201cIl cervello ha solo un'energia limitata a sua disposizione e pare che debba scegliere tra due diversi stati funzionali, sveglio e consapevole o addormentato a far le faccende\u201d. Il lavoro di pulizia richiede un grosso sforzo al nostro cervello, che non pu\u00f2 quindi essere sostenuto contemporaneamente a tutti gli altri compiti svolti durante il periodo di veglia\u201d. Questa \u00e8 attualmente la teoria pi\u00f9 accreditata.\nTeoria del recupero.\nSecondo questa teoria, il sonno avrebbe la funzione di ristorare l'organismo: in particolare il sonno avrebbe una funzione di recupero sull'organismo durante le fasi NREM e di recupero e fissazione della memoria (facilitando l'incorporazione di nuovi comportamenti appresi in veglia) durante le fasi REM. Solitamente, si consiglia di dormire almeno 8 o 9 ore. Se un individuo \u00e8 sottoposto a pi\u00f9 di queste ore di base sar\u00e0 pervaso da uno stato di tranquillit\u00e0 e di stanchezza poich\u00e9 il nostro organismo tende a conservare lo stato di massima rilassatezza. Ciononostante, se si dovessero fare anche solo 5 ore di sonno, la cosa non avrebbe molta rilevanza sull'organismo; possono per\u00f2 sorgere dei problemi dopo almeno quattro mesi di sonno disturbato.\nSecondo uno , 8 ore di sonno, oltre a essere sufficienti per un perfetto recupero fisiologico, determinano anche una maggior longevit\u00e0.\nTeoria della conservazione dell'energia.\nQuesta teoria si fonda sull'osservazione nella quale durante il sonno si assiste a una riduzione dell'attivit\u00e0 metabolica del 10% e della temperatura del corpo. Questo dato ha poco valore nell'uomo, ma assume grande significato dal punto di vista evolutivo; gli animali omeotermici come i mammiferi e gli uccelli hanno bisogno di un notevole dispendio di energia per mantenere costante la temperatura interna. Per questo motivo la riduzione di temperatura che si verifica soprattutto durante le prime fasi del sonno avrebbe il significato di preservare energia. Questo processo \u00e8 lo stesso che permette a molti animali di cominciare il processo di letargo.\nTeoria dell'apprendimento.\nSecondo questa teoria il sonno e soprattutto il sonno REM avrebbe un ruolo determinante per la maturazione del sistema nervoso centrale, infatti durante la fase REM si assiste a un incremento dell'attivit\u00e0 cerebrale. In studi sperimentali uomini sottoposti a sessioni intensive di apprendimento presentavano un aumento significativo del sonno REM, espressione del processo di fissazione dei dati appresi nella memoria a lungo termine. I neonati presentano una percentuale maggiore di sonno REM rispetto agli adulti e agli anziani parallelamente alla maggiore capacit\u00e0 di apprendere.\nNumerosi studi hanno identificato un collegamento tra il sonno e l\u2019apprendimento. Durante la veglia, il cervello \u00e8 in grado di svolgere i processi mnemonici dell\u2019acquisizione (l\u2019assorbimento di nuove informazioni) e del recupero (il richiamo di informazioni gi\u00e0 note). Il consolidamento dei ricordi, invece, avviene durante il sonno. Il consolidamento \u00e8 il processo mnemonico che permette di integrare nuove informazioni con quelle gi\u00e0 presenti nel cervello, stabilizzando e rafforzando i nuovi ricordi, che saranno poi pi\u00f9 facilmente recuperabili in futuro. Alcuni aspetti dello stato di veglia prevengono il consolidamento, ma durante il sonno il cervello ha modo di completarlo.\nIl sonno apporta benefici per la memoria, come attestano gli studi sui processi neurali che ne permettono gli effetti positivi. Il sonno \u00e8 in grado di rafforzare i ricordi di informazioni assorbite prima di dormire. Un periodo di veglia di eguale durata non apporta questi benefici. In particolare, le informazioni acquisite intenzionalmente, e che sono consapevolmente o inconsapevolmente percepite come importanti dall\u2019individuo, sono consolidate pi\u00f9 intensamente durante il sonno. Vari tipi di memoria sono influenzati dal sonno.\nLa memoria procedurale riguarda l\u2019apprendimento di capacit\u00e0, come andare in bicicletta, che sono acquisite praticandole ripetutamente, e che possono essere difficili da riferire consapevolmente e verbalmente. Uno studio svolto nel 2002 dimostra che l\u2019acquisizione di abilit\u00e0 motorie \u00e8 migliorata durante il sonno, a prescindere dall\u2019orario del giorno o della notte in cui si dorme. \nLa memoria dichiarativa riguarda l\u2019apprendimento di informazioni comunicabili, come fatti ed eventi. Vari studi misurano la memoria dichiarativa tramite l\u2019abilit\u00e0 dei partecipanti di recuperare abbinamenti di parole appresi precedentemente. I risultati della ricerca in questo campo indicano che dormire dopo la fase dell\u2019acquisizione migliora la precisione dei partecipanti. Sonnellini di una o due ore sono stati dimostrati sufficienti a rafforzare ricordi appartenenti alla sfera dichiarativa, ma anche sonnellini molto pi\u00f9 brevi, per esempio di soli sei minuti, apportano benefici.\nUno studio condotto da Rasch e colleghi nel 2007 dimostra che quando un odore \u00e8 abbinato a un\u2019informazione specifica durante la fase dell\u2019acquisizione, e lo stesso odore \u00e8 poi ripresentato durante il sonno a onde lente (SWS), il ricordo di quell\u2019informazione sar\u00e0 pi\u00f9 forte una volta svegli rispetto ad altre informazioni acquisite. Questa scoperta dimostra che il cervello \u00e8 in grado di reagire a stimoli ambientali che sottolineano l\u2019importanza di ricordi specifici, anche durante il sonno. \nL\u2019abilit\u00e0 di risolvere problemi complessi \u00e8 un'altra facolt\u00e0 facilitata dal sonno. Vari studi dimostrano che, quando un compito \u00e8 acquisito accuratamente prima di dormire, l\u2019individuo pu\u00f2 essere in grado risolvere un problema complesso una volta sveglio, che non era stato in grado di risolvere precedentemente. Ci\u00f2 indica che il sonno svolge un ruolo fondamentale nel riorganizzare le informazioni nel cervello, permettendo all\u2019individuo di intravedere soluzioni pi\u00f9 facilmente. \nIl SWS e il sonno REM hanno ruoli complementari nel consolidamento dei ricordi. Uno studio condotto da Plihal e Born nel 1997 fu il primo a dimostrare che il SWS, che occupa la parte iniziale del sonno, apporta benefici per la memoria dichiarativa; il sonno REM, invece, che avviene principalmente pi\u00f9 tardi durante il sonno, apporta benefici per la memoria procedurale. Questa scoperta sottolinea il ruolo del SWS nel consolidamento dei ricordi che richiedono le funzioni dell\u2019ippocampo (dichiarativi), e il ruolo del sonno REM nel consolidamento dei ricordi che non dipendono dall\u2019ippocampo (procedurali). Ci\u00f2 nonostante, alcuni studi contestano che la divisione di queste due funzioni sia cos\u00ec precisa. \nDal punto di vista neurale, il consolidamento necessita della riattivazione dei circuiti che erano stati attivati durante l\u2019acquisizione del ricordo. Questo processo permette la riorganizzazione dei ricordi, che vengono immagazzinati a lungo termine, e le modellazioni sinaptiche necessarie alla stabilizzazione dei ricordi (tra cui la long-term potentiation).\nTeoria evolutiva.\nIl sonno secondo la teoria evolutiva si sarebbe sviluppato in relazione al concetto di rapporto preda-predatori ovvero in relazione alle influenze dell'ambiente. Durante il sonno le prede attraggono meno l'attenzione dei predatori, ma dall'altra parte sono anche pi\u00f9 vulnerabili in quanto meno sensibili agli stimoli. Ad esempio gli erbivori dormono per periodi brevi in modo da avere tempo di procacciarsi il cibo e vigilare contro i predatori. Gli animali carnivori, essendo meno in pericolo e procacciandosi pi\u00f9 velocemente il cibo, possono dormire pi\u00f9 a lungo. Basti pensare che l'animale che presenta la quantit\u00e0 di sonno REM maggiore (circa 200 minuti) \u00e8 proprio l'animale meno a rischio ambientale: il gatto domestico.\nIl sonno dall'infanzia all'et\u00e0 adulta e all'anziano.\nNel neonato il sonno ha un ritmo polifasico: ritmico, ritmico a onde lente, lento, alternante.\nCon lo sviluppo il sonno diventa bifasico: notturno e diurno.\nLe tre caratteristiche del sonno del neonato sono:\nI neonati dormono circa 16-18 ore al giorno e il loro sonno \u00e8 equamente distribuito nell'arco delle 24 h.\nDal sesto mese di vita il sonno scende intorno alle 14-15 ore al giorno e comincia a emergere un \"pattern\" diurno. Questa quota giornaliera di sonno rimane praticamente stabile fino all'anno di vita.\nUn ulteriore graduale passaggio verso le 10-12 ore avviene tra i tre e i cinque anni di vita. All'et\u00e0 di 10 anni la quantit\u00e0 di sonno giornaliera si aggira intorno alle 10 ore o meno. La quantit\u00e0 di sonno giornaliera continua a decrescere durante l'adolescenza fino a trovare una stabilit\u00e0 nel \"pattern\" adulto. Tuttavia la diminuzione complessiva delle ore di sonno nell'adolescenza \u00e8 accompagnata da un aumento della tendenza ad addormentarsi durante il giorno.\nI principali stati comportamentali riscontrati nell'adulto sono: lo stato di veglia, lo stato di rilassamento con un andamento pi\u00f9 armonioso e lento, la sonnolenza con andamento basso, il sonno, il sonno profondo e lo stato di coma.\nL'anziano dorme circa 8 ore per notte, tuttavia la qualit\u00e0 del sonno \u00e8 assai diversa da quella del giovane. Il sonno \u00e8 infatti molto pi\u00f9 frammentato da momenti di veglia ed \u00e8 a volte pi\u00f9 suscettibile ai possibili disturbi ambientali. \nL'associazione senza scopo di lucro statunitense \"National Sleep Foundation\" ha pubblicato nel 2015 le nuove raccomandazioni sulle ore di sonno quotidiane consigliate per fascia di et\u00e0.\nPennichella.\nLa \"pennichella\" \u00e8 un breve sonnellino pomeridiano di una persona adulta che si tiene di solito dopo il pranzo (postprandiale), considerata pratica normale nelle culture preindustriali ma ancora oggi diffuso soprattutto nei Paesi caldi nelle ore pi\u00f9 torride con nomi diversi (siesta, \"power nap\", inemuri). \n\u00c8 caratteristica del sonno bifasico.\nQuesta abitudine, normale nell'infanzia, nell'et\u00e0 adulta sembra favorita oltre che dai climi e dalla cultura anche da predisposizione genetica.\nIn Cina diverse aziende hanno regolamentato questa abitudine fornendo un materasso sotto la scrivania dei dipendenti.\nPatologie che compromettono il sonno.\nLe conseguenze negative di sonno insufficiente o della privazione del sonno sono numerose, soprattutto se alla lunga si viene a creare il cosiddetto debito di sonno, basti considerare che un cervello infantile privato di sonno non riuscir\u00e0 mai a completarsi del tutto o all'uso della privazione di sonno come tecnica di tortura. \nLe pi\u00f9 comuni patologie del sonno si possono distinguere in dissonnie e parasonnie. La Classificazione internazionale dei disturbi del sonno (ICSD 2005) ne raggruppa oltre 90.\nI principali sono:"}
{"id": "119017", "revid": "584834", "url": "https://it.wikipedia.org/wiki?curid=119017", "title": "Abrogata lege abrogante non reviviscit lex abrogata", "text": "Abrogata lege abrogante non reviviscit lex abrogata \u00e8 una locuzione latina che, tradotta letteralmente, significa \"abrogata la legge abrogante, la legge abrogata non ritorna in vigore\". \u00c8 un principio del diritto romano.\nQuesto, che viene detto anche brocardo, si riferisce ad un quesito importante circa le relazioni fra le norme in un sistema giuridico e per inverso, in senso pi\u00f9 ampio, richiama, o forse ribadisce, l'esclusivit\u00e0 della riserva normativa spettante al legislatore ed il divieto di ricorso a fonte deduttiva della norma: ad esempio, nel sistema giuridico qui sintetizzato, si suppone che sia esistita una legge \"A\", che si sottintende intenzionalmente ed espressamente composta dal legislatore, poi abrogata da una legge \"B\", altrettanto intenzionalmente ed espressamente composta dal legislatore. \nQuando la legge \"B\" venisse abrogata da un'ipotetica legge \"C\", sempre dal legislatore, questa abrogazione non restaurerebbe di per s\u00e9 stessa la legge \"A\", ci\u00f2 che sillogisticamente ci si potrebbe attendere, poich\u00e9 nei sistemi in cui questo brocardo trova riscontro si richiede sempre che ogni e ciascuna norma sia comunque espressamente dichiarata dalle fonti autorizzate, mai dedotta (almeno in rango di norma, poich\u00e9 l'interpretazione della norma si nutre ordinariamente di deduzione). \nIn sostanza, la legge pu\u00f2 intervenire su altre leggi solo quando questa \u00e8 l'espressa volont\u00e0 del legislatore, in mancanza della quale nessuno \u00e8 autorizzato a trarre conclusioni per via deduttiva.\nVi \u00e8 perci\u00f2, in questa visione, solo una possibile eccezione alla massima, e cio\u00e8 quando la seconda legge abrogativa (la \"C\" dell'esempio) contenga precisa ed espressa (e non sottintesa) menzione di volont\u00e0 di ripristino della legge originaria (la \"A\").\nIl brocardo si congegna insieme all'altra celebre massima secondo la quale \"Ubi lex voluit dixit, ubi noluit tacuit\", per la quale \"quando la legge ha inteso [\"regolare qualcosa\"], lo ha detto, quando non ha inteso [\"regolare alcunch\u00e9\"] ha taciuto\": in questo caso, se la seconda legge abrogativa (\"C\") non ha menzionato l'eventuale ripristino delle previsioni della legge originaria (\"A\"), ha taciuto sul punto (e si deve intendere: \"\"volendo tacere\", oppure \"non avendo intenzione di non tacere\"\"), dunque spetter\u00e0 al legislatore esprimersi in argomento, ma solo se riterr\u00e0 di farlo. "}
{"id": "119021", "revid": "1442080", "url": "https://it.wikipedia.org/wiki?curid=119021", "title": "Agnus Dei", "text": "Agnus Dei \u00e8 un'espressione evangelica in lingua latina che significa Agnello di Dio e si riferisce a Ges\u00f9 Cristo nel suo ruolo di vittima sacrificale per la redenzione dei peccati dell'umanit\u00e0.\nCon \"Agnus Dei\" o agnello pasquale si indica anche una particolare immagine della simbologia dell'arte ecclesiastica: un agnello che porta una croce, e che rappresenta appunto Cristo.\n\"Agnus Dei\" \u00e8 anche il nome comunemente attribuito alla litania che inizia con queste parole. \u00c8 basata su Giovanni e viene utilizzata nella liturgia della messa nel rito romano durante i riti della frazione del pane e dell'immistione, e in tutta la Chiesa latina a conclusione delle invocazioni delle litanie dei santi e di altre litanie simili. L\"Agnus Dei\" non \u00e8 presente nel rito ambrosiano. Nel rito anglicano, le parole dell\"Agnus Dei\", in inglese, possono essere cantate durante la Santa Comunione.\nRiferimenti biblici.\nL'immagine dell\"agnello di Dio\" trova la sua origine prima nel culto dell'Antico Testamento e anzitutto nell'agnello pasquale degli Ebrei,\nil cui sangue, posto sugli stipiti delle porte, salver\u00e0 dall'Angelo della Morte e anche nel sacrificio quotidiano dell'agnello al mattino e al tramonto (Esodo ).\nIn questi culti ebraici i cristiani leggono la prefigurazione simbolica del Messia, l'Agnello Immacolato il cui sangue salva dalla morte e il cui sacrificio \u00e8 perenne.\nL'immagine dell'agnello di Dio fu applicata dal profeta Isaia alla misteriosa figura del servo di JHWH (cfr. ). Gli ebrei interpretano perlopi\u00f9 questa figura come un simbolo del popolo di Israele, anche se essa \u00e8 stata interpretata anche come una profezia messianica.\nL'applicazione di questa profezia a Ges\u00f9, identificandolo quindi col Messia, \u00e8 proclamata da Giovanni Battista secondo la narrazione del vangelo secondo Giovanni: \nLa formula liturgica nasce proprio da queste parole con l'aggiunta della supplica dei due ciechi del vangelo di Matteo:\nL'origine scritturale dell'invocazione \u00e8 pertanto evidente.\nAll'ideale di purezza immacolata, virt\u00f9, espiazione e sacrificio eucaristico, il Battista aggiunge quello della universalit\u00e0 dello scopo: \u201cColui che toglie i peccati del mondo\u201d, e non solo quelli di Israele. \nDal Battista, Giovanni Evangelista colse la pienezza del simbolismo e lo ripet\u00e9 nel quarto e quinto capitolo dell'Apocalisse, l'altro grande libro giovanneo. In esso vi sono ventotto riferimenti all\"Agnello\":\ne nei seguenti: v, 6, 8, 12, 13; vi, 1, 16; vii, 9, 10, 14, 17; xiv, 1, 4, 10; xv, 3; xvii, 14; xix, 7, 9; xxi, 9, 14, 22, 23, 27; xxii, 1, 3, 14.\nIl simbolismo dell'agnello di Dio compare in molti altri scritti neotestamentari. Dall'Apocalisse, andando a ritroso, ne ritroviamo il simbolismo nella prima lettera di Pietro:\nnegli Atti degli apostoli con la lettura perplessa del grande capitolo messianico di Isaia (53, 7-12) da parte dell'eunuco della regina Cand\u00e0ce:\nparole che suscitarono la domanda dell'eunuco all'apostolo Filippo: \nNella liturgia.\nNella messa.\nTesto dell\"Agnus Dei\" nel rito romano:\nSi canta o si recita mentre il sacerdote compie la frazione del pane. Se la frazione si prolunga, la litania si pu\u00f2 ripetere pi\u00f9 volte e l'ultima invocazione si conclude con le parole\u02d0 \"dona a noi la pace\" (\"dona nobis pacem\").\nNella messa tridentina la frazione del pane avviene non durante l\"Agnus Dei\" ma gi\u00e0 prima, durante la recita silenziosa dell'embolismo del \"Pater noster\"; l\"Agnus Dei\" \u00e8 accompagnato solo con il gesto di battersi tre volte il petto. Inoltre, nelle messe per i defunti i due \"miserere nobis\" sono sostituiti con \"dona eis requiem\" e il \"dona nobis pacem\" con \"dona eis requiem sempiternam\".\nNelle litanie.\nL\"Agnus Dei\" \u00e8 l'ultima supplica che conclude le litanie dei santi e le altre litanie che nel corso dei secoli si sono sviluppate su tale modello (ad esempio le litanie al Santissimo Nome di Ges\u00f9, le litanie al Sacro Cuore di Ges\u00f9, le litanie mariane, le litanie di uno o pi\u00f9 santi). La guida recita o canta la parte invariabile della supplica, tutti rispondono con la parte variabile. \nStoria.\nGi\u00e0 la narrazione dell'Apocalisse sembra presagire la celebrazione di una liturgia\n\u2013 l'Agnello sull'altare come su un trono; il clero presente simile ai ventiquattro vegliardi seduti sui seggi, avvolti in candide vesti; il canto del \u201cSanctus, sanctus, sanctus\u201d; il profumo che si innalza dalle coppe d'oro, e la musica delle arpe; e poi, come per un cambiamento repentino, in mezzo a tutti \u201cun Agnello, come immolato\u201d (v, 6).\nIl simbolismo di modelli e personaggi del Vecchio Testamento, la profezia Messianica di Isaia, l'acclamazione del Battista, le rivelazioni mistiche dell'Apocalisse furono celebrate nell'inno mattutino del \u201cGloria in excelsis\u201d che faceva originariamente parte dell'ufficio delle Lodi.\nL'invocazione liturgica sembra sia stata presa direttamente proprio dal canto molto antico del \u201cGloria in excelsis\u201d, anche se leggermente cambiata per quanto riguarda una parola, peccata anzich\u00e9 peccatum (peccatum, tuttavia, appare in altre fonti, quali il Messale di Stowe e altri Messali Inglesi, e nell'Antifonario di Bangor). \nSia l'invocazione che il cerimoniale che l'accompagnano, per\u00f2, hanno subito numerosi cambiamenti nelle diverse epoche e luoghi. \nNel testo dei riti romano e ambrosiano: \nche contengono tutte le parole dell'invocazione originale dell'Agnus Dei, possiamo trovare la fonte immediata del suo testo.\nIntroduzione dell'invocazione.\nIn forma leggermente diversa lo si trova nella \u201cCostituzione Apostolica\u201d e nelle appendici alla Bibbia nel \u201cCodex Alexandrinus\u201d del V secolo. \n\u00c8 usato per la prima volta a Roma, in maniera appropriata, durante la prima Messa della Nativit\u00e0. \nPapa Simmaco (498-514) ne estese l'uso nelle messe episcopali.\nLa forma distinta e breve dell'Agnus Dei stesso, tuttavia, sembra fosse stata introdotta nella Messa non prima dell'anno 687, quando papa Sergio I decret\u00f2 che durante la frazione dell'Ostia sia il clero che il popolo dovevano cantare l'Agnus Dei: \nDuchesne, accettando il punto di vista di Sergio proposto dal Cardinale Bona, dice: \u201cil n'est pas defendu de voir, dans ce d\u00e9cret de Sergius, une protestation contre le canon 82 du concile in Trullo, qui proscrivit la representation symbolique du Sauveur sous forme d'agneau\u201d.\nNella liturgia di San Giacomo, il sacerdote, mentre segna il pane, poco prima di comunicarsi, dice: \nLa formula viene quindi recitata una volta sola.\nAll'incirca nella stessa parte della Messa dell'odierna Liturgia di S. Giovanni Crisostomo, il sacerdote spezza il pane in quattro parti, \u201ccon ogni attenzione e riverenza\u201d (secondo il messale) e dice \nQueste parole non sono presenti, tuttavia, nella vecchia Liturgia del Santo (IX secolo). \nDurante l'Ufficio della Protesi (la parte della Liturgia relativa alla preparazione del \u201cPane Santo\u201d, ovvero \u201cl'Agnello Santo\u201d) in uso, viene fatto un riferimento pi\u00f9 puntuale alla profezia di Isaia durante il cerimoniale; e infine, mentre il diacono depone \u201cl'Agnello\u201d sul Disco, si rivolge al sacerdote dicendo: \u201cSignore, sacrificio\u201d; il prete risponde, tagliando la specie eucaristica in quattro: \u201cL'Agnello di Dio \u00e8 stato sacrificato, che toglie i peccati dal mondo, per la vita e la salvezza del mondo\u201d.\nA differenza di diverse altre liturgie, il rito romano cess\u00f2 per alcuni secoli di fare le invocazioni all'Agnello di Dio durante la frazione dell'Ostia: nel Messale Romano tridentino il sacerdote fa la frazione mentre dice sottovoce l'embolismo alla fine del Padre nostro e un po' pi\u00f9 tardi si batte il petto mentre dice l'Agnus Dei in una voce che si pu\u00f2 capire. Prima, come si vede nell\"Ordo Romanus Primus\" di circa 800, si faceva la frazione dei pani (molti, non azzimi) mentre si cantava l'Agnus Dei, e nelle edizioni del Messale Romano del Vaticano II di nuovo si fa la frazione al canto dell'Agnus Dei.\nLe parole del Liber Pontificalis (\"a clero et a populo decantetur\") sollevano la domanda se in precedenza l'invocazione fossa stata cantata unicamente dal coro, come asserisce Mabillon, e come era in uso nel IX secolo e al tempo di Innocenzo III (d. 1216). \nOriginariamente il celebrante non la recitava di persona, in quanto le altre sue funzioni occupavano sufficientemente la sua attenzione; ma sicuramente nel corso del III secolo l'introduzione di questa parte doveva essere diventata comune, e, come notava Durandus, alcuni sacerdoti la recitavano con le mani appoggiate all'altare, mentre altri le tenevano giunte davanti al petto. \nInoltre, originariamente cantata o recitata solo una volta, in alcune chiese ne era prescritta la recita per tre volte, come dimostra Martene \u2013 per esempio, in quella di Tour, prima dell'anno 1000; e Jean Beleth, un canonico parigino, in uno scritto del XII secolo, commentava: \u201cAgnus Dei ter canitur\u201d.\nAll'incirca nel medesimo periodo venne introdotto l'uso di sostituire \u201cdona nobis pacem\u201d a \u201cmiserere nobis\u201d alla terza invocazione; sebbene in via eccezionale il terzo \u201cmiserere\u201d veniva pronunciato solo il gioved\u00ec Santo (forse perch\u00e9 quel giorno non viene scambiato il \u201cbacio della pace\u201d). \nUna ragione plausibile per la sostituzione del \u201cdona nobis pacem\u201d pu\u00f2 essere trovata nella sua adeguatezza alla preparazione al \u201cbacio della pace\u201d (il Pax) che segue, sebbene Innocenzo III ne attribuisca l'introduzione ai disordini e alle calamit\u00e0 che affliggevano la chiesa. \nLa Basilica Laterana, tuttavia, mantiene l'uso antico del triplo \u201cmiserere\u201d.\nNon si trova traccia dell'Agnus Dei nel rito romano del Messale di Bobbio, o in quello di Stowe; n\u00e9 si trova nel rito mozarabico, nel Sacramentario gelasiano o nel rito ambrosiano, ad eccezione delle Messe Esequiali, dove compare nella tripla invocazione, come nel Messale Romano, ma aggiunge alla terza invocazione le parole \u201cet locum indulgentiae cum sanctis tuis in gloria\u201d.\nIl testo completo nel Messale Romano nell'originale latino (poi tradotto nelle lingue nazionali) \u00e8 il seguente:\n\"Agnus Dei, qui tollis peccata mundi, miserere nobis. Agnus Dei, qui tollis peccata mundi, miserere nobis. Agnus Dei, qui tollis peccata mundi, dona nobis pacem\".\nVariazioni.\n\u00c8 stato detto in precedenza che l'Agnus Dei segue la preghiera \u201cHaec commixtio\u201d. \nPrecedeva tuttavia questa preghiera in cos\u00ec tanti manoscritti dal IX al XIII secolo, che il liturgista potrebbe considerare la formula come la normale conclusione del Canone nelle Messe del Medio Evo. \nCome nel caso del \"Kyrie eleison\" e altri testi dell'Ordinario della Messa (ad esempio il Gloria, la Sequenza, il Credo, il Santo, l'Osanna, l'Andate, la messa \u00e8 finita), alle parole dell'Agnus Dei venivano spesso aggiunte figure retoriche (tropi), basate sulle Festivae Laudes Romane (non conoscendo, forse, la loro origine Greca). \nQueste aggiunte erano spesso prefazioni, intercalazioni, o sentenze o frasi conclusive, spesso in stretta connessione con il significato del testo, che a volte formavano praticamente composizioni individuali aventi una relazione unicamente marginale con il testo.\nIl cardinale Bona ne offre un esempio interessante:\nIl cardinale non fa menzione della data di questa fonte; ma il poema \u00e8 riportato da Blume e Bannister nel loro \u201cTropi Graduales\u201d\ncon diversi riferimenti datati. Questa collezione contiene non meno di novantasette variazioni sull'Agnus Dei.\nIl seguente tropo del X secolo illustra un'ulteriore forma, della quale esistono esempi, in esametro classico:\nA volte questi tropi non erano composti seguendo uno schema metrico, classico o accentuale che fosse, ma semplicemente in una forma rozza di prosa rimata, o piuttosto, assonante; come per esempio il seguente (del X secolo), che recitava tre volte \u201cmiserere nobis\u201d anzich\u00e9 \u201cdona...\u201d ecc:\nA volte erano molto brevi, a volte prolissi, come il seguente del XIII secolo:\nEsistono due ulteriori usi dell'Agnus Dei. \nIn primo luogo, prima della Comunione, sia durante che fuori dalla Messa, il sacerdote eleva la particola dicendo: \u201cEcce Agnus Dei, ecce qui tollit peccata mundi. Domine non sum dignus\u201d, ecc. \nL'uso della formula in questo contesto sembra essere stata introdotta recentemente. \nIn passato la formula usata era semplicemente \u201cCorpus Christi\u201d, \u201cSanguis Christi\u201d, alla quale i fedeli rispondevano \u201cAmen\u201d, similmente a quella usata nella liturgia di San Marco: \u201cIl Santo Sangue\u201d, \u201cIl Sangue prezioso di Nostro Signore Dio e Salvatore\u201d. \nIn secondo luogo, alla fine delle litanie si trova la seguente invocazione: \nQuesto nelle litanie dei Santi e in quella di Loreto.\nNella litania del Santissimo Nome di Ges\u00f9 si aggiunge la parola Ges\u00f9 all'ultima invocazione, e si sostituisce la parola Signore con Ges\u00f9 nelle prime due invocazioni. \nNella cosiddetta \u201cLitania Romana\u201d, trovata in un antico sacramentario di San Gregorio Magno, la formula appare solo una volta, e in particolare nelle parole della formula usata durante la Messa: \u201cAgnus Dei... mundi, miserere nobis\u201d. L'uso della formula nelle litanie \u00e8 di recente introduzione.\nMusica.\nIn origine, la melodia dell'Agnus Dei nella liturgia era eseguita in gregoriano, senza dubbio inizialmente in maniera molto semplice e sillabica, si svilupp\u00f2 in forme pi\u00f9 ricche in seguito. \nStudi dell'inizio del XX secolo in paleografia musicale sono riusciti a salvare dall'oblio le vecchie melodie, e nel \u201cKyriale\u201d Vaticano (1905) troviamo venti arrangiamenti che riproducono sostanzialmente i testi antichi. \nQueste melodie variano dalla versificazione in stile sillabico passando per i diversi gradi di coloratura fino ai canti moderatamente melismatici.\nUn'idea approssimativa delle forme melodiche la si pu\u00f2 ottenere considerando che vi sono diciotto sillabe di testo per ognuna delle tre invocazioni, e che il numero delle note che accompagnano queste invocazioni di diciotto sillabe variano tra diciannove (nel qual caso solo una sillaba pu\u00f2 ricevere una nota) fino a sessantuno (come nel No. V del \u201cKyriale\u201d). \nNel No. V la prima sillaba ha nove note, tuttavia una mera enumerazione delle note non descrive sufficientemente bene il carattere e l'andamento della melodia, sebbene tale enumerazione possa servire a formare un'idea della ricchezza ovvero della povert\u00e0 melodica.\nLa melodia familiare dell'Agnus Dei nella Messa da Requiem, con le sue venti note per diciotto sillabe, illustra un canto puramente sillabico, e serve a spiegare la sua assegnazione a giorni a carattere penitenziale, come i giorni feriali durante la Quaresima e l'Avvento, le Quattro tempora e i giorni di rogazione, e le vigilie, alle quali il \u201cKyriale\u201d nominalmente l'assegna.\nRiguardo alla variet\u00e0 melodica offerta per triplice invocazione, troviamo sei liturgie (no. I, V, VI, XVIII, XIX, XX) nelle quali la melodia rimane la stessa durante le tre invocazioni \u2013 una forma che potrebbe venire indicata come a, a, a; dodici messe nelle quali la melodia del primo e terzo Agnus Dei \u00e8 identica, ma differisce la seconda \u2013 tipo a, b, a; una messa nella quale la prima e seconda sono identiche, mentre varia la terza \u2013 tipo a, a, b; e una messa nella quale tutte e tre sono diverse (n. VII) \u2013 tipo a, b, c. \nNel tipo a, b, a, tuttavia, molte delle corrispondenze melodiche tra a e b si trovano in determinate parti del testo; mentre nel tipo a, b, c, la melodia del \u201cnobis\u201d \u00e8 comune a tutte e tre. \nIn tutto questo possiamo percepire l'opera derivante da idee eccellenti riguardo alla simmetria e alla forma, nel mezzo di una grande variet\u00e0 melodica.\nLe melodie gregoriane dell'Agnus Dei (al pari, infatti, di altri canti, il Kyries mostra simili ovvie simmetrie, mentre i canti pi\u00f9 melismatici propri della messa produrranno, se analizzati ampiamente, risultati sorprendentemente belli) sono illustrazioni del fatto che i compositori antichi, sebbene lavorassero secondo concezioni musicali molto differenti da quelle comuni ai nostri giorni, avevano una chiara percezione della conoscenza della forma nell'arte musicale, e avevano canoni costruttivi e critici che non abbiamo tuttora, con ogni probabilit\u00e0, apprezzato appieno \nIl testo dell'Agnus Dei, con la triplice ripetizione e, pertanto, in possesso dei propri diritti di simmetria testuale, era rispettato dai compositori medievali; e il fatto stesso, a questo riguardo, che discrimina le loro forme stilistiche da quelle dei pi\u00f9 grandi compositori di musica liturgica moderna, \u00e8 l'assenza di qualsiasi forma di arrangiamento separato del \u201cDona nobis pacem\u201d, quel grande movimento finale nel quale i compositori moderni sono stati cos\u00ec abituati a concentrare le loro energie dal punto di vista tecnico, vocale e strumentale, e al quale impartiscono un movimento completamente diverso dal precedente.\nEsempi noti si trovano nella grandiosa messa in Si minore di Bach, nella quale i primi due Agnus Dei sono partiture per alto solo, seguito dal \u201cDona\u201d in fuga a quattro voci. \nSignificante per la distanza musicale e liturgica del \u201cDona\u201d dall'Agnus Dei in questa composizione, \u00e8 il fatto che non compare per niente un terzo Agnus Dei.\nNella monumentale messa in Re maggiore di Beethoven, solista e coro cantano \u201cAgnus... novis\u201d tre volte adagio, mentre il \u201cDona\u201d forma un nuovo movimento in allegretto vivace e richiede pi\u00f9 del triplo delle pagine necessarie per l'\u201dAgnus\u201d; ugualmente, nella sua Messa in Do maggiore, il \u201cDona\u201d, allegro ma non troppo, richiede il triplo delle pagine rispetto a tutto il testo precedente in poco andante.\nLo stesso vale per Haydn: \nla \u201cTerza\u201d (\u201cDona\u201d, allegro vivace, il doppio delle pagine rispetto a tutto il resto adagio); \nla \u201cPrima\u201d (\u201cAgnus\u201d, adagio, solo archi \u2013 \u201cDona\u201d, allegro, oboe, tromba, timpani e archi); \nla \u201cSesta\u201d (\u201cAgnus\u201d, adagio, 3/4 \u2013 \u201cDona\u201d, allegro con spirito, 4/4); \nla \u201cSedicesima\u201d (\u201cAgnus\u201d, adagio, 4/4 \u2013 \u201cDona\u201d, allegro, 3/4, archi, clarinetti, trombe, timpani e organo).\nGli esempi si possono moltiplicare all'infinito per altre messe, di Mozart, Schubert e altri. \nUn'eccezione molto interessante si trova nelle messe di Gounod (abbastanza logico, considerando la sua educazione e i suoi studi polifonici), che rispettano la triplice simmetria del testo; troviamo nel suo \u201cAgnus\u201d praticamente la simmetria primitiva gregoriana. \nPerci\u00f2, la sua seconda messa \u201cAux Orph\u00e9onistes\u201d ci mostra il tipo a, a, b; la sua prima de \u201cAux Orph\u00e9onistes\u201d, il tipo a, b, c (in concordanza, curiosamente, con l'unica interpretazione di quel tipo nel \u201cKyriale\u201d, che prevede per i due \u201cnobis\u201d e per il \u201cdona\u201d quella particolare forma musicale); la sua \u201cMessa del Sacro Cuore\u201d il tipo (con leggere variazioni) a, b,a; la sua \u201cSanta Cecilia\u201d (ommettendo l'interpolazione del \u201cDomine non sum dignus\u201d, ecc.) il tipo a, a, a (con variazioni). \nL'interpolazione del Gounod di \u201cDomine non sum dignus\u201d \u00e8 stata criticata severamente come una grave trasgressione liturgica \u2013 ed \u00e8 vero; ma \u00e8 oltre tutto interessante notare, anche in questo caso, un'eco dell'uso medievale del quale si \u00e8 parlato nella prima parte di questo articolo, circa l'adattamento retorico dei testi liturgici. \nIl tropo di Gounod era fondato sulla sua fantasia, ma era per lo meno completamente liturgico nella selezione del testo intercalato; era anche sorprendentemente appropriato alla parte della Messa in corso in quell'istante, cio\u00e8 la Comunione.\nAll'inizio del XX secolo sono stati fatti arrangiamenti quasi drammatici sull'Agnus Dei (per esempio, la Messa in tempore belli di Haydn, la Messa in D di Beethoven, con il rullo dei tamburi che mette in evidenza il beneficio della pace in contrasto con gli orrori della guerra), introducendo arrangiamenti che hanno profondamente modificato, con omissioni, inserimenti ed aggiunte di parole, il testo liturgico; e anche interposizioni di parole in maniera tale da alterarne il significato (per esempio, la \u201cMessa in F\u201d di Poniatowski\u00a0\u2013 per citare uno in ordine minore, con la quale vengono assegnate indiscriminatamente ad ogni \u201cAgnus ... mundi\u201d un groviglio confuso di \u201cmiserere\u201d e \u201cdona\u201d).\nAltri usi.\nDivisa.\nL\"Agnus Dei\" era anche usato come divisa del tipografo Agnelli di Milano (XVII secolo), secondo quanto riportato da Jacopo Gelli in \"Divise - Motti e Imprese di famiglie e personaggi italiani\" (Hoepli 1928)"}
{"id": "119022", "revid": "125732403", "url": "https://it.wikipedia.org/wiki?curid=119022", "title": "Alea iacta est", "text": "Alea iacta est \u00e8 una frase latina che viene tradizionalmente tradotta in italiano come il dado \u00e8 tratto, nel senso metaforico di \"la decisione \u00e8 presa\". Tale frase, divenuta celeberrima, si cita quando si prende una decisione dalla quale non si pu\u00f2 pi\u00f9 recedere.\nStoria.\n\u00c8 una frase attribuita da Svetonio \u2014 che la riprende probabilmente da Asinio Pollione \u2014 nel suo \"De vita Caesarum\" (\"Divus Iulius\") a Giulio Cesare che l'avrebbe proferita prima di varcare, nella notte del 10 gennaio del 49 a.C., il fiume Rubicone (o il Pisciatello) alla testa di un esercito, violando apertamente la legge che proibiva l'ingresso armato entro i confini dell'Italia e dando il via alla seconda guerra civile.\nLa frase, probabilmente come citazione di una commedia di Menandro, l\"Arrefora\", fu proferita in greco come tramanda Plutarco nelle \"Vite parallele\":\nErasmo da Rotterdam avanz\u00f2 la tesi che la versione usualmente riportata sia il risultato di un errore di trascrizione, che ha portato alla perdita dell'ultima lettera, mutando \"esto\", imperativo futuro 2\u00aa/3\u00aa singolare, in \"est\", indicativo presente 3\u00aa singolare; \"iacta alea esto\" avrebbe dovuto la resa corretta, meglio accordantesi con l'imperativo di terza persona tramandato da Plutarco \"\u1f00\u03bd\u03b5\u03c1\u03c1\u03af\u03c6\u03b8\u03c9 \u03ba\u03cd\u03b2\u03bf\u03c2\" (\"anerr\u00ecphtho kybos\") ovvero \"che il dado sia tratto\"."}
{"id": "119023", "revid": "124916367", "url": "https://it.wikipedia.org/wiki?curid=119023", "title": "Ave, Caesar, morituri te salutant", "text": "Ave, Caesar, morituri te salutant (pronuncia classica o \"restituta\": , lett. \"Ave, Cesare, quelli che stanno per morire ti salutano\") \u00e8, per tradizione, considerata la frase latina che i gladiatori indirizzavano all'imperatore prima dell'inizio dei giochi gladiat\u00f2ri.\nEquivoci.\nUna tale tradizione non ha attestazioni letterarie se non in Svetonio, \"De Vita Caesarum\", 5 (\"Divus Claudius\"), 21, 6.\nL'originale svetoniano \u00e8 tuttavia leggermente diverso dalla forma tramandata: \"Ave imperator, morituri te salutant!\". L'invocazione \u00e8 rivolta all'imperatore Claudio ed \u00e8 pronunciata non da gladiatori ma dai condannati a morte che in un'occasione unica e molto particolare, l'inaugurazione dei cunicoli di Claudio per prosciugare nel 52 il lago Fucino, si apprestavano a partecipare alla naumachia appositamente indetta dall'imperatore romano. \nL'interpretazione tradizionale \u00e8 quindi da considerarsi molto probabilmente errata o modificata, in assenza di ulteriori attestazioni a supporto.\nUso corrente.\nOggi la frase \u00e8 usata con tono scherzoso e sdrammatizzante quando si incomincia un'attivit\u00e0 o un'azione rischiosa e dall'esito incerto."}
{"id": "119024", "revid": "287204", "url": "https://it.wikipedia.org/wiki?curid=119024", "title": "Dosso Dossi", "text": "Fu il principale artista attivo alla corte ferrarese degli Este nel primo Cinquecento, l'epoca dell'Ariosto, delle cui evocazioni fantastiche fu un suggestivo interprete. Alcuni dei suoi motivi mitologici furono ancora fonte di ispirazione per i pittori emiliani del primo Seicento come Annibale Carracci.\nBiografia.\nI dati biografici sull'artista sono scarsi e la data il luogo di nascita esatti sono dibattuti dagli storici. Nella breve biografia compilata da Giorgio Vasari nel 1568, viene detto quasi contemporaneo di Ludovico Ariosto; tuttavia successivi studi di Carlo Giovannini collocano la nascita tra il 1468 e il giugno 1469. Si suppone inoltre che fosse figlio di Nicol\u00f2 di Alberto di Costantino Luteri, di professione \"spenditore\" (economo) presso la corte estense dei duchi di Ferrara, e di Jacopina da Porto. Originario del Trentino, Nicol\u00f2 Luteri fu censito in un registro storico del 15 gennaio 1485 presso Tramuschio, dove divenne proprietario di un podere nella localit\u00e0 di Dosso della Scaffa (oggi chiamata San Giovanni del Dosso) e di alcuni terreni della Fossa delle Pietre e di Villa Pentita in distretto di Mantova e vicariato di Quistello. Il fatto che Nicol\u00f2 abbia battezzato i propri figli con i nomi di Giovanni e Battista potrebbe essere collegato al fatto che il santo patrono di San Giovanni del Dosso \u00e8 appunto san Giovanni Battista. Peraltro, nel primo documento che attesta la presenza del pittore a Ferrara, egli venne chiamato \"Dosso della Mirandola\". Il fratello venne comunemente chiamato \"Battista Dossi\" (Battista del Dosso), cosicch\u00e9 nel XVIII secolo gli storici locali, credendo che \"Dossi\" fosse il cognome, iniziarono a chiamare anche il fratello maggiore come \"Dosso Dossi\", forma scorretta poi rimasta nella storia dell'arte..\nNella sua formazione Dosso non attinse direttamente alla prestigiosa scuola ferrarese del Quattrocento, ma vi fu influenzato solo dopo avere gi\u00e0 imparato i segreti dei pittori veneti, in particolare Giorgione. A questi insegnamenti di base aggiunse poi rimandi alla cultura classica e a Raffaello, oltre a una propria attitudine narrativa ben sviluppata.\nNel 1510 si trovava a Mantova al servizio dei Gonzaga, e nel 1514 fu nominato pittore di corte a Ferrara. In tale veste fu coinvolto nelle principali imprese decorative di Alfonso d'Este, quali i Camerini d'alabastro. A lui \u00e8 infatti attribuita la coreografia generale dell'apparato decorativo, a cui parteciparono da Venezia anche Giovanni Bellini e Tiziano, nonch\u00e9 la realizzazione di alcuni dipinti, tra cui il \"Trionfo di Bacco in India\" per il quale Raffaello aveva fornito i disegni senza per\u00f2 riuscire a dipingerlo per l'improvvisa scomparsa. A Dosso spettarono anche le tele che ornavano i soffitti e molte decorazioni minori. Come \u00e8 noto il complesso dei Camerini venne smantellato con la devoluzione di Ferrara allo Stato Pontificio nel 1598 e i dipinti vennero dispersi. Quelli di Dosso finirono infine in parte alla Galleria Estense di Modena. Per questa citt\u00e0 tra il 1518 e il 1521 realizz\u00f2 una pala per l'altare di San Sebastiano nel duomo che gli era stata commissionata dalla Confraternita della Mensa Comune dei Preti.\nCon frequenti viaggi (Firenze, Roma e soprattutto Venezia), Dosso si tenne sempre aggiornato alle ultime novit\u00e0 dei centri artistici nevralgici della penisola, avviando soprattutto un proficuo dialogo con Tiziano, da cui riprese la ricchezza cromatica e le ampie aperture paesaggistiche. Nonostante ci\u00f2 nella sua arte non si registrano forti scarti stilistici tra le varie fasi, ma piuttosto l'uso di registri diversi a seconda del soggetto: monumentale per le pale d'altare, pi\u00f9 fluido e ricco d'inventiva per i soggetti letterari e mitologici, che tuttora sono la parte della sua produzione pi\u00f9 apprezzata dalla critica. Per un periodo fu in contatto con Michelangelo, dipingendo massicci nudi virili.\nVerso il 1530, per i Della Rovere, affresc\u00f2 la Villa Imperiale di Pesaro. Nel 1531 Il Principe Vescovo di Trento Bernardo Cles richiese ad Alfonso d'Este l'attivit\u00e0 del Dosso, che per oltre un anno attese alla decorazione ad affresco di una ventina di ambienti del Castello del Buonconsiglio, dove lavor\u00f2 a fianco del Romanino.\nNegli ultimi anni accentu\u00f2 i contrasti del chiaroscuro e i rimandi simbolici nelle opere.\nEra il fratello maggiore di Battista Dossi, altro pittore attivo alla corte ferrarese, ed ebbe come allievo Gabriele Capellini.\nOmaggi.\nA Dosso Dossi \u00e8 intitolato il Liceo Artistico della citt\u00e0 di Ferrara."}
{"id": "119026", "revid": "111018615", "url": "https://it.wikipedia.org/wiki?curid=119026", "title": "Beati pauperes spiritu", "text": "Beati pauperes spiritu \u00e8 una frase tratta dal Vangelo secondo Matteo: - \u00ab\u03bc\u03b1\u03ba\u03ac\u03c1\u03b9\u03bf\u03b9 \u03bf\u1f31 \u03c0\u03c4\u03c9\u03c7\u03bf\u1f76 \u03c4\u1ff6 \u03c0\u03bd\u03b5\u03cd\u03bc\u03b1\u03c4\u03b9\u00bb - che, tradotta letteralmente, significa: \"Beati i poveri di spirito\".\n\u00c8 una delle beatitudini pronunziate da Ges\u00f9 nel famoso discorso della montagna.\nLa frase \u00e8 non di rado ripetuta, nel parlar comune, con un senso certamente falso, cio\u00e8 come se volesse dire \"Beati gli sciocchi, quelli di corto ingegno\".\nL'ablativo \"spiritu\", che la \"Vulgata\" del vangelo secondo Matteo (ma non secondo Luca, che riporta solo \u00ab\u03bc\u03b1\u03ba\u03ac\u03c1\u03b9\u03bf\u03b9 \u03bf\u1f31 \u03c0\u03c4\u03c9\u03c7\u03bf\u03af\u00bb, \"beati pauperes\") aggiunge a questa prima beatitudine, ha il valore d'un complemento di limitazione: Ges\u00f9 dichiara beati quelli che son poveri \"in ispirito, nello spirito\" (nell'originale greco, \u03c4\u1ff7 \u03c0\u03bd\u03b5\u03cd\u03bc\u03b1\u03c4\u03b9, \"to(i) pn\u00e8umati\"). Si discute sull'interpretazione di questa limitazione: forse essa intende riferire il concetto di povert\u00e0 a una disposizione interiore, dell'animo di quanti riconoscono che nulla appartiene a loro stessi, ma tutto a Dio. Secondo altri esegeti l'apparente restrizione esprimerebbe invece, all'opposto, un rafforzamento del concetto: i \"poveri in ispirito\" sono, secondo questa tesi, quelli che son cos\u00ec derelitti da sentire fin nell'animo il disagio e la vergogna della loro miseria.\nAi poveri, Ges\u00f9 promette il possesso del \"regno di Dio\" (secondo Luca; Matteo usa l'espressione sinonima \"regno dei cieli\")."}
{"id": "119027", "revid": "59912", "url": "https://it.wikipedia.org/wiki?curid=119027", "title": "Brevi manu", "text": "Brevi manu, letteralmente tradotto dal latino significa \"con mano breve\" (direttamente, di persona).\nL'espressione si riferisce a cosa consegnata da mano a mano, senza interposta persona.\nNell'uso quotidiano significa fare una consegna dal mittente al destinatario, al di fuori dei canali preposti: posta, corrieri e simili.\nIl termine d\u00e0 il nome anche al \"breve pontificio\", lettere usate per comunicare nomine, dispensare indulgenze.\nDiritto romano.\nNel diritto romano la \"Traditio brevi manu\" era uno dei sistemi di acquisto della propriet\u00e0.\nEssa consisteva nella trasformazione dello stato soggettivo, per cui chi aveva gi\u00e0 posseduto la cosa a titolo di pegno, avendo mutato l\"'animus\", cominciava a possederla a titolo di propriet\u00e0; si trattava cio\u00e8 di un modo di acquisto a titolo derivativo del possesso che prescindeva dalla consegna della cosa, il cui corpus era gi\u00e0 detenuto.\nL'ipotesi inversa veniva chiamata constituto possessorio."}
{"id": "119028", "revid": "111325", "url": "https://it.wikipedia.org/wiki?curid=119028", "title": "Plagio", "text": "Il termine plagio pu\u00f2 avere i seguenti significati:"}
{"id": "119029", "revid": "682087", "url": "https://it.wikipedia.org/wiki?curid=119029", "title": "Architettura del sonno", "text": "In medicina, l'architettura del sonno \u00e8 basata sul riconoscimento di due distinte fasi del sonno: \nQuesti stadi sono definiti polisonnograficamente da diversi quadri elettroencefalografici. "}
{"id": "119030", "revid": "729019", "url": "https://it.wikipedia.org/wiki?curid=119030", "title": "Sindrome delle apnee ostruttive nel sonno", "text": "La sindrome delle apnee ostruttive nel sonno, nota anche come OSAS, acronimo inglese per \"Obstructive Sleep Apnea Syndrome,\" \u00e8 un sotto-tipo della \"sindrome delle apnee nel sonno\" caratterizzato da ripetuti episodi di completa e/o parziale e/o prolungata ostruzione delle vie aeree superiori durante il sonno, episodi normalmente associati a una riduzione della saturazione di ossigeno nel sangue.\nLe vie aeree possono essere ostruite in diversi modi. Ad esempio in et\u00e0 pediatrica a livello delle alte vie respiratorie l'ostruzione pu\u00f2 essere determinata da tonsille e adenoidi ipertrofiche. Una grossa lingua, associata al normale rilassamento muscolare e conseguente collabimento dei tessuti molli che avviene durante il sonno, pu\u00f2 essere la causa di apnee.\nTalvolta anche un'anomala struttura della mandibola o delle vie aeree pu\u00f2 essere la causa di questa sindrome.\nSintomi.\nI sintomi principali sono rappresentati da: \nL'apnea ostruttiva nel sonno non \u00e8 solo pi\u00f9 frequente dell'apnea centrale, ma \u00e8 una condizione comune in molte parti del mondo. Accurati studi nei laboratori del sonno con polisonnografia mostrano che circa 1 adulto americano su 5 ha una moderata apnea ostruttiva del sonno. Poich\u00e9 il tono muscolare del corpo normalmente si rilassa durante il sonno e poich\u00e9 a livello della gola le vie aeree dell'uomo sono composte da pareti di tessuto molle che possono collabire, la respirazione pu\u00f2 essere ostruita durante il sonno, in special modo nei soggetti obesi. Molti individui subiscono episodi di apnea ostruttiva del sonno in un certo momento della vita e una piccola percentuale di persone \u00e8 afflitta da gravi apnee ostruttive del sonno croniche.\nIl sonno normale ha diverse fasi che spaziano da uno stato leggero a uno profondo. Le fasi pi\u00f9 profonde sono necessarie per gli effetti corroboranti del sonno e sono anche le fasi durante le quali il tono muscolare della gola e del collo \u00e8 pi\u00f9 ridotto. Le vie respiratorie collassano nel sonno profondo, quando i muscoli si rilassano o quando si passa a uno stato di sonno pi\u00f9 leggero o sopravviene il risveglio. In casi gravi di apnea ostruttiva si passa pochissimo tempo in sonno profondo e il risultato \u00e8 il mancato riposo perch\u00e9 si permane nel sonno leggero per la maggior parte della notte.\nMolte persone patiscono l'apnea ostruttiva nel sonno solo per un breve periodo di tempo. Questo pu\u00f2 essere la conseguenza di infezioni delle vie respiratorie superiori che provocano ostruzione nasale, insieme a gonfiore della gola, o tonsillite che d\u00e0 luogo al temporaneo ingrossamento delle tonsille. Il virus di Epstein-Barr, per esempio, pu\u00f2 aumentare enormemente le dimensioni del tessuto linfoide durante un'infezione acuta (mononucleosi). Periodi temporanei con sindrome delle apnee ostruttive si possono verificare in individui che abbiano assunto droghe o siano sotto l'effetto di alcolici, poich\u00e9 queste sostanze possono far rilassare eccessivamente i muscoli delle vie aeree, interferendo con il normale stato di allerta del sonno.\nDati di laboratorio.\nI risultati della polisonnografia nell'apnea ostruttiva nel sonno mostrano molte pause nella respirazione. Come nelle apnee centrali, le pause sono seguite da diminuzioni relative nella quantit\u00e0 di ossigeno nel sangue e da un aumento dell'anidride carbonica ematica. Mentre nell'apnea centrale i movimenti respiratori del corpo si arrestano, nell'apnea ostruttiva il torace non soltanto continua a esercitare i movimenti necessari all'inspirazione, ma questi movimenti tipicamente diventano anche pi\u00f9 pronunciati fino a diventare spasmodici. I sensori per il flusso d'aria (airflow), sia sotto il naso (al filtro) sia sopra la rima buccale, mostrano la cessazione del flusso mentre gli sforzi respiratori sono non soltanto presenti, ma spesso anche esagerati: i muscoli del torace si contraggono e l'intero corpo pu\u00f2 agitarsi, come se un cuscino immaginario venisse utilizzato per soffocare il dormiente.\nL'apnea ostruttiva del sonno \u00e8 la categoria pi\u00f9 comune di disordine respiratorio del sonno. Negli adulti sottoposti a test nei laboratori specializzati, il 2% delle femmine e il 4% dei maschi mostrano sintomi combacianti con i criteri minimi diagnostici per OSAS, sperimentando almeno 10 eventi apneici in un'ora. Un \"evento\" pu\u00f2 essere sia un'apnea con completa cessazione del flusso d'aria per almeno 10 secondi, sia un'ipopnea in cui il flusso d'aria diminuisce del 50% per il medesimo tempo, oppure decresce del 30% se associata a una diminuzione della saturazione di ossigeno o a un risveglio (American Academy of Sleep Medicine Task Force, 1999).\nPer graduare la severit\u00e0 della apnea nel sonno si stabilisce un indice di correlazione in base al numero di eventi per ora, definito \"indice apnea-ipopnea\" (in inglese AHI: apnea-hypopnea index). Un AHI minore di 5 viene considerato normale, tra 5 e 15 molto lieve, tra 15 e 30 moderato, con pi\u00f9 di 30 eventi severo.\nPopolazioni a rischio.\nSono individui che presentano un tono muscolare diminuito, un ispessimento, per grasso oppure per edema, del tessuto soffice attorno alla via aerea, oppure caratteristiche strutturali-anatomiche che danno luogo a una via aerea ristretta con grande rischio di apnea ostruttiva nel sonno.\nAdulti.\nNegli adulti l'individuo tipo che presenta apnea ostruttiva del sonno \u00e8 obeso, con un particolare accumulo di grasso e tessuti sulla faccia e sul collo. Un marchio distintivo delle OSAS negli adulti \u00e8 l'eccessiva sonnolenza diurna.\nTipicamente un adulto o un adolescente con apnea ostruttiva severa instaurata da lungo tempo si addormenter\u00e0 per periodi molto brevi nel corso di alcune tra le attivit\u00e0 giornaliere pi\u00f9 noiose se gli viene data una qualsiasi opportunit\u00e0 di sedere o riposare.\nBambini.\nAnche se la condizione di eccessiva sonnolenza diurna pu\u00f2 esordire anche nell'infanzia, non \u00e8 affatto tipico riscontrare sonnolenza nei bambini piccoli con apnee nel sonno. I lattanti e i bambini pi\u00f9 piccoli con apnea ostruttiva severa nel sonno, di regola, si comportano piuttosto come \"troppo-stanchi\" oppure \"iperattivi\" nei movimenti fisici e in funzioni ripetitive. Gli adulti e i bambini con OSAS molto severa sono molto differenti nell'estrinsecazione delle loro tipiche abitudini e nella loro fisionomia corporea.\nGli adulti in genere sono sovrappeso con collo particolarmente corto e tozzo. I bambini piccoli con OSAS tendono invece a essere magri e smilzi e possono avere dei \"ritardi nella crescita\". La scarsa crescita avviene per due ragioni: lo sforzo richiesto semplicemente per respirare \u00e8 cos\u00ec elevato che le calorie vengono bruciate a un alto tasso per unit\u00e0 di tempo, anche nei momenti di riposo, mentre l'apporto calorico \u00e8 spesso ridotto a causa di un'ostruzione del naso e della gola per catarro o per edema sottomucoso, tanto che l'atto stesso del mangiare risulti privo del piacere del gusto e la deglutizione sia difficoltosa. Le apnee ostruttive dei bambini, a differenza di quelle degli adulti, sono in genere provocate da tonsille e adenoidi infiammate o ipertrofiche che generano un'ostruzione meccanica tale da necessitare spesso di un trattamento chirurgico di tonsillectomia od adenoidectomia.\nSegni comuni e altri sintomi.\nI segni ed i sintomi che seguono si possono osservare sia negli adulti sia nei bambini, sofferenti entrambi di apnea del sonno.\nSegni addizionali di apnea ostruttiva nel sonno includono il \"sonno senza riposo\" ed un forte russamento (con periodi di silenzio seguiti da rantoli). Altri sintomi sono non-specifici: la cefalea mattutina, problemi di concentrazione, irritabilit\u00e0, smemoratezza, cambiamenti nell'umore o nel comportamento, tachicardia, ansiet\u00e0, depressione, aumento della frequenza delle minzioni notturne, enuresi notturna, bruciore di stomaco ed esofago e una forte sudorazione notturna.\nIl cuore soffre delle pi\u00f9 serie conseguenze dovute alle apnee ostruttive. In casi severi e di lunga durata vi sono aumenti delle pressioni polmonari che vengono trasmessi al lato destro del cuore. Questo pu\u00f2 provocare una forma grave di insufficienza cardiaca congestizia (cuore polmonare).\nSindromi cranio-facciali.\nVi sono alcune peculiarit\u00e0 nelle strutture cranio-facciali associate a sindromi mediche note. Alcune di queste sono genetiche, altre sono dovute a cause sconosciute. In molte di queste sindromi le caratteristiche che coinvolgono il naso, la bocca e la mascella, oppure il tono muscolare a riposo, mettono l'individuo a rischio di OSAS.\nLa sindrome di Down \u00e8 una di queste condizioni. In questa anomalia cromosomica (trisomia del cromosoma 21), alcune caratteristiche facciali si combinano in modo tale da rendere pi\u00f9 probabile la comparsa di apnee ostruttive. Esse includono: tono muscolare relativamente basso, una stenosi rinofaringea ed una lingua larga.\nL'obesit\u00e0 insieme a tonsille ed adenoidi tumefatte, condizioni che spesso si ritrovano nelle popolazioni occidentali, tendono molto pi\u00f9 facilmente a essere causa di ostruzione. Per questo le OSAS avvengono pi\u00f9 frequentemente nelle persone con il mongolismo rispetto al resto della popolazione. Poco pi\u00f9 del 50% di tutte le persone con sindrome di Down soffrono di apnea ostruttiva del sonno (de Miguel-D\u00edez, et al 2003), e alcuni medici consigliano test di routine per questo gruppo di persone (Shott, et al 2006).\nNelle altre sindromi cranio-facciali, la caratteristica anormale pu\u00f2 ingrandire le vie respiratorie, ma la sua correzione pu\u00f2 porre la persona a rischio di apnea ostruttiva del sonno. La palatoschisi ne \u00e8 un esempio. Dopo la nascita, tutti i neonati iniziano a respirare obbligatoriamente col naso. Il palato \u00e8 sia il \"tetto\" della bocca sia la base del naso: avere il palato aperto pu\u00f2 rendere difficile il nutrirsi, ma in generale questo non interferisce con la respirazione (in realt\u00e0 se il naso \u00e8 molto ostruito, un palato aperto pu\u00f2 ridurla). Ci sono alcune sindromi di schisi nelle quali il palato aperto non \u00e8 la sola caratteristica anormale poich\u00e9 v'\u00e8, a volte, un passaggio nasale ristretto che pu\u00f2 non essere evidente. In alcuni individui la chiusura della palatoschisi, sia mediante intervento chirurgico sia tramite un dispositivo orale temporaneo, pu\u00f2 causare l'insorgere di un'ostruzione.\nUn avanzamento scheletrico, nel tentativo di aumentare fisicamente lo spazio aereo faringeo, \u00e8 spesso una soluzione per pazienti con ostruzione delle vie aeree superiori e mandibole piccole. Queste sindromi includono la Sindrome di Treacher-Collins e la Sequenza di Pierre Robin. La chirurgia dell'avanzamento mandibolare \u00e8 spesso una delle modifiche necessarie per migliorare le vie respiratorie; altre modifiche possono essere: riduzione della lingua, tonsillectomia o uvulopalatoplastica.\nLa chirurgia del lembo faringeo pu\u00f2 portare alla OSAS.\nIl trattamento chirurgico della insufficienza velo-palatale pu\u00f2 causare la sindrome delle apnee ostruttive del sonno. Quando la insufficienza velo-palatale \u00e8 presente, l'aria fuoriesce nel naso-faringe anche in quelle fasi nelle quali il palato molle dovrebbe chiudere il naso. Un semplice test per questa condizione pu\u00f2 essere quello di collocare un piccolo specchio alla base del naso e di chiedere alla persona di pronunciare la lettera \"P\". Questo suono della \"P\", un \"plosivo\", viene normalmente prodotto grazie alla temporanea chiusura ed apertura della via aerea \u2013 poich\u00e9 tutta l'aria deve fuoriuscire dalle labbra e dalla loro articolazione, non dal naso.\nSe alla persona riesce impossibile dire questo suono senza appannare uno specchio nasale, vi \u00e8 una perdita d'aria \u2013 ragionevole evidenza di scarsa chiusura palatale. Spesso il parlato di questi soggetti \u00e8 poco chiaro, per la loro incapacit\u00e0 a pronunciare certi suoni in modo netto. Uno dei trattamenti chirurgici della insufficienza velo-palatale comporta l'autotrapianto del tessuto mucoso dalla parte posteriore della gola ed il suo impiego per ottenere una parziale ostruzione dell'apertura della nasofaringe. Questa pu\u00f2 in effetti rivelarsi una \"causa peggiorativa\" delle apnee ostruttive nel sonno in individui sensibili, in particolare nei giorni seguenti alla chirurgia a causa di esiti infiammatori (vedere pi\u00f9 sotto, Situazione Speciale: anestesia e chirurgia).\nStoria.\nI primi lavori nella letteratura medica su quella che attualmente viene denominata apnea ostruttiva nel sonno datano al 1965, quando venne indipendentemente descritta da ricercatori francesi e tedeschi. Comunque, il quadro clinico di questa condizione \u00e8 stato riconosciuto da molto tempo come un tratto caratteristico, senza una vera comprensione del processo patologico.\nSindrome di Pickwick.\n\u201cSindrome di Pickwick\u201d \u00e8 spesso usato come sinonimo per descrivere la sindrome, anche se in realt\u00e0 diversa perch\u00e9 identificabile con la \"Sindrome obesit\u00e0-ipoventilazione\". Il termine \"Sindrome di Pickwick\" venne coniato dal famoso medico William Osler, che probabilmente era un lettore di Charles Dickens: nella descrizione di Joe, \"il ragazzo grasso\" nel romanzo \"Il Circolo Pickwick\", appare una descrizione clinica accurata delle OSAS nell'adulto.\nLe prime relazioni della apnea ostruttiva nel sonno nella letteratura medica descrivono individui molto malati, spesso presentandosi con ipossiemia, ipercapnia e insufficienza cardiaca congestizia. La tracheotomia era allora il trattamento consigliato e, anche se poteva salvare la vita ai pazienti, complicanze post-operatorie nello stoma, come infezioni e mancate cicatrizzazioni, erano frequenti in questi individui molto obesi e di collo piuttosto corto.\nLa gestione della apnea ostruttiva nel sonno venne rivoluzionata con la introduzione della C-PAP (acronimo inglese di \"Continuous Positive Airway Pressure\"), introdotta e sperimentata per la prima volta da Colin Sullivan e collaboratori nel 1981 a Sydney in Australia. I primi modelli erano ingombranti e rumorosi, ma il loro disegno \u00e8 stato progressivamente migliorato e verso la fine degli anni '80 le C-PAP erano diventate di ragionevoli dimensioni e di pi\u00f9 pratico uso. La disponibilit\u00e0 di un trattamento efficace diede luogo ad un'accanita ricerca di individui potenzialmente affetti e condusse all'apertura di centinaia di dipartimenti specialistici nelle cliniche, dedicati alla diagnosi e terapia dei disordini nel sonno. Anche se sono stati identificati molti tipi di problemi nel sonno, la stragrande maggioranza dei pazienti che si recano in questi centri hanno disturbi che coinvolgono principalmente la respirazione.\nSintomi, segni e sequele.\nQuesta sezione riassume il quadro clinico e le conseguenze della sindrome delle apnee ostruttive nel sonno.\nCome gi\u00e0 menzionato, il fatto del russare \u00e8 di riscontro uniforme in ogni individuo, nelle molte varianti di questa sindrome, ma molte persone russano senza avere l'apnea. Il rumore del russamento \u00e8 dovuto al suono prodotto dal passaggio di aria turbolenta attraverso la parte posteriore della bocca, del naso e della gola. Comunque, l'intensit\u00e0 sonora del russare non \u00e8 un buon indice della gravit\u00e0 dell'ostruzione. Se le vie aeree superiori sono per buona parte ostruite, pu\u00f2 anche non esserci sufficiente movimento d'aria per generare un suono intenso. Anche il russare pi\u00f9 rumoroso non \u00e8 indicativo della sindrome delle apnee ostruttive.\nIl segno pi\u00f9 comune delle OSAS \u00e8 l'improvviso \"arresto\" del russare assieme al respiro, mentre il torace e l'addome della persona tentano di inspirare affannosamente: in tale caso abbiamo conferma di un tipico evento della sindrome delle apnee ostruttive. Quando la respirazione si riavvia, si avverte un profondo sospiro seguito dalla ripresa del russare.\nAlcune volte l'elevata pressione arteriosa sistemica viene provocata dalle apnee ostruttive nel sonno. In tali casi ci\u00f2 che la distingue dagli altri tipi di alta pressione (la cos\u00ec chiamata ipertensione essenziale) sono i valori registrati, che non scendono significativamente durante il sonno.\nDa recenti ricerche sembra emergere che gli ictus (in inglese \"stroke\") possano associarsi anch'essi all'apnea ostruttiva nel sonno.\nTrattamento delle OSAS.\nEsiste una variet\u00e0 di trattamenti per la sindrome dell'apnea ostruttiva nel sonno, che dipende dalla storia medica dell'individuo, dalla severit\u00e0 del disordine e, principalmente, dalla causa specifica dell'ostruzione.\nPremessa fondamentale al trattamento delle OSAS \u00e8 una diagnosi accurata e multidisciplinare: i centri di riferimento per la medicina del sonno solitamente hanno un'\u00e9quipe che comprende, oltre al medico del sonno (specialista in pneumologia o in neurologia) che coordina le attivit\u00e0, altri specialisti (chirurgo maxillo-facciale, ortognatodontista, otorinolaringoiatra, nutrizionista) che si occupano ognuno con le proprie competenze di trattare al meglio questa patologia.\nNelle mononucleosi acute, per esempio, nonostante le vie aeree possono essere severamente ostruite nelle prime due settimane di malattia, la presenza di tessuto linfoide (tonsille e adenoidi improvvisamente ingrandite) che blocca la gola \u00e8 solitamente solo temporanea. Un trattamento con steroidi anti-infiammatori come il prednisone (o un altro tipo di glucocorticoide) \u00e8 spesso somministrato per ridurre il tessuto linfoide. Nonostante gli effetti degli steroidi siano a breve termine, in molti individui colpiti l'ipertrofia tonsillare e adenoidea \u00e8 anch'essa di breve durata e si riduce da s\u00e9 dopo che viene somministrato un trattamento a base di steroidi. In casi insoliti, in cui il tessuto linfoide ipertrofico persiste dopo la cessazione della fase acuta di un'infezione da virus di Epstein-Barr o in cui le cure mediche con steroidi anti-infiammatori non ripristinano un'adeguata respirazione, pu\u00f2 essere necessaria urgentemente una tonsillectomia e/o una adenoidectomia.\nLa maggior parte dei bambini con apnea ostruttiva nel sonno ha il problema di tonsille e adenoidi cronicamente ipertrofiche: per questi bambini la tonsillectomia e la adenoidectomia sono curative. Nei casi peggiori, in cui la crescita \u00e8 ridotta e in cui si sviluppano anomalie nella parte destra del cuore, l'operazione \u00e8 tutt'altro che inutile. Anche in questi casi estremi la chirurgia tende a curare non solo l'apnea e l'ostruzione delle vie respiratorie superiori ma permette una susseguente crescita e sviluppo normali. Una volta che vengono ripristinate le normali pressioni espiratorie, le complicazioni cardiovascolari spariscono da sole. Il periodo post-operatorio, in questi bambini, richiede precauzioni particolari (vedi \"Chirurgia delle condizioni correlate all'OSAS\").\nLa cura per apnea ostruttiva nel sonno nel caso di adulti con vie aeree orofaringee strette dovute a una parte superiore del corpo pesante \u00e8 variegata. Sfortunatamente, in questo caso pi\u00f9 comune di apnea ostruttiva nel sonno, a differenza di alcuni casi discussi in precedenza, cure attendibili non sono la regola.\nAlcune cure implicano cambiamenti nello stile di vita come: evitare l'alcol, evitare di assumere farmaci che rilassino il sistema nervoso centrale (ad esempio sedativi e farmaci per rilassare i muscoli), perdere peso e smettere di fumare. Alcune persone vengono aiutate da cuscini o congegni che impediscono loro di dormire sulla schiena, o da apparecchi orali per mantenere le vie respiratorie pervie durante il sonno. Se questi metodi tradizionali sono inadeguati, i medici raccomandano spesso una C-PAP (ventilazione meccanica a pressione positiva della via aerea), in cui una maschera facciale \u00e8 collegata a un tubo e a una macchina che immette aria pressurizzata nella maschera e attraverso le vie respiratorie per tenerle aperte. Esistono anche procedure chirurgiche che possono essere usate per rimuovere e restringere i tessuti e allargare le vie aeree, ma il tasso di successo non \u00e8 molto alto. Alcuni soggetti possono necessitare di una combinazione di terapie per curare con successo la loro apnea nel sonno.\nIntervento fisico.\nL'intervento terapeutico pi\u00f9 ampiamente usato attualmente \u00e8 quello di creare una \"pressione positiva della via aerea\" (\"Positive Airway Pressure\", o PAP) dove una speciale macchina, un mini-respiratore (noto come ventilatore PAP) pompa una corrente controllata d'aria attraverso una maschera indossata sul naso, bocca o entrambi. La pressione addizionale mantiene aperta una via aerea tra i muscoli rilasciati, con lo stesso meccanismo per il quale l'aria in pressione gonfia un pallone. Vi sono alcune varianti di queste macchine:\nProtrusori mandibolari.\nUn secondo tipo di intervento fisico, un dispositivo intraorale che forza in avanti la mandibola (in inglese MAD, acronimo di \"Mandibular Advancement Device\", o pi\u00f9 recentemente solo \"oral appliance\"), viene a volte prescritto per forme lievi o moderate di OSAS. Questo apparecchio \u00e8 un apparecchio ortodontico mobile simile a quelli impiegati per raddrizzare i denti o proteggerli durante lo sport. Per i pazienti che soffrono di apnea, viene progettato per mantenere la mandibola lievemente pi\u00f9 gi\u00f9 e in avanti rispetto alla posizione naturale che assume in questi pazienti che vanno incontro a rilassamento notturno dei muscoli del collo. Questa posizione mantiene la lingua molto pi\u00f9 in avanti della parte posteriore della via aerea, e pu\u00f2 essere sufficiente per prevenire le apnee o per migliorare la respirazione nei pazienti affetti da forme lievi o moderate di OSAS. Il confezionamento del dispositivo avviene di concerto fra il medico del sonno (pneumologo o neurologo) e l'odontoiatra specialista in ortognatodonzia (quest'ultimo valuta la fattibilit\u00e0 tecnica del dispositivo sulla base della situazione odontostomatologica del paziente e si occupa del confezionamento e della gestione dei controlli ordinari).\nLa FDA statunitense accetta soltanto 16 dispositivi orali per il trattamento della apnea nel sonno. Una lista di quelli autorizzati \u00e8 disponibile nel loro sito web .\nL'applicazione dei dispositivi orali pu\u00f2 essere una soluzione alternativa, seppur meno efficace (non ventilando forzatamente l'individuo), per i pazienti che non tollerano la C-PAP.\nFarmaci.\nSono disponibili pochi trattamenti farmacologici della sindrome delle apnee ostruttive del sonno, a dispetto degli oltre due decenni di ricerche e test dedicati a scoprirli.\nLa somministrazione orale di teofillina (una metilxantina chimicamente simile alla caffeina) pu\u00f2 ridurre il numero di episodi di apnea, ma pu\u00f2 anche produrre effetti collaterali come palpitazioni e insonnia. Di solito la teofillina \u00e8 inefficace negli adulti con OSAS, ma spesso viene impiegata per trattare le \"Apnee Centrali del Sonno\" (vedi la pagina corrispondente), e pu\u00f2 essere provata nella terapia di bambini con apnea.\nQuando altri trattamenti non riescono a risolvere completamente l'OSAS, potrebbero essere prescritti farmaci per trattare la sonnolenza diurna residua. Questi farmaci vanno dalla categoria degli stimolanti come l'amfetamina fino alle medicine anti-narcolettiche pi\u00f9 moderne. Si osserva un aumento dell'impiego dell'anti-narcolettico modafinil in questo ruolo sin dal 2004.\nIn alcuni casi, la perdita di peso riduce il numero e la severit\u00e0 degli episodi di apnea, ma per la maggioranza dei pazienti il peso eccessivo \u00e8 un fattore aggravante piuttosto che la causa di OSAS. Nell'obeso patologico, una perdita consistente di peso (come quella che avviene dopo la chirurgia bariatrica) pu\u00f2 spesso curare la condizione.\nNeurostimolazione.\nAlcuni ricercatori credono che ogni forma di OSA sia alla radice una condizione neurologica, nella quale i nervi che controllano la lingua e il palato molle non stimolano a sufficienza quei muscoli, portando a un eccessivo rilassamento e al blocco della via aerea. Alcuni esperimenti e studi di ricerca hanno esplorato l'utilizzo di pacemaker modificati e dispositivi simili, programmati per rilevare l'abnorme sforzo respiratorio per somministrare in seguito un gentile stimolo elettrico ai muscoli della lingua, sottolinguali e del faringe.\nQuesta \u00e8 una modalit\u00e0 di trattamento per i pazienti con OSA, proposta nel 2004, e attualmente costituisce un campo di ricerca molto dinamico.\nChirurgia delle condizioni correlate all'OSAS.\nAttualmente viene provato un certo numero di interventi chirurgici diversi per modificare la dimensione oppure il tono muscolare della via aerea del paziente. Per decenni, la tracheotomia era stato l'unico trattamento efficace per le apnee nel sonno. Attualmente viene utilizzata di rado, in casi intrattabili (rari) che si sono dimostrati refrattari ad altri tentativi terapeutici. Le strategie terapeutiche moderne provano una o pi\u00f9 opzioni, in base alle necessit\u00e0 dei pazienti. Spesso il tasso di successi a lungo termine si rivela basso, inducendo i medici a favorire la C-PAP come 'gold standard' terapeutico.\nIl post-operatorio.\nIl decorso post-chirurgico non presenta di solito problemi e il recupero completo, senza pi\u00f9 necessit\u00e0 di utilizzare la C-PAP, avviene normalmente in poche settimane.\nIn questo periodo \u00e8 raccomandata una dieta soffice, associata a costanti lavaggi delle fosse nasali e a un trattamento con nebulizzazioni topiche di acido ialuronico ad alto peso molecolare, in commercio come sodio ialuronato 9\u00a0mg APM - Alto Peso Molecolare.\nIl ruolo dell'acido ialuronico \u00e8 riconosciuto come decisivo nel processo di \u201cremodelling\u201d, ovvero di ricostruzione della mucosa danneggiata: grazie alla sua azione antinfiammatoria e biostimolante, riduce l'edema, migliora e accelera i tempi di guarigione."}
{"id": "119035", "revid": "124961150", "url": "https://it.wikipedia.org/wiki?curid=119035", "title": "Ipercarica", "text": "L'ipercarica (rappresentata dal simbolo Y) \u00e8 la somma del numero barionico B e la carica di sapore: stranezza S, charm C, bottomness formula_1 e topness T, sebbene l'ultimo possa essere omesso data la vita estremamente breve del quark top, che decade in altri quark prima di interagire fortemente con altri quark. \nIn origine l'ipercarica includeva solo il sapore stranezza. \nL'ipercarica non va confusa con l'ipercarica debole: la prima \u00e8 connessa con l'interazione forte e la simmetria SU(3); la seconda compare nell'interazione elettrodebole ed ha simmetria SU(2).\nRelazione con l'isospin e la carica elettrica.\nLa legge di Gell-Mann e Nishijima mette in relazione l'ipercarica con l'isospin e la carica elettrica:\ndove formula_4 \u00e8 la terza componente dell'isospin e formula_5 \u00e8 la carica della particella. Questo consente di esprimere l'ipercarica in termini di isospin e carica:\nL'isospin crea multipletti di particelle la cui carica media \u00e8 correlata all'ipercarica da:\nche \u00e8 facilmente ricavata dalla precedente dal momento che l'ipercarica \u00e8 la stessa per ogni membro di un multipletto e la media dei valori formula_4 \u00e8 zero.\nEsempi.\nCi\u00f2 significa che un quark strange forma un singoletto di s\u00e9 stesso; lo stesso accade per i quark charm, quark bottom e top mentre i quark up e down formano un \"doppietto\" di isospin."}
{"id": "119036", "revid": "2128848", "url": "https://it.wikipedia.org/wiki?curid=119036", "title": "Apnea", "text": "L'apnea \u00e8 l'assenza di respirazione esterna o una pausa della respirazione superiore ai 15 secondi.\nDurante l'apnea non c'\u00e8 movimento dei muscoli della respirazione ed il volume dei polmoni rimane inizialmente invariato. Questo non vale per l'apnea in acqua: scendendo in profondit\u00e0 infatti il volume dei polmoni si riduce in modo inversamente proporzionale rispetto alla pressione dell'acqua.\nA seconda dell'apertura delle vie respiratorie pu\u00f2 esserci o meno un flusso di gas tra i polmoni e l'ambiente; lo scambio di gas tra i polmoni e la respirazione cellulare non viene influenzato.\nCause dell'apnea.\nL'apnea pu\u00f2 essere volontaria (ad esempio, mediante l'atto del \"trattenere il respiro\"), ma pu\u00f2 essere sostenuta per pochi secondi senza allenamento. La ragione di ci\u00f2 \u00e8 che il ritmo della respirazione e il volume di ogni respiro sono strettamente regolati per mantenere valori costanti di tensione dell'anidride carbonica (CO2) e di pH del sangue.\nL'apnea \u00e8 patologica se indotta farmacologicamente (ad es. attraverso droghe come gli oppiacei), meccanicamente (ad es., strangolamento), o pu\u00f2 avvenire come conseguenza di una malattia neurologica o un trauma fisico. Importanti anche le apnee che si sviluppano durante il sonno. Queste ultime possono essere ostruttive o centrali, ma non mancano quadri misti in cui entrambe componenti sono presenti.\nPer quanto riguarda le prime, la sindrome delle apnee ostruttive o OSAS (\"Obstructive Sleep Apnea Syndrome\") \u00e8 un disturbo respiratorio caratterizzato da episodi ricorrenti di ostruzione delle vie aeree superiori con russamento, ipoventilazione cronica e desaturazione di ossigeno. I pazienti con OSAS hanno frequenti risvegli e ci\u00f2 provoca durante il giorno sonnolenza, cefalea, facile affaticabilit\u00e0. L'OSAS pu\u00f2 essere dovuta a problemi meccanici come ipertrofia tonsillare, la macroglossia, l'ipertrofia dell'ugola e soprattutto l'obesit\u00e0 in quanto l'eccessivo grasso perifaringeo e peritracheale determinano un facile collasso delle vie respiratorie. A ci\u00f2 si aggiunge anche una ipotonia della muscolatura respiratoria, che si sviluppa soprattutto durante la fase REM del sonno.\nLe apnee centrali possono essere congenite (Maledizione di Ondina) o acquisite (da farmaci o da condizioni neurologiche quali la sclerosi multipla, alcune ischemie del tronco encefalico, la siringobulbia, alcune encefaliti e malattie neuromuscolari).\nEffetti dell'apnea.\nIn condizioni normali gli esseri umani non possono immagazzinare molto ossigeno nel corpo. Un'apnea di pi\u00f9 di un minuto di durata porta quindi ad una grave mancanza di ossigeno nella circolazione sanguigna. Danni permanenti al cervello possono aversi dopo circa tre minuti e la morte ne consegue inevitabilmente dopo pochi minuti se la ventilazione non viene ripristinata. Comunque, in circostanze particolari come l'ipotermia, l'ossigenazione iperbarica, l'ossigenazione apneica, o l'ossigenazione extracorporea, periodi pi\u00f9 lunghi di apnea sono tollerabili senza gravi conseguenze.\nUna persona senza allenamento non pu\u00f2 sostenere volontariamente l'apnea per pi\u00f9 di uno o due minuti. In apnea, la CO2 non viene rimossa attraverso i polmoni e si accumula nel sangue. La conseguente crescita di tensione della CO2 e il crollo del pH risultano nella stimolazione dei centri respiratori del cervello, che non possono essere sopraffatti volontariamente. Comunque, la tolleranza all'apnea pu\u00f2 essere esercitata. L'antica tecnica dell'immersione in apnea richiede di trattenere il respiro e i migliori apneisti possono infatti tenere il respiro sott'acqua per pi\u00f9 di otto minuti.\nMolte persone hanno scoperto autonomamente che l'iperventilazione volontaria, eseguita prima di iniziare un'apnea volontaria, permette di trattenere il respiro pi\u00f9 a lungo. Alcune di esse attribuiscono scorrettamente questo effetto ad un incremento di ossigeno nel sangue, mentre invece si tratta di una diminuzione del tasso di CO2 nel sangue e nei polmoni. In condizioni normali il sangue che lascia i polmoni \u00e8 completamente saturato di ossigeno, quindi l'iperventilazione non pu\u00f2 aumentare la quantit\u00e0 di ossigeno disponibile. Abbassare la concentrazione di CO2 aumenta invece il tempo che passa prima che i centri respiratori vengano stimolati, come descritto in precedenza.\nQuesto errore ha portato alcuni ad usare l'iperventilazione come mezzo per aumentare il tempo di immersione, ma cos\u00ec facendo c'\u00e8 il pericolo che il corpo possa esaurire l'ossigeno mentre \u00e8 sott'acqua, prima di sentire il bisogno di respirare, perdendo quindi improvvisamente conoscenza come risultato. Se una persona perde coscienza sott'acqua, ci sono considerevoli probabilit\u00e0 di morte per annegamento.\nOssigenazione apneica.\nPoich\u00e9 lo scambio di gas tra il sangue e i polmoni \u00e8 indipendente dal movimento del gas da e verso questi ultimi, una quantit\u00e0 sufficiente di ossigeno pu\u00f2 essere posta in circolazione anche se una persona \u00e8 apneica. Questo fenomeno (l\"'ossigenazione apneica\") viene spiegato nel seguente modo:\nCon l'insorgere dell'apnea, si sviluppa una depressione nello spazio dei polmoni, perch\u00e9 viene assorbito pi\u00f9 ossigeno di quanta CO2 venga rilasciata. Con le vie respiratorie chiuse o ostruite, ci\u00f2 porta ad un graduale collasso dei polmoni. Comunque, se le vie respiratorie sono aperte, qualsiasi gas fornito alle vie respiratorie superiori, seguendo il gradiente di pressione, fluisce nei polmoni per rimpiazzare l'ossigeno consumato. Se viene fornito ossigeno puro, questo processo serve a rifornire le scorte di ossigeno nei polmoni. Il prelievo di ossigeno nel sangue rimarr\u00e0 quindi al livello usuale e il normale funzionamento degli organi non viene influenzato.\nUna gran parte dell'anidride carbonica ceduta ai polmoni non viene rimossa durante l'apnea. La pressione parziale della CO2 nello spazio dei polmoni si riequilibrer\u00e0 rapidamente con quella del sangue. Essendo il sangue carico di CO2 dal metabolismo, sempre pi\u00f9 CO2 si accumuler\u00e0 prendendo infine il posto dell'ossigeno e degli altri gas nello spazio del polmoni. La CO2 si accumuler\u00e0 inoltre nei tessuti del corpo, provocando l'acidosi respiratoria.\nIn condizioni ideali (ovvero se ossigeno puro viene respirato prima dell'insorgere dell'apnea per rimuovere tutto l'azoto dai polmoni, e ossigeno puro viene insufflato), l'ossigenazione apneica pu\u00f2 in teoria essere sufficiente per fornire abbastanza ossigeno per far sopravvivere un adulto in buone condizioni per pi\u00f9 di un'ora. Comunque, l'accumulo di anidride carbonica (descritto sopra) rimane il fattore limitante.\nL'ossigenazione apneica \u00e8 pi\u00f9 di una curiosit\u00e0 fisiologica. Pu\u00f2 essere impiegata per fornire un quantitativo sufficiente di ossigeno nella chirurgia toracica, quando l'apnea non pu\u00f2 essere evitata, e durante la manipolazione delle vie respiratorie, come broncoscopia, intubazione, e chirurgia delle vie respiratorie superiori. Comunque, a causa delle limitazioni sopra descritte, l'ossigenazione apneica \u00e8 inferiore alla circolazione extracorporea ed \u00e8 usata nelle emergenze e per interventi brevi."}
{"id": "119041", "revid": "1226", "url": "https://it.wikipedia.org/wiki?curid=119041", "title": "Architettura von Neumann", "text": ""}
{"id": "119046", "revid": "123080541", "url": "https://it.wikipedia.org/wiki?curid=119046", "title": "Peso forma", "text": "Il peso forma (o \"peso normale\", \"peso teorico\", \"peso ideale\", \"normopeso\") \u00e8 il valore del peso corporeo umano pi\u00f9 indicato per la salute e varia da individuo a individuo.\nIl peso forma non \u00e8 definito omogeneamente. In medicina convenzionale si usano principalmente:\nIn medicina nutrizionale, il peso forma \u00e8 considerato un importante dato biometrico per valutare rischi cardiovascolari e generali di mortalit\u00e0 e aspettative di sopravvivenza. \nIl peso forma pu\u00f2 essere espresso come valore assoluto, anzich\u00e9 in riferimento a indicatori come l'indice di massa corporea. Un riferimento di questo tipo per i medici sono le \"tabelle bromatologiche\", che forniscono il peso normale di un individuo, in funzione di tre elementi: altezza, et\u00e0, sesso.\nStoria del peso normale.\nNegli anni cinquanta dello scorso secolo, la Metropolitan Life, una compagnia di assicurazione vita statunitense, indag\u00f2 sulla correlazione tra peso corporeo e mortalit\u00e0. Pubblic\u00f2 poi delle tabelle per uomini e donne con il \"peso ideale\" per determinare, secondo il peso, una scala di premi. Per la medicina nutrizionale, che cominciava negli stessi anni la sua diffusione, le tabelle fondavano l'ipotesi che il peso corporeo \"aumentato\" (sopra la media matematica di statistica assicurativa) fosse la causa principale di morte precoce causata da malattie cardiovascolari.\nIl recente studio dell'Organizzazione Mondiale della Sanit\u00e0 (2002) ripropone l\u2019obesit\u00e0 come la quinta delle dieci principali cause di morte, relazionandolo nei Paesi occidentali a una perdita di 7,4 anni di vita.\nIndici di peso corporeo.\nPeso teorico per bambini e giovani.\nIl peso teorico (per giovani) \u00e8 il valore medio statistico per una determinata et\u00e0 e un determinato sesso. Media statistica significa che la met\u00e0 degli individui \u00e8 pi\u00f9 pesante e l'altra met\u00e0 pi\u00f9 leggera del valore teorico. Per il pediatra servono dei grafici con le curve dei percentili: p. e. la curva \"3 percentili\" significa che solo 3 bambini su 100 sono sotto il peso indicato. Esempio: Peso teorico (50 percentili) di un diciottenne: 62\u00a0kg. Solo il 3% pesano meno di 50\u00a0kg e solo il 3% pesano pi\u00f9 di 80\u00a0kg. I dati per le giovani donne sarebbero 46 - 57 - 75\u00a0kg. Lo svantaggio di queste tabelle \u00e8 che non \u00e8 tenuta in considerazione la statura.\nLe tabelle per il peso teorico dipendono dal paese e dal periodo in cui vengono adottate. Negli ultimi 50 anni furono spesso revisionate perch\u00e9 s\u00ec \u00e8 denotata la tendenza media della popolazione a diventare pi\u00f9 alti e quindi pi\u00f9 pesanti.\nFormula di Bernhardt.\nFino a circa cinquant'anni fa, i medici usavano spesso la formula di Bernhardt per determinare approssimativamente il peso normale di una persona: si moltiplicava l'altezza corporea in cm con la circonferenza toracica e poi si divideva per 240. Per esempio: altezza 176, circonferenza torace 105 = 176\u00a0cm *105\u00a0cm / 240 cm\u00b2/kg = 77\u00a0kg.\nImplicitamente \u00e8 qui tenuta in considerazione la postura della persona, perch\u00e9 \u00e8 l'unica di queste formule composta di una variabile per l'altezza e un'altra per la larghezza corporea.\nFormula di Broca.\nLa formula di Bernhardt veniva poi sostituita (per motivi di semplicit\u00e0) dalla formula di Broca: altezza corporea - 100 \u00b1 10% o 20 %. Per esempio: altezza 176 = 176\u00a0cm - 100\u00a0cm = 76\u00a0kg \u00b1 10% = da 69 a 84\u00a0kg. Secondo altri autori invece 76\u00a0kg \u00b1 20% = da 61 a 91\u00a0kg. Lo svantaggio della formula \u00e8 che non tiene conto di ossatura e muscolatura.\nFormula di Quetelet (IMC).\nL'indice di massa corporea IMC (oppure BMI, \"Body mass index\") \u00e8 il dato biometrico calcolato dall'altezza corporea A e il peso corporeo P di una persona, cio\u00e8 facendo il peso diviso il quadrato dell'altezza: IMC [kg/m\u00b2] = P [kg] / A\u00b2 [m\u00b2]. Per esempio: altezza corporea = 1,75; peso corporeo = 65\u00a0kg: IMC = 65\u00a0kg/(1,75\u00a0m*1,75\u00a0m) = 65\u00a0kg/3,0\u00a0m\u00b2 = IMC 21,6 (normopeso). Negli ultimi decenni si usa principalmente questo metodo, dove l'IMC indica:\nImpendenziometria.\nPer quanto pratico e utile, l'Indice di Massa Corporea non tiene in considerazione n\u00e9 la costituzione fisica, n\u00e9 la muscolatura dei soggetti. Il primo problema si risolve scegliendo un range di peso-forma per ogni biotipo costituzionale: IMC ideale tra 19,5 e 21,5 per uomini dai fisici particolarmente esili; tra 21 e 23 per fisici normali e tra 23 e 25 per i pi\u00f9 robusti di costituzione, scendendo sempre di uno per le donne in tutti e 3 i casi (ad es. IMC ideale per donne esili di costituzione compreso tra 18,5 e 20,5 ecc.) Il secondo problema invece, cio\u00e8 la massa muscolare, \u00e8 il principale e non trascurabile limite dell'IMC, perch\u00e9 essendo i muscoli molto pesanti (pi\u00f9 del grasso a parit\u00e0 di volume), gli individui particolarmente muscolosi possono risultare in sovrappeso o addirittura obesi anche se hanno la giusta quantit\u00e0 di grasso. \nNegli ultimi anni, con la diffusione delle bilance impedenziometriche, si preferisce valutare il peso esaminando accuratamente la composizione corporea, distinguendo ossatura, muscolatura, grasso ed altri fattori che influenzano il peso corporeo. Tali strumenti permettono di capire se effettivamente ad un IMC alto corrisponde un fisico grasso e debole oppure robusto, atletico e muscoloso. In particolare, per stabilire il peso-forma, si considera la percentuale di grasso corporeo in funzione del peso, che dovrebbe rimanere intorno a dei precisi valori. Tale percentuale di massa grassa \u00e8 decisamente pi\u00f9 importante del solo peso globale di una persona e con tutti gli altri metodi per il calcolo del peso-forma, IMC compreso, viene trascurata.\nValutazioni attualmente usate per il peso forma.\nSecondo gli autori dovrebbero servire a valutare rischi per la salute umana.\nUtilizzando l'IMC, sono state proposte diverse tabelle, tra cui:\nTabelle pubblicate dall'Organizzazione Mondiale della Sanit\u00e0.\nLa tabella OMS non differenzia fra uomo e donna.\nTabella dell'OMS (1998):\nTabella abitualmente usata da medici Italiani.\nLa medicina nutrizionale usa delle tabelle come la seguente per definire termini da \"magrezza\" fino a \"obesit\u00e0\":\nValutazione secondo il rischio.\nSecondo recenti studi (vedi referenza immagine) si usano le seguenti valutazioni quantitative basandosi sul rischio per l'orientativa diminuzione dell'aspettativa di vita in anni:"}
{"id": "119047", "revid": "9882", "url": "https://it.wikipedia.org/wiki?curid=119047", "title": "Record di attivazione", "text": ""}
{"id": "119048", "revid": "1305772", "url": "https://it.wikipedia.org/wiki?curid=119048", "title": "Arda", "text": ""}
{"id": "119049", "revid": "204012", "url": "https://it.wikipedia.org/wiki?curid=119049", "title": "Apnea del sonno", "text": ""}
{"id": "119050", "revid": "125856618", "url": "https://it.wikipedia.org/wiki?curid=119050", "title": "Anima", "text": "Lanima (dal latino \"anima\", connesso col greco \"\u00e0nemos\", \u00absoffio\u00bb, \u00abvento\u00bb), in molte religioni, tradizioni spirituali e filosofie, \u00e8 la parte vitale e spirituale di un essere vivente, comunemente ritenuta distinta dal corpo fisico. Tipicamente veniva assimilata al respiro (donde la sua etimologia). Originariamente espressione dell\"essenza\" di una personalit\u00e0, intesa come sinonimo di \u00abspirito\u00bb, o \u00abio\u00bb, a partire dall'et\u00e0 moderna venne progressivamente identificata soltanto con la \u00abmente\u00bb o la coscienza di un essere umano.\nNell'anima \u00e8 spesso implicita l'idea di una sostanziale unit\u00e0 e immutabilit\u00e0 di fondo che permane ai mutamenti del corpo e presiede alle sue funzioni. Le religioni rivelate affermano che sia Dio a creare o generare le anime. In alcune culture si attribuisce l'anima ad esseri viventi non umani e, talvolta, anche ad oggetti (come i fiumi), una credenza nota come animismo.\nI termini \u00abanima\u00bb e \u00abspirito\u00bb vengono spesso usati come sinonimi, sebbene il primo possa essere maggiormente legato al principio vitale di una persona, mentre in una visione tripartita dell'essere umano essa svolga una funzione intermediaria tra spirito e corpo.\nAnche le parole \u00abanima\u00bb e \u00abpsiche\u00bb possono essere considerate come sinonimi, sebbene \u00abpsiche\u00bb abbia connotazioni relativamente pi\u00f9 fisiche, mentre l'anima \u00e8 collegata pi\u00f9 strettamente alla metafisica e alla religione. Nella Grecia antica si faceva a volte riferimento all'anima con il termine \"psyche\", da collegare con \"psychein\", che analogamente ad \"anemos\" significa \u00abrespirare\u00bb, \u00absoffiare\u00bb.\nNell'Induismo in generale si fa riferimento all'\u0100tman. \nUna differenza di estensione concettuale esiste poi tra i termini italiani \u00abanima\u00bb e \u00abanimo\u00bb, dalla stessa origine etimologica, ma quest'ultimo viene usato con significati pi\u00f9 limitati rispetto al primo.\nIl concetto di anima in Occidente.\nPer gli antichi Egizi l'essenza spirituale dell'uomo \u00e8 costituita da tre elementi soprannaturali: l'akh, il ba, e il ka. Anche nello Zoroastrismo persiano esisteva l'idea dell'anima e di un giudizio dopo la morte, tanto che le anime dovevano attraversare un sottilissimo ponte, il Cinvat. E cos\u00ec pure il Mitraismo iranico predicava una via iniziatica per la salvezza dell'anima.\nGreci.\nNel mondo della Grecia arcaica, nei riti misterici dell'orfismo il corpo fisico \u00e8 una \u00abprigione\u00bb per l'anima, significato sottolineato dall'assonanza dei termini \u03c3\u1ff6\u03bc\u03b1 (\"soma\") = corpo, e \u03c3\u1fc6\u03bc\u03b1 (\"sema\") = tomba, prigione da cui essa deve liberarsi attraverso i riti iniziatici, senza i quali rimane degradata a uno stato di non-esistenza, che la condanna alla trasmigrazione. Altri culti misterici a carattere soteriologico furono i Misteri di Eleusi e i misteri dionisiaci.\nCon Socrate per la prima volta il concetto di anima diventa il centro degli interessi della filosofia occidentale. Prima di lui, i filosofi erano soliti occuparsi di questioni attinenti al mondo o alla natura, e la nozione di anima possedeva connotati esclusivamente mitologici, ad esempio negli autori epici come Omero e Virgilio, dove era assimilata ad un \"soffio\" che abbandona il corpo nel momento della morte; allora si riteneva che essa avesse soltanto la consistenza di un'ombra, capace di sopravvivere nell'Ade ma senza pi\u00f9 poter esplicare la sua energia vivificatrice.\n\u00c8 solo con Socrate, tuttavia, e col il suo successore Platone, che sar\u00e0 utilizzato il termine \"psych\u00e9\" (\u00abanima\u00bb) per designare il mondo interiore dell'uomo, a cui viene ora assegnata piena dignit\u00e0.\nSecondo Platone, l'anima \u00e8 per sua natura simbolo di purezza e spiritualit\u00e0, in quanto affine alle idee. Nel decimo capitolo del dialogo delle \"Leggi\", si afferma che l'anima \u00e8 immateriale, incorporea e costituita dalla sostanza degli dei. Il \"Timeo\" introduce la nozione di un'Anima del mondo che genera le anime particolari. Esse hanno la loro origine nel soffio divino (da cui il significato stesso della parola, ossia: \"vento\", \"soffio\"), ed \u00e8 ripartita, secondo il \"mito del carro e dell'auriga\", in tre attivit\u00e0: quella razionale (\"loghist\u00f2n\") che funge da guida, quella volitiva-irascibile (\"thumoeid\u00e8s\") animata dal coraggio, e quella concupiscibile (\"epithymetik\u00f2n\") soggetta ai desideri. L'anima presente in ogni uomo sarebbe inoltre un frammento dell'anima del mondo. Secondo la contrapposizione gnostica tra Dio (pura perfezione, bene) e materia (imperfezione, male), ripresa dallo stesso Platone, l'anima sarebbe stata calata da Dio in un corpo materiale e perci\u00f2 contaminata dall'intrinseca malvagit\u00e0 della materia stessa.\nNel tentativo di superare il dualismo platonico, Aristotele intende l'anima come \"entelechia\": essa non \u00e8 distinta dal corpo, ma coincide con la sua forma. L'anima per lui rappresenta la capacit\u00e0 di realizzare le potenzialit\u00e0 vitali del corpo, e dunque non \u00e8 da questo separabile; per conseguenza, sarebbe mortale, anche se si tratta di una conclusione su cui egli non d\u00e0 un giudizio definitivo. Un principio di eternit\u00e0 riposa in effetti nell'anima intellettiva, che per\u00f2 opera senza il supporto di un organo corporeo. Aristotele non chiarisce i rapporti tra quest'anima e le altre, n\u00e9 se l'eternit\u00e0 dell'anima intellettiva sia anche individuale; del problema discuter\u00e0 la filosofia medievale.\nDi tale principio Aristotele distingue invece le funzioni, personificandole in tre anime:\nPer Plotino l'Anima \u00e8 la terza ipostasi, la cui essenza \u00e8 immortale, intellettiva e divina. Vi \u00e8 un'anima universale, emanazione della sovra-realt\u00e0 dell'Intelletto, che plasma e vitalizza l'intero universo (diventando Anima del mondo), e anime individuali, per tutti gli esseri viventi. Seguendo il \"Timeo\" di Platone, Plotino attribuisce anime anche agli astri e ai pianeti.\nLa doppia anima.\nLa singolarit\u00e0 del pensiero di questo filosofo riguardo all'anima sta nel suo averla sdoppiata in \"Anima superiore\", originaria e legata al divino, e \"Anima inferiore\" (appunto Anima del mondo), preposta al governo del cosmo o, nel caso degli individui, al governo del corpo.\nL'anima originaria per il filosofo non \u00e8 mai oggetto di \"caduta\" e non discende mai nel mondo materiale. La discesa nel corpo consiste infatti in una propensione (\"inclinazione\") verso il sensibile e il particolare che si realizza in una sorta di emanazione. L'anima originale (a. superiore) produce cos\u00ec una specie di riflesso, una seconda parte dell'anima (a. inferiore) la cui funzione consiste nel muovere e guidare il corpo. Ci\u00f2 avviene sia a livello individuale (ogni essere vivente possiede infatti un'anima superiore rivolta all'Intelletto e in perenne contemplazione, e un'anima inferiore, visibile come governo dell'anima e identificata con l'Io terreno) che a livello universale (l'Anima ipostasi, che procede dall'intelletto, emana da s\u00e9 l'anima del mondo - l'anima inferiore dell'universo - che plasma e muove armoniosamente il tutto).\nPer quanto riguarda l'etica, Plotino ritiene che l'anima superiore sia esente dal peccato e dalla corruzione, questo perch\u00e9 i comportamenti e gli atteggiamenti scorretti sono esclusivamente da riferire all'anima inferiore e al suo commercio con la materia.\nIl percorso dell'anima e la sua conversione \u00e8 un processo dell'anima inferiore, che pu\u00f2 elevarsi verso le prime realt\u00e0 attraverso l'unione e il riassorbimento con l'anima superiore.\nLe due anime possiedono ciascuna funzioni cognitive proprie: entrambe sono dotate di capacit\u00e0 di pensiero, anche se si tratta di modalit\u00e0 di pensiero differenti e di immaginazione. Per Plotino - come per Platone e Aristotele - l'immaginazione \u00e8 funzione della memoria, quindi il suo sdoppiamento d\u00e0 luogo a due tipi diversi di ricordi (per l'anima inferiore si tratta ricordi di oggetti sensibili e di esperienze terrene, mentre per l'anima superiore si tratta di reminiscenza). La comunicazione tra le due anime avviene continuamente in maniera spontanea proprio attraverso il continuo confronto dei ricordi sensibili provenienti dal basso con gli archetipi contemplati dalla parte superiore.\nLe passioni sono invece tipiche dell'anima inferiore, anche se in alcuni passi si parla di passione in riferimento all'anima superiore, si tratta di un desiderio ancestrale che la tiene unita all'Intelletto.\nL'atomismo.\nA differenza delle concezioni fin qui prevalenti, Democrito teorizzava un materialismo che pure ammetteva l'esistenza di un'anima, comunque mortale, composta dagli atomi sferici del fuoco. \nAnche il suo discepolo Epicuro non credeva in un'anima immortale, seppur ritenendola esistente e attribuendole una sostanza corporea, composta di atomi, sparsi per l'organismo. Per lui la morte era qualcosa di definitivo che consisteva appunto nel dissolvimento dell'anima, ma si pu\u00f2 notare come a differenza del suo maestro Democrito, da cui riprende la dottrina, Epicuro attribuiva all'anima delle qualit\u00e0 rispetto al corpo, come la capacit\u00e0 di sentire o di patire, contrapposte al mero meccanicismo della quantit\u00e0, e senza le quali il corpo, anche restando integro, di fatto non vivrebbe.\nLatini.\nI latini, come \u00e8 noto, non furono grandi speculatori di pensiero astratto, e utilizzarono serenamente per le proprie speculazioni filosofiche strutture provenienti da altre culture. Tanto che il grande filosofo-poeta epicureo Lucrezio, all'inizio del suo \"De rerum natura\", afferma di non sapere in cosa consista la natura dell'anima, limitandosi ad accennare alle teorie correnti, compresa quella della reincarnazione, senza mostrare alcun interesse a privilegiarne una:\nRiecheggia questa indifferenza filosofica\u00a0\u2013 accanto ad un sentimento personale di compassione\u00a0\u2013 la piccola ode dell'imperatore Adriano, due secoli dopo (i cui primi versi sono noti ai moderni soprattutto per essere stati posti da Yourcenar in testa alle sue \"Memorie di Adriano\"):\nPatristica e Medioevo.\nTra i padri della Chiesa prevaleva una concezione tripartita dell'essere umano, poi abbandonata. Secondo Ireneo di Lione, \u00abvi sono tre principi dell'uomo intero: il corpo, l'anima e lo spirito. Quello che salva e che forma \u00e8 lo spirito. L'altro, che \u00e8 unito e formato, \u00e8 il corpo. Poi un intermediario tra i due \u00e8 l'anima. Questa talora segue lo spirito ed \u00e8 elevata da lui. Talora anche condiscende al corpo e si abbassa alle voglie terrestri\u00bb. \nCos\u00ec anche secondo Origene, \u00abl'anima \u00e8 una specie di intermediario\u00bb. Lo stesso Origene riconduce l'etimologia della parola anima (\"psych\u00e8\") al termine greco \"psycron\" che significa \"freddo\", uno dei quattro elementi costitutivi del corpo umano che secondo la fisiologia antica in caso di squilibri avrebbe potuto generare le malattie psicosomatiche.\nPer Agostino d'Ippona, che risente dell'influsso neoplatonico, l'anima umana possiede una facolt\u00e0 superiore, spirituale, in cui si fa sentire la presenza di Dio, ed una inferiore, rivolta agli enti materiali. Lo spirito consiste nell'attivit\u00e0 della mente con cui l'anima pu\u00f2 conoscere le verit\u00e0 intellegibili, mentre le sensazioni provate dal corpo sono sempre in realt\u00e0 di natura animica. Permane in Agostino l'esigenza di una visione unitaria delle tre parti dell'uomo, in cui l'anima funga da intermediaria tra spirito e corpo, ora elevandosi alla luce intuitiva della sapienza (\"ratio superior\"), ora rivolgendosi alle attivit\u00e0 mondane ad un livello logico-scientifico (\"ratio inferior\"). \nLa questione della doppia anima, di cui una di natura puramente spirituale e perci\u00f2 del tutto separata dal corpo sulla scorta della tripartizione paolina, rimase in seguito dibattuta, finch\u00e9 nei Concili di Costantinopoli dell'869-870 e dell'879-880 venne affermata l'unicit\u00e0 dell'anima umana, escludendo come anatema la presenza di una parte superiore intellettiva priva di unione diretta con quella carnale.\nGli spiriti animali.\nLa questione della natura dell'anima aveva riguardato sin dall'antichit\u00e0 non solo l'ambito letterario e filosofico ma anche quello medico, nel quale si cerc\u00f2 di conciliare la psicologia di Aristotele con la fisiologia di Galeno, individuando per ognuna delle facolt\u00e0 animiche (vegetativa, sensitiva e intellettiva) l'organo di attuazione delle loro capacit\u00e0 potenziali in relazione ai quattro umori.\nGaleno aveva sostenuto che la loro attivit\u00e0 corrispondeva all'azione di tre spiriti (in greco \"pneumata\"), ognuno preposto a una specifica facolt\u00e0, ovvero: \nQuest'ultimi si comportavano ognuno come un vero e proprio strumento (\"organon\") al servizio dell'anima, ovvero \u00ab\"primum instrumentum animae\"\u00bb secondo la definizione di Alberto Magno, essendo pensate come sostanze sottilissime che rendevano possibile le funzioni motorie e le trasmissioni sensoriali nel corpo umano. \nSul piano filosofico fungevano in un certo senso da intermediari nel tentativo di risolvere la difficile questione del rapporto dualistico tra mente e materia.\nLa sede delle facolt\u00e0 psichiche secondo il \"De Anima\" di Aristotele era il cuore, mentre Galeno la collocava nel cervello. La diversit\u00e0 di orientamenti diede luogo a un dibattito che si protrasse lungo il Medioevo fino all'et\u00e0 cartesiana.\n\"Anima Mundi\".\nConcetto di origine orientale denominato \"\u0100tman\" e, probabilmente attraverso gli orfici o i pitagorici, arrivato a Platone che nel \"Timeo\" la chiama \"meg\u00e0le psych\u00e9\" (\"grande anima\"). Richiamandosi alla tradizione dell'ilozoismo arcaico, per il quale il mondo \u00e8 una sorta di grande animale, Platone lo vede supportato dall'Anima del Mondo, infusagli dal Demiurgo, che impregna il cosmo e gli d\u00e0 vitalit\u00e0 generale.\nAlcuni autori cristiani lo identificarono con lo Spirito Santo, anche se il termine risult\u00f2 piuttosto sospetto a qualche teologo cristiano in quanto evocava princ\u00ecpi panteistici come il \"Logos\" degli stoici o la terza ipostasi di Plotino, chiamata appunto \"anima\".\nAttraverso il neoplatonismo di Plotino e dei suoi epigoni il concetto, con varie denominazioni, arriva alla cultura rinascimentale e ha un importante rilancio a cominciare da Marsilio Ficino, seguito pi\u00f9 tardi da Giordano Bruno.\n\u00c8 una nozione particolarmente cara al pensiero magico e mistico, che viene rielaborata in occidente nel periodo romantico da Schelling.\nAnimo.\nAl posto di \"anima\" si fa spesso ricorso anche al termine \"animo\", per riferirsi in modo pi\u00f9 circoscritto alla sede degli affetti, dei sentimenti, delle facolt\u00e0 mentali quali l'attenzione, l'inclinazione, il pensiero o la memoria, all'origine della volont\u00e0 e dei propositi, delle disposizioni di spirito, al coraggio.\nJung utilizzava i termini latini \"anima\" e \"animus\" per indicare le istanze superiori che governano rispettivamente la psiche maschile e quella femminile.\nIl concetto di anima nelle religioni monoteiste.\nEbraismo.\nLa bibbia ebraica non ha una definizione sistematica dell'anima, anche se nella letteratura rabbinica classica, \u00e8 possibile trovare diverse descrizioni dell'anima dell'uomo.\nNella bibbia ebraica vi sono tuttavia pi\u00f9 termini che, nelle elaborazioni successive delle varie religioni, sono stati collegati al concetto di anima.\nLa costituzione dell'uomo come \"Nefesh\" \u00e8 descritta in Genesi 2,7, dove lo stesso morfema si trova all'interno del termine \"l\u0259\u00b7ne\u00b7p\u0304e\u0161\", le cui occorrenze indicano il principio della vita e della morte del corpo:\n e impiegano la parola ebraica \"w\u0259\u00b7\u1e25ay\u00b7y\u0101\u00b7\u1e6f\u0101m\" in riferimento alla morte come punizione divina nei confronti di un corpo e di un'anima macchiati dal peccato. Tale termine \u00e8 reso sia genericamente con \"vita\" sia con il progressivo e graduale distacco dell'\"anima\", che si allontana dalla presenza salvifica di Dio (\"non invocano aiuto\") e dalla Sua frequente piet\u00e0 per la colpa del prossimo (), finendo per accumulare l'ira, cessare di imitarLo, non essere liberato dalla trappola tesa dai propri nemici e cadere nel tradimento della perversione del cuore, della bestemmia, del giudizio empio e dell'iniquit\u00e0, prima di una giovane morte.\nSaadia Gaon e Maimonide spiegano il classico insegnamento rabbinico sull'anima attraverso le lenti della filosofia neo aristotelica. Il primo sostiene che l'anima \u00e8 quella parte dell'uomo che \u00e8 costituita di desideri fisici, emozioni e pensiero. Il secondo, (nella Guida dei Perplessi) intende l'anima come l'intelletto sviluppato privo di sostanza.\nNella Qabbalah e nello Zohar (un trattato di mistica) l'anima \u00e8 vista come composta da tre elementi basilari, in rari casi con l'aggiunta dei pi\u00f9 elevati: \"Nefesh\", \"Ru'ah\", e \"Neshamah\". Queste ultime due sono parti dell'anima non presenti dalla nascita ma si creano lentamente col passare del tempo. Il loro sviluppo dipende dall'agire e dalle credenze dell'individuo. Di esse si dice che esistano in forma completa negli individui spiritualmente avanzati. Essi sono solitamente spiegati in questi termini:\nNello Zohar si dice che, dopo la morte, il \"Nefesh\" si dissolve, il \"Ruach\" si trasferisce in una sorta di stato intermedio dove \u00e8 sottoposto ad un processo di purificazione ed entra in una specie di \"paradiso transitorio\", mentre \"Neshamah\" ritorna alla sua fonte, il mondo delle idee platonico, dove gode del \"bacio dell'amato\". Si ritiene che dopo la resurrezione \"Ruach\" e \"Neshamah\", anima e spirito, si riuniscano in una forma definitiva trasmutata.\nIl \"Raaya Meheimna\", un trattato cabbalistico pubblicato assieme allo Zohar, aggiunge due parti ulteriori all'anima umana: \"Chayyah\" e \"Yehidah\". Gershom Scholem scrive che essi sono considerati i livelli pi\u00f9 sublimi della cognizione intuitiva e si trovano solo in pochi individui eletti:\nMolti studiosi del Talmud ritengono che l'infusione dell'anima nell'embrione avvenga non prima del quarantesimo giorno.\nNei libri dell\"Ecclesiaste\" e della \"Genesi\", si trovano dei versi rilevanti per la distinzione, forte nel cristianesimo, fra uomo ed animale, o meglio fra persona e individuo:\nCristianesimo.\nNel Nuovo Testamento non esiste una definizione univoca di anima. Paolo di Tarso fa riferimento ad una tripartizione dell'uomo, nominando il corpo, l'anima e lo spirito, gi\u00e0 presente in Platone. La parola \"psych\u00e8\" (\u03c8\u03c5\u03c7\u03ae, in lingua greca) ricorre da sola 102 volte, la prima dei quali nel Vangelo di Matteo 2,20, ed \u00e8 usata nelle citazioni di passi dell'Antico Testamento dove \u00e8 presente il termine \"nefesh\". Talvolta le due parole \"psyche\" e \"pneuma\" finiscono per assumere il medesimo significato.\nIl termine greco \"psych\u00e8\", tra l'altro, poteva significare non solo l'\u201canima come personalit\u00e0 e carattere\u201d, ma anche come \"vita\", o usato per indicare la persona stessa. Anche in opere greche non bibliche il termine includeva tutto il vivente e non solo la parte \"pensante\". Naturalmente opere del genere si basano pi\u00f9 che altro sugli scritti di autori greci classici, e includono tutti i significati attribuiti alla parola dai filosofi greci pagani, fra cui \"anima\" dei morti, \"anima, come sussistente senza il corpo, o contrapposta ad esso\", ecc.\nDal momento che alcuni filosofi pagani pensavano che l'anima alla morte uscisse dal corpo, il termine \"psych\u00e8\" significava anche \"farfalla\", creatura che subisce una metamorfosi, trasformandosi da crisalide in creatura alata.\nFerma restando la terminologia adoperata nelle Scritture, che fa riferimento ad un'inconfutabile distinzione concettuale tra il corpo e lo spirito, il Cristianesimo delle origini si concentr\u00f2, almeno nei primi tempi, sul concetto di resurrezione della carne pi\u00f9 che su quello di \u00abimmortalit\u00e0\u00bb dell'anima; quest'ultima sarebbe divenuta materia di riflessione soltanto dei teologi successivi.\nTeologia cattolica.\nLa Chiesa cattolica non ha una definizione filosofica esplicita dell'anima, sebbene abbia respinto diverse dottrine come quelle gnostiche che sostenevano che l'anima individuale fosse increata perch\u00e9 della stessa sostanza divina, o la teoria della metempsicosi legata alla reincarnazione, o ancora altre ipotesi nelle quali l'anima (intesa come anima razionale e spirito) non fosse considerata individuale e immortale. Secondo la teologia cattolica, l'anima \u00e8 personale, libera di scegliere il bene e il male, immortale, soggetta a una sola vita terrena senza possibilit\u00e0 di reincarnazione dopo la morte, presente da sempre nella mente di Dio come idea-progetto di amore per il singolo e per il bene di ogni vivente, ma che non preesiste al corpo ed inizia a \"vivere\" col nascituro. Fra gli autori ecclesiastici che hanno affrontato l'argomento, che si presenta quasi sempre connesso al tema della resurrezione, sono da annoverare Agostino di Ippona, Tommaso d'Aquino e Bonaventura da Bagnoregio. Mentre Agostino immagina l'anima come una specie di nocchiero del corpo, postulando un certo dualismo, Tommaso d'Aquino insiste sull'unit\u00e0 inscindibile dell'uomo. L'anima \u00e8 \"\u00abtota in toto corpore\u00bb\", vale a dire \"interamente\" contenuta in \"ogni singola parte\" del corpo umano, e dunque ubiquitaria e non collocabile in un singolo organo (cuore oppure cervello, ecc.), n\u00e9 dal corpo separabile (se non con la morte). L'anima intellettuale \u00e8 per lui la forma del corpo, e la sua separazione dopo la morte \u00e8 vista come un esilio, poich\u00e9 essa \u00e8 naturalmente unita al corpo, a cui tende con la resurrezione finale.\nDi seguito alcuni passi del \"catechismo della Chiesa Cattolica\":\nTeologia ortodossa.\nPer gli ortodossi, corpo e anima compongono la persona, e alla fine, corpo e anima verranno riuniti; quindi, il corpo di un santo condivide la santit\u00e0 dell'anima del santo.\nTeologia protestante.\nSecondo il teologo protestante Oscar Cullmann, autore di \"Immortalit\u00e0 dell'anima o risurrezione?\", pubblicato nel 1986,\nCullmann inoltre nel suo libro fa notare che la dottrina dell'immortalit\u00e0 dell'anima risale al II secolo e che deriva dalla analoga dottrina ellenica, presa a prestito dal cristianesimo.\nIn seguito, nella stessa opera, scrive:\nIslam.\nNella religione islamica si ritiene che l'infusione dell'anima avvenga al termine del quarto mese di gestazione. Pi\u00f9 nello specifico, la tradizione averroistica identifica le seguenti fasi: presenza o unione del liquido seminale nell'utero materno (\"Nutfa\", primi 40 giorni di gestazione), comparsa di un grumo o coagulo si sangue (\"Alaqa\", da 40 a 80 giorni), formazione di una massa carnea (\"Mudgha\", da 80 a 120 gg, corrispondente allo stadio dell'embrione), integrazione dell'anima e possesso di una componente fetale spirituale (\"Khalqan Akhar\", oltre i 120 gg).\nIl concetto di anima nelle religioni orientali.\nNell'Induismo, e nelle religioni ad esso collegate, l'anima \u00e8 l'aspetto pi\u00f9 puro e sottile dell'esistenza umana, il principio che d\u00e0 vita alla totalit\u00e0, e che influenza e caratterizza l'evoluzione di un individuo nella sua completezza. Non ha \"rivestimenti\", viene infatti anche detta \"Anupadaka\", cio\u00e8 priva di aspetti che la separino dal resto della creazione. Il principio separativo, \"ego\", \u00e8 soltanto un riflesso limitato di questa immensa energia.\nNelle diverse vite che l'uomo si trova a vivere attraverso la reincarnazione, le esperienze vissute entrano a far parte del bagaglio dell'anima, che ha cos\u00ec la possibilit\u00e0 di ricordarle tutte. Il fatto di non ricordare nulla delle vite passate pu\u00f2 dare un'idea della distanza che si viene ogni volta a creare tra la percezione che l'uomo ha di s\u00e9 stesso durante la vita (\"ego\") e la sua vera natura (anima).\nSoltanto gli iniziati e i maestri riescono a ricordare le vite precedenti, perch\u00e9 la loro identificazione non \u00e8 pi\u00f9 con l\"ego\" inferiore ma con il vero principio unificatore, e la sintonia con la loro anima \u00e8 pressoch\u00e9 perfetta.\nTutte le pratiche Yoga e, pi\u00f9 in generale, molte delle diverse articolazioni delle filosofie e religioni orientali hanno sostanzialmente come obiettivo la liberazione dalla schiavit\u00f9 dell\"ego\", intendendo quest'ultimo come un'illusione (\"maya\") apportatrice di sofferenza che si perpetua attraverso l'incessante ciclo delle reincarnazioni (\"samsara\").\nNella tradizione esoterica si parla di anima individuale (\"Jiva\") e anima suprema (\"\u0100tman\"). Poich\u00e9 lo Yoga si pone appunto come obiettivo la fusione del \"jiva\" nell\"atman\", del s\u00e9 individuale con quello supremo (\"Brahman\" impersonale o \"Bhagavat\" personale), esso mira in tal modo alla vera realizzazione spirituale e alla fine della sofferenza. L'\u0100tman, letteralmente \u00abrespiro\u00bb, pu\u00f2 quindi essere inteso in una doppia accezione, sia come \"anima del mondo\", sia come princ\u00ecpio dell'anima individuale.\nIl concetto di anima presso i popoli primitivi.\nSecondo le credenze sciamaniche, sono gli spiriti a muovere il creato, ancora prima degli dei. Gli spiriti sono presenti in tutti gli esseri viventi, e il loro rango \u00e8 proporzionale alla creatura che animano. Ne conseguiva che con la morte, l'essere umano entrava nella dimensione degli spiriti, superiore a quella terrena, e quindi la necessit\u00e0 di onorare il defunto, non solo per l'affetto, ma soprattutto perch\u00e9 da quel piano elevato poteva benedire i vivi. Da questo nasce anche la paura dei morti: una persona oppressa e maltrattata durante la propria vita poteva in qualche modo vendicarsi una volta giunta nel reame superiore. \nTalora una persona poteva subire la perdita dell'anima a causa di eventi traumatici, per recuperare la quale lo sciamano poteva compiere un viaggio nelle altre dimensioni, non privo di pericoli, per andarla a recuperare.\nLessico, modi di dire, uso figurato.\nIn generale, l'uso figurato di anima allude a qualcosa dotato di movimento e di vita (spesso pi\u00f9 immaginaria che reale), oppure a qualcosa di segreto ma essenziale, che in qualche modo cambia la natura dell'oggetto in cui si installa.\nC'\u00e8 poi uno spettro semantico nel quale l'anima si riferisce ai morti:"}
{"id": "119057", "revid": "1305772", "url": "https://it.wikipedia.org/wiki?curid=119057", "title": "Espansione 1/N", "text": "Nella teoria quantistica dei campi e nella meccanica statistica, l'espansione 1/N \u00e8 una particolare analisi perturbativa delle teorie quantistiche dei campi con simmetria interna SO(N) o SU(N).\nQuesta tecnica analitica viene usata nella cromodinamica quantistica (QCD) (anche se qui N vale solo 3) con il gruppo di gauge SU(3).\nUn'altra applicazione \u00e8 nello studio della dualit\u00e0 AdS/CFT."}
{"id": "119060", "revid": "1901914", "url": "https://it.wikipedia.org/wiki?curid=119060", "title": "Motocarrozzetta", "text": "La motocarrozzetta (conosciuta anche in lingua inglese: sidecar) \u00e8 un motoveicolo a tre ruote ottenuto dall'accoppiamento di una motocicletta con una struttura laterale portante dotata di ruota, generalmente rappresentata da un carrozzino. Sebbene nella lingua inglese non indichi la combinazione di motociclo pi\u00f9 carrozzino (che \u00e8 detta \"combination\", \"outfit\", \"rig\" oppure \"hack\"), ma unicamente il carrozzino a una sola ruota da agganciare alla moto, in Italia e altri Paesi il termine \"sidecar\" viene diffusamente utilizzato quale sineddoche per indicare il veicolo completo.\nStoria.\nLe origini della motocarrozzetta risalgono alla fine del XIX secolo, quando M. Bertoux, un ufficiale dell'esercito francese, modific\u00f2 una bicicletta applicandole una triangolazione di tubi che reggeva la ruota laterale all'altezza di quella posteriore, un sedile dotato di schienale e un poggiapiedi: con tale veicolo si aggiudic\u00f2 il premio offerto da un quotidiano per il miglior metodo per trasportare un passeggero su una bici.\nPrima degli anni cinquanta le motocarrozzette erano abbastanza diffuse, fornendo un'alternativa economica all'automobile. Trovarono inoltre impiego come mezzi militari e della polizia. Durante la II guerra mondiale, le truppe tedesche ne avevano in dotazione un gran numero di esemplari realizzati su meccanica BMW (R12 e R75) e Z\u00fcndapp.\nNell'Europa occidentale hanno avuto una certa diffusione modelli prodotti su meccaniche delle C.Z., Jawa (Repubblica Ceca) e Moto Guzzi (Italia).\nLe motocarrozzette odierne, per l'uso stradale, sono pi\u00f9 che altro una curiosit\u00e0. Alcuni dei pochi produttori motociclistici con versioni di motocarrozzette in listino sono: IMZ-Ural e I\u017ema\u0161 in Russia, Dnepr in Ucraina e Chang Jiang in Cina (modelli peraltro tutti derivati dallo stesso motociclo BMW della seconda guerra mondiale).\nOltre a queste motocarrozzette \"di serie\", ci sono poi molti produttori artigianali di carrozzini in diverse nazioni che hanno in catalogo versioni specifiche da accoppiare soprattutto alle grosse motociclette \"gran turismo\" pi\u00f9 diffuse, come Honda Goldwing e BMW K1200 LT. Significativamente rare sono le motocarrozzette con telaio integrale, su cui sono montati i componenti sia della moto che del carrozzino, come gli avveniristici \"Domani\" e \"Dopodomani\" realizzati dalla tedesca Michael Krauser GmbH su meccanica BMW.\nTecnica.\nIl carrozzino consiste di un telaio (saldamente fissato a quello della motocicletta da un lato e munito di singola ruota dall'altro) e da una carrozzeria. Di norma esso viene montato dal lato del margine della carreggiata, cos\u00ec che la motocicletta e il guidatore si trovino vicini alla linea di mezzeria: nei Paesi dove si guida mantenendo la destra esso si monta a destra e viceversa. La carrozzeria tipicamente fornisce spazio per il sedile di un passeggero e un piccolo baule sul retro. In alcune versioni il carrozzino viene usato per trasportare solo merci (allo stesso modo che sulla piattaforma di un autocarro). Particolarmente pratiche e adatte a percorrere gli sconnesse viottoli di campagna e i ripidi sentieri montani, nel secondo dopoguerra erano molto diffuse quelle motocarrozzette che trasportavano da 4 a 6 bidoni da 20 litri, destinate alla raccolta del latte nelle piccole fattorie.\nLa ruota del carrozzino talvolta \u00e8 motrice mediante l'interposizione di un differenziale, come sulle Dnepr MT16 con il bloccaggio come optional, oppure con collegamento diretto, come sulle Ural, per migliorare trazione e guidabilit\u00e0 del veicolo nel fuoristrada e in presenza di strade sdrucciolevoli. Esistono sidercar con rimorchietto con freni ad inerzia. Esistono non solo sidecar 3x2 con il differenziale a slittamento limitato \u00e8 il caso dell\u2019Ural Scramblered, ma esistono anche Sidecar 3x3 come la k 750 Dnepr MW 3x3. cfr. Museo del Sidecar di Cingoli. Anche la Moto Guizzi costru\u00ec un prototipo 3x3 mai entrato in produzione.\nLe competizioni.\nCome per le motociclette tradizionali, anche le motocarrozzette sono state impiegate in competizioni sin dagli albori del motociclismo e l'asimmetria del veicolo ha sempre imposto a pilota e passeggero una particolare e spettacolare tecnica di pilotaggio per poterlo spingere al limite. Tale asimmetria, sia geometrica che della distribuzione dei pesi, influenza pesantemente la dinamica del veicolo: sempre presente nel sidecar \u00e8 l'imbardata indotta dalla spinta del motore in accelerazione (che fa girare il veicolo dalla parte del carrozzino) e dai freni nel caso opposto (con opposto effetto). \nInoltre la moto, che \u00e8 molto pi\u00f9 pesante del carrozzino e non pu\u00f2 piegarsi per contrastare la forza centrifuga, tende a ribaltarsi quando affronta a velocit\u00e0 eccessiva (detto \"punto di ribaltamento\") una curva dal lato del carrozzino, imponendo all'equipaggio di contrastare questo effetto spostando il loro peso all'interno della curva. Tale compito grava fondamentalmente sul passeggero, che resta acquattato dietro la carena durante la percorrenza dei tratti rettilinei per opporre la minore resistenza aerodinamica e si appende letteralmente a sbalzo in curva, spostando il proprio peso verso il centro della curva per mantenere il baricentro dell'intero \"sistema\" (motocarrozzetta pi\u00f9 occupanti) nella posizione pi\u00f9 vantaggiosa per l'equilibrio del mezzo, rendendolo cos\u00ec sostanzialmente pi\u00f9 veloce.\nAgli albori delle competizioni, il \"tre ruote\" da gara era pressoch\u00e9 simile al modello stradale, ma attualmente i modelli per le corse su pista differiscono profondamente da essi: il veicolo nel suo insieme \u00e8 estremamente basso e allungato, con una carenatura integrale, il pilota che guida inginocchiato e praticamente sdraiato sulla moto, anch'essa lunga e bassissima da terra, mentre il passeggero \u00e8 senza sedile e poggia su una piattaforma da cui esibisce la sua tecnica sporgendosi e reggendosi a degli appositi appigli.\nPer le motocarrozzette \u00e8 stata istituita nel motomondiale una classe apposita che ha designato vincitori nelle edizioni svoltesi dal 1949 al 1996. Ancora oggi tra le gare del Tourist Trophy vi \u00e8 invece il Sidecar TT.\nIn Europa si commerciano anche motocarrozzette del tipo da motocross, con telai costruiti appositamente per affrontare le dure sollecitazioni inflitte sui circuiti di gara. Questa specialit\u00e0 ha anche alcuni seguaci negli Stati Uniti, in Australia e in Nuova Zelanda."}
{"id": "119061", "revid": "729019", "url": "https://it.wikipedia.org/wiki?curid=119061", "title": "San Lazzaro degli Armeni", "text": "San Lazzaro degli Armeni (\"\u054d\u0578\u0582\u0580\u0562 \u0542\u0561\u0566\u0561\u0580 \u056f\u0572\u0566\u056b\" \"Surb Ghazar kghzi\" in armeno, \"San Lazaro de i Arm\u00e8ni\" in veneto) \u00e8 una piccola isola nella laguna di Venezia, di , che si trova vicina alla costa ovest del Lido di Venezia ed \u00e8 completamente occupata da un monastero, casa madre dell'Ordine mechitarista. L'isola \u00e8 uno dei primi centri del mondo di cultura armena.\nStoria.\nL'isola, prima di diventare \"degli Armeni\" fu:\nL'isolotto, trovandosi ad una certa distanza dalle isole principali che formano il centro storico di Venezia, era nella posizione ideale per lo stazionamento in quarantena e fu perci\u00f2 usato dal XII secolo come lebbrosario (lazzaretto), ricevendo il relativo nome da San Lazzaro mendicante, patrono dei lebbrosi.\nNel 1716 Mechitar and\u00f2 a visitare l'isola di San Lazzaro.\nAbbandonata nel XVI secolo, il 26 agosto 1717 fu data dalla Repubblica di Venezia a un gruppo di monaci armeni in fuga da Modone. L'8 settembre dello stesso anno, Mechitar e i suoi monaci presero possesso dell'isola, dove presto cominciarono a restaurarne la chiesa. L'obiettivo di Mechitar, oltre che restaurare i vecchi edifici, era anche quello di costruirne di nuovi e recuperare i terreni circostanti per trasformarli in un accurato giardino.\nNel 1740 terminarono i lavori e i monaci poterono darsi allo studio ed educare i nuovi discepoli. L'isola si trasform\u00f2 in un centro di cultura e scienza, destinato a mantenere in vita la lingua, la letteratura, le tradizioni e i costumi del popolo armeno.\nNel 1789 venne aggiunto un nuovo padiglione, in cui sorse la prima piccola tipografia; cos\u00ec i monaci non dovettero pi\u00f9 ricorrere alle tipografie veneziane e poterono diffondere autonomamente la lingua e la cultura armena, con una macchina da stampa che produsse lavori in 38 lingue e dieci alfabeti.\nDopo che, tra il 1823-25, venne costruita una nuova tipografia, venne pure allestita una biblioteca.\nA San Lazzaro degli Armeni sono conservati circa 170.000 volumi, di cui 4.500 sono manoscritti, e molti altri manufatti arabi, indiani (un trono con intagli eburnei del XIII secolo) ed egiziani, tra cui la mummia di Nehmeket. Vi si trova anche un testo in pali scritto con il sistema bustrofedico.\nLa comunit\u00e0 e i suoi edifici furono risparmiati durante l'invasione napoleonica; sebbene, infatti, l'imperatore avesse dato ordine di abbattere tutti i monasteri di Venezia, il 17 agosto del 1810, con provvedimento firmato e consegnato ai Padri alla vigilia della festa della Nativit\u00e0 di Maria, decret\u00f2 di preservare la comunit\u00e0 dei monaci armeni, in quanto il monastero venne considerato a tutti gli effetti una accademia di scienze e pertanto poteva godere della protezione dell'Imperatore. Dopo la caduta di Napoleone, nel 1814 Francesco I, imperatore austro-ungarico, constatate le dimensioni ridotte del territorio rispetto alla crescente attivit\u00e0 della comunit\u00e0, decide di cedere un pezzo della Laguna ai mekhitaristi per ampliare i possedimenti armeni, che raggiungono cos\u00ec una superficie di 15\u00a0000\u00a0m\u00b2. Un'altra fase di espansione si avr\u00e0 a met\u00e0 del Novecento, quando l'Abate Serafino decide di ampliare l'isola, che raggiunger\u00e0 cos\u00ec gli attuali 30\u00a0000\u00a0m\u00b2.\nL'isola ha, inoltre, una lunga tradizione di ospitalit\u00e0 agli eruditi e agli allievi armeni e no, fra i quali anche Lord Byron che vi studi\u00f2 l'armeno l\u00ec nel 1816.\nSecondo una leggenda, nel 1907 Iosif Stalin, quando dovette lasciare la Russia, qui lavor\u00f2 come campanaro.\nEdifici dell'isola.\nNell'atrio che conduce alla chiesa ci sono due sarcofagi. Uno contiene le ceneri di Costantino Zuchola, curatore e benefattore dell'antico ospedale. L'altro, di marmo bianco, \u00e8 vuoto: fu richiesto per s\u00e9 da Sir Alex Raphael, figlio del fondatore del Collegio, che mor\u00ec all'estero, cos\u00ec il suo desiderio di riposare l\u00ec non fu realizzato.\nSu ogni lato dell'entrata ci sono due colonne di marmo rosso, originariamente nella chiesa ma spostate qui durante le migliorie apportate, conclusesi nel 1901 per il festeggiamento del bicentenario. Un'incisione su ciascun lato della porta, in armeno e latino, commemora la visita di papa Pio VII al monastero nel 1800.\nL'attuale chiesa fu eretta su un vecchio edificio preesistente, del XII secolo. Il tetto dritto fu sostituito con un tetto a volta e i pilastri di pietra con colonne di marmo rosso. Le vetrate policrome delle finestre sono moderne: quella nel mezzo rappresenta \"San Lazzaro\"; quella di destra \"San Mesrop Mashtots\", inventore dell'alfabeto armeno; quella di sinistra \"Sant'Isacco\".\nAi piedi dell'altare maggiore riposa il fondatore e primo abate, Mechitar. Lo mostra una lapide marmorea che riporta un'iscrizione armena. Cinque gradini conducono a quest'altare che, come gli altri nella chiesa, \u00e8 costruito con diverse variet\u00e0 di marmi.\nOltre all'altare maggiore, nella chiesa ce ne sono altri quattro. Quello nel coro, alla sinistra del visitatore, reca un crocifisso in fine marmo bianco. L'altare sulla destra \u00e8 dedicato a san Gregorio. Il quadro, moderno, \u00e8 un'opera di No\u00e8 Bordignon e rappresenta il santo che battezza il re armeno Tiridate. Vi \u00e8 poi un altare dedicato a sant'Antonio, patrono di tutti gli ordini monastici orientali. La pala di questa altare \u00e8 di Zugno, allievo del Tiepolo. L'altare della Vergine Benedetta \u00e8 decorato da una pala che raffigura la \"Nativit\u00e0 della Vergine\", realizzata dal Maggiotto.\nNel 1901, in celebrazione della commemorazione per il bicentenario, la Regina Madre d'Italia don\u00f2 alla chiesa una tenda per l'altare maggiore, usata come paramento nei giorni di grande festa."}
{"id": "119062", "revid": "1632387", "url": "https://it.wikipedia.org/wiki?curid=119062", "title": "Sofia (nome)", "text": "Origine e diffusione.\nDeriva dal greco antico \u03c3\u03bf\u03c6\u03af\u03b1 (\"sophia\"), che letteralmente significa \"sapienza\", \"saggezza\" (la stessa radice da cui sono tratti i nomi Sofocle e Sofronio).\nEra un nome comune fra la nobilt\u00e0 medievale europea, e giunse in Gran Bretagna grazie agli Hannover, che ereditarono il trono nel XVIII secolo. \nIn Italia il nome, diffuso nel XX secolo soprattutto in Sicilia grazie al culto di santa Sofia patrona di Sortino, deve in parte la sua popolarit\u00e0 all'attrice Sophia Loren. Dall'inizio del XXI secolo Sofia \u00e8 uno dei nomi pi\u00f9 popolari tra le nuove nate. Secondo l'ISTAT la sua diffusione \u00e8 in costante ascesa: partendo dalla tredicesima posizione nel 1999, si \u00e8 attestato come primo nome in Italia dal 2010 al 2016, registrando una media di quasi 8.000 neonate all'anno con questo nome.\nOnomastico.\nL'onomastico si pu\u00f2 festeggiare in memoria di varie sante e beate, alle date seguenti:"}
{"id": "119063", "revid": "1658", "url": "https://it.wikipedia.org/wiki?curid=119063", "title": "S. Lazzaro degli Armeni", "text": ""}
{"id": "119064", "revid": "729019", "url": "https://it.wikipedia.org/wiki?curid=119064", "title": "Battaglia di Tanagra (426 a.C.)", "text": "La battaglia di Tanagra fu una battaglia della Guerra del Peloponneso nel 426 a.C. combattuta tra Atene e Tanagra.\nNel 426 a.C. Atene invi\u00f2 una flotta forte di 60 navi e 2.000 opliti all'isola di Milo, al comando di Nicia. Milo aveva rifiutato di unirsi alla Lega Delio-Attica e cos\u00ec fece anche mentre gli ateniesi depredavano l'isola. Gli ateniesi comunque non conquistarono l'isola, ma invece navigarono fino a Oropos sulla costa della Beozia.\nGli opliti sbarcarono sulla spiaggia e marciarono verso Tanagra, dove furono raggiunti dall'esercito principale ateniese che aveva marciato da Atene al comando di Hipponicus e Eurymedon. Depredarono le campagne e il giorno successivo sconfissero un esercito combinato di tanagresi e tebani, ma ritornarono ad Atene dopo la vittoria."}
{"id": "119065", "revid": "436907", "url": "https://it.wikipedia.org/wiki?curid=119065", "title": "Amy Lee", "text": "Nel 2006 \u00e8 stata inserita alla 69\u00aa posizione nella classifica dei 100 migliori cantanti metal di tutti i tempi stilata da \"Hit Parader\".\nBiografia.\nInfanzia ed adolescenza.\nNata il 13 dicembre 1981 al Parkview Hospital di Riverside (California) da John Lee (disc jockey, appassionato musicista) e Sara Cargill, ha due sorelle, Carrie e Lori (che hanno collaborato all'album \"The Open Door\" del 2006). Lee ha perso il fratello Robby nel 2018 e la sorella Bonnie (nata nel 1985) mor\u00ec a tre anni nel 1988. L'evento della morte della sorella fu citato sia in \"Hello\" (da \"Fallen\") che in \"Like You\" (dal citato \"The Open Door\"). Amy prese lezioni di piano classico per nove anni.\nVisse in varie parti del Paese tra cui Kansas, Florida e Illinois, per poi stabilirsi a Little Rock, in Arkansas, la citt\u00e0 natale degli Evanescence. Si diplom\u00f2 all'Accademia Pulaski nel 2000; durante i suoi anni di liceo fu anche la direttrice del coro della scuola. Frequent\u00f2 per un breve periodo l'universit\u00e0 del Tennessee sita a Murfreesboro per studiare teoria musicale e composizione, ma decise di abbandonare gli studi per focalizzarsi sugli Evanescence.\nIn un'intervista con AOL Music, Amy dichiar\u00f2 che le prime canzoni che ricorda di aver composto si chiamavano \"Eternity of the Remorse\" e \"A Single Tear\". La prima la scrisse quando aveva undici anni quando ancora voleva diventare un compositore di musica classica, mentre la seconda l'aveva composta come esercizio scolastico di terza media.\nLa fondazione degli Evanescence e il successo (1995-presente).\nNel 1994 Amy incontr\u00f2 Ben Moody in un campo giovanile mentre lei stava suonando \"I'd Do Anything for Love (But I Won't Do That)\" di Meat Loaf al pianoforte; in un'intervista a \"Rolling Stone\" Italia tuttavia Amy Lee ha definito tale idea una \"diceria\". I due scoprirono di condividere una passione per Jimi Hendrix e Bj\u00f6rk e iniziarono a scrivere canzoni insieme.\nPer diverso tempo Amy e Ben non trovarono altri musicisti con cui suonare e, non avendo i fondi necessari per pagare un'assistenza professionale, non poterono esibirsi dal vivo. Ma ben presto una delle loro canzoni, \"Understanding\", incominci\u00f2 ad essere trasmessa alla radio facendo guadagnare alla band una certa popolarit\u00e0 nella zona, persino senza usufruire del beneficio di esibizioni dal vivo. Le prime pubblicazioni della band furono due EP: \"Evanescence\" nel 1998 e \"Sound Asleep\" nel 1999 (quest'ultimo \u00e8 conosciuto anche con il nome di \"Whisper\"), entrambi diffusi con l'aiuto dell'etichetta discografica indipendente \"BigWig Enterprises\". Verso la fine del 1999 entr\u00f2 a far parte della band, come membro principale, David Hodges, un caro amico di Ben Moody. La pubblicazione dell'album fu annunciata tramite la stazione radio locale KLEC \"Lick\" 106.3 FM, dove il singolo principale \"Whisper\" riscosse un discreto successo. Divent\u00f2 presto la canzone pi\u00f9 richiesta per pi\u00f9 di due settimane consecutive, attirando l'attenzione di etichette discografiche e stazioni radio di portata nazionale.\nBen presto \"Origin\" venne notato dal produttore Pete Matthews, che dopo innumerevoli colloqui con diverse case discografiche riusc\u00ec finalmente a trovare quella interessata e a scritturare gli Evanescence. Non appena Diana Meltzer della Wind-up Records ascolt\u00f2 \"My Immortal\" si mostr\u00f2 subito interessata a firmare un contratto con la band, dicendo che \"sapeva che sarebbe diventata un singolo di successo\".Una volta firmato il contratto nel gennaio del 2001, la band fu quindi trasferita a Los Angeles, le fu dato un appartamento, una sala prove e un'iscrizione in palestra. Amy ricevette lezioni di recitazione, canto e portamento. Dopo quasi due anni, il produttore Dave Fortman fu ingaggiato per produrre quello che sarebbe stato il loro primo album, \"Fallen\".\nI notevoli risultati di vendita di \"Fallen\", pubblicato in tutto il mondo il 4 marzo 2003, garantirono alla Lee un ritorno di fama mondiale. Assieme agli Evanescence Amy parte per un tour mondiale che si conclude nell'agosto 2004 con prestigiose tappe al Rock am Ring e al Rock in Rio. Nel settembre 2005 Amy entra in studio per la realizzazione del secondo album degli Evanescence, \"The Open Door\", avvalendosi della collaborazione di Terry Balsamo, il nuovo chitarrista della band e nuovo coautore al posto di Ben Moody. L'album viene pubblicato il 3 ottobre 2006 e viene seguito da un tour mondiale pi\u00f9 ampio rispetto al precedente, comprendente le tappe del Family Values Tour 2007 assieme, tra gli altri, ai Korn e ai Flyleaf. Successivamente vengono sostituiti i membri Rocky Gray e John LeCompt con Will Hunt e Troy McLawhorn, membri dei Dark New Day.\nL'11 ottobre 2011 viene pubblicato il terzo album, intitolato semplicemente \"Evanescence\", di cui Lee \u00e8 di nuovo autrice di tutti i testi, nonostante, come dichiarato dalla stessa, il disco abbia visto un maggior coinvolgimento di tutti i membri della band.\nNel primo singolo estratto dall'album, intitolato \"What You Want\", la Lee parla del proprio rapporto con la musica, i fan e la propria attivit\u00e0 di cantante e musicista.\nCarriera solista (2014-presente).\nDurante un'intervista del 2008 con Spin.com, Amy dichiar\u00f2 che stesse gi\u00e0 componendo delle canzoni per un possibile progetto solista futuro. Citando tra le sue influenze la musica folk e la musica celtica, dichiar\u00f2 che il suo corrente modo di comporre la stesse riconducendo alle sue \"pi\u00f9 vecchie\" radici. Non diede alcuna potenziale data di pubblicazione, ma tenne a far sapere le ragioni di questa sua nuova direzione: \"Ho bisogno di mostrare che sono molto pi\u00f9 di una persona con un solo talento\".\nLo stesso anno dichiar\u00f2 a \"The Gauntlet\" di non sapere se intraprendere una carriera solista o no, aggiungendo: \"Sono arrivata ad un punto dove non sai pi\u00f9 quale sia la prossima tappa\". Rese noto inoltre che stesse continuando a comporre canzoni, anche se non le era ben chiara una loro collocazione. Due anni dopo, in un'intervista con \"Spin\" del marzo 2010, dichiar\u00f2 di aver trascorso un periodo di ritiro \"in un differente spazio creativo\" concependo del materiale totalmente differente dal solito sound, e che questo non avrebbe fatto parte del nuovo album della band, \"Evanescence\", che fu pubblicato l'11 ottobre 2011. Sar\u00e0 solo nel 2014 che Amy pubblicher\u00e0 il suo primo progetto da solista, senza comunque rendere ancora disponibile il materiale composto durante il biennio 2008-09.\nNel 2014 Amy Lee ha collaborato con il compositore Dave Eggar per la realizzazione della colonna sonora del film \"War Story\". L'album \"Aftermath\", contenente la colonna sonora del film, venne pubblicato il 25 agosto 2014 a seguito di un annuncio della cantante tramite il suo profilo Twitter. La traccia \"Lockdown\", contenuta nel trailer del film, venne estratta in seguito come singolo promozionale. La canzone \"Dark Water\" vede la partecipazione dell'artista marocchina, naturalizzata statunitense, Malika Zarra, che ha prestato la sua voce cantando in arabo una poesia scritta da Amy Lee. La canzone \u00e8 stata premiata agli Independent Music Awards nella categoria \"World Beat Song\".\nNel marzo del 2015 Amy e Dave annunciarono di aver composto nuova musica, insieme a Chuck Palmer, per l'imminente corto degli Hammerstep, intitolato \"Indigo Grey: The Passage\", pubblicato e reso gratuitamente disponibile su YouTube il 14 settembre 2015. Il corto, presentato in quattordici film festival internazionali, \u00e8 stato premiato al \"Moondance International Film Festival\" per la sua colonna sonora. Tale film fa parte di un progetto pi\u00f9 ampio, finanziato tramite Kickstarter, e anticipa il live show sperimentale definito dai creatori come un'\"Esperienza di realt\u00e0 digitale\".\nAltri progetti.\nDiverse sono le collaborazioni maturate negli anni dalla cantante. Nel 2000, Amy prest\u00f2 la sua voce in due canzoni dell'ex membro e tastierista degli Evanescence, David Hodges: \"Breathe\" (contenuta in \"The Summit Church: Summit Worship\") e la mai pubblicata \"Fall Into You\". Nel 2003 partecip\u00f2 come seconda voce in \"Missing You\", canzone del contenuta nell'album \"Believe\" dei Big Dismal. Sempre lo stesso anno Amy collabor\u00f2 con Danny Lohner alla registrazione di alcune tracce della colonna sonora del film Underworld (2003), tuttavia la sua voce fu tolta dal taglio finale a causa di questioni legali legate alla sua casa discografica\n. Amy cant\u00f2 in duetto con l'allora suo ragazzo Shaun Morgan nella traccia \"Broken\" contenuta nell'album Seether's 2004 album \"Disclaimer II\". La traccia fu inoltre inserita nella colonna sonora del film \"The Punisher\" e fu estratta come singolo, con tanto di pubblicazione di videoclip.\nNel 2006, la cantante prest\u00f2 la sua immagine nel videoclip postumo di \"God's Gonna Cut You Down\" di Johnny Cash\n. Come le altre celebrit\u00e0 che parteciparono al progetto, le fu concesso di poter scegliere dove e cosa fare durante il video: Amy scelte camminare tra le tombe dello storico cimitero della Trinity Church di Manhattan, indossando un capotto di velluto nero che era appartenuto precedentemente a Tim Burton. Sempre in onore a Johnny nel 2012 cant\u00f2 dal vivo, durante il concerto dell'anniversario della sua morte, la cover di \"I'm So Lonesome I Could Cry\", che fu pubblicata nell'album \"\".\nNel febbraio del 2007, durante lo show \"MTV Unplugged: Korn\" trasmesso da MTV in televisione e in radio, Amy cant\u00f2 in duetto con Jonathan Davis durante l'esibizione di \"Freak on a Leash\". La traccia fu pubblicata come il primo singoli dell'album, contenente l'intera esibizione dal vivo dei Korn.\nNel settembre del 2008 Amy Lee incise una cover della famosa traccia \"Sally's Song\", pubblicata nell'album \"Nightmare Revisited\", sotto l'etichetta Walt Disney Records. L'album conteneva materiale inedito e reinterpretazioni delle canzoni tratte dalla colonna sonora del film \"Nightmare Before Christmas\". Amy esegu\u00ec dal vivo \"Sally's Song\" durante la prima della ripubblicazione del film (17 ottobre 2008, Hollywood), e durante una delle serate del \"The Tonight Show with Jay Leno\" (13 ottobre 2008). Nel 2011 Amy esegu\u00ec e pubblic\u00f2 un'altra traccia sotto la Walt Disney Records; una reinterpretazione della canzone \"Halfway Down the Stairs\" contenuta nell'album \"\".\nAmy Lee \u00e8 stata legata al cantante dei Seether, Shaun Morgan, col quale ha registrato anche una canzone (\"Broken\"). Questa relazione ebbe fine dopo un paio d'anni a causa dei problemi di alcolismo del cantante di cui la Lee parla tra l'altro nel primo singolo di \"The Open Door\" intitolato \"Call Me When You're Sober\".\nFidanzamento e matrimonio.\nAmy annunci\u00f2 il suo fidanzamento durante la diretta del 9 gennaio 2007 di un episodio di \"Live at Much\", su MuchMusic. La notizia venne poi da lei stessa ufficializzata su EvThreads.com, dichiarando che Josh Hartzler, terapista e suo amico di lunga data, le avesse chiesto di sposarla. La cerimonia, strettamente privata, si svolse il 6 maggio 2007 nel giardino della sua casa a Little Rock, mentre la luna di miele si svolse vicino alle Bahamas. In un'intervista la cantante ha dichiarato che le canzoni \"Bring Me to Life\" e \"Good Enough\" erano state ispirate dal marito, rispettivamente prima e dopo il matrimonio. Il 24 luglio 2014 d\u00e0 alla luce il suo primo figlio, Jack Lion Hartzler, annunciandolo quattro giorni dopo sul suo profilo Twitter.\nCause legali.\nNel dicembre 2005 Lee \u00e8 stata denunciata dal suo manager, Dennis Rider, per violazione del contratto. In risposta, la cantante degli Evanescence ha denunciato lo stesso Rider per varie negligenze e abuso sessuale. La vicenda si \u00e8 conclusa con l'interruzione del rapporto di lavoro.\nIl 3 gennaio 2014 venne riportato da TMZ che Lee aveva intentato una causa legale contro la propria casa discografia di lunga data (la Wind-up), accusandola di aver quasi mandato in rovina la band e di non aver pagato al gruppo circa 1.5 milioni di dollari di royalty. Sempre secondo la stessa fonte viene riportato che la Wind-up avesse tentato di \"ordire un sabotaggio\" verso gli Evanescence, rimpiazzando i vecchi promoter \"con un branco di idioti che ha finito col sabotare il gruppo con idee scadenti\". Qualche tempo dopo Amy dichiar\u00f2 qualcosa al riguardo, definendosi finalmente un'artista libera e indipendente, senza rivelare per\u00f2 troppi dettagli, in quanto sotto \"accordo di non divulgazione\", l'unico vincolo che ancora, in qualche modo, la lega alla vecchia casa discografica.\nImpegno sociale.\nNel 2005 Amy ha fondato la fondazione a favore della sensibilizzazione sull'epilessia \"Out of the Shadows\", diventandone la promotrice. Dal 2007 supporta \"To Write Love on Her Arms\", un movimento che aiuta le persone affette da depressione, tendenze suicide e altri gravi problemi di autolesionismo. Nel 2012 ad Amy Lee viene assegnato il \"Luella Bennack Prize\" per aver sacrificato il suo tempo libero dedicandolo a \"progetti comunitari ed enti benefici\".\nImmagine.\nAmy Lee possiede uno stile fortemente ispirato alla moda gotica, allo stile Gothic Lolita e agli abiti dell'epoca vittoriana. Questo particolare modo di porsi la distingue in modo particolare e le procura diversi ed erronei paragoni con altre frontwoman di band rock, metal e gothic metal. Ella stessa ha per\u00f2 dichiarato di non sentirsi una goth, n\u00e9 di possedere una rilevante cultura al riguardo, limitandosi ad essere una ammiratrice degli abiti vittoriani. Durante il periodo di pubblicazione dell'album \"The Open Door\" e successivo tour ha inoltre modificato e ingentilito la sua immagine, passando a uno stile pi\u00f9 proprio dell'alternative metal.\n\u00c8 risaputo che disegna i propri vestiti e, a volte, li cuce lei stessa. Riguardo alla possibilit\u00e0 di lanciare una sua linea di abbigliamento non ha negato che l'idea possa essere interessante, ma ha comunque mostrato preoccupazione perch\u00e9 preferisce creare costumi fatti a mano piuttosto che prodotti in serie. All'epoca dell'album \"Fallen\" ha avuto un piercing ben in vista sul sopracciglio sinistro (visibile anche sulla copertina dello stesso album).\nInfluenze.\nAmy ha dichiarato di essere stata influenzata nella sua carriera dal famoso \"Nightmare Before Christmas\" di Tim Burton e dalla relativa colonna sonora. Gli artisti e i gruppi preferiti vedono invece Michael Jackson, i Nirvana, Jimi Hendrix, Bj\u00f6rk, Massive Attack, Portishead e i Korn.\nProfilo tecnico.\nStrumentazione.\nAmy Lee \u00e8 una pianista d'ispirazione classica e suona un pianoforte Baldwin personalizzato. La Lee, endorser dei microfoni Shure, nei live usa occasionalmente un pianoforte digitale modello Roland rd700sx. Lee suona anche la chitarra (come \u00e8 possibile notare nella sua apparizione a uno show di Cartoon Network), l'organo e l'arpa.\nRiconoscimenti.\nIl 18 giugno 2008 Amy ha ricevuto il Songwriter Icon Award da parte della NMPA per le sue qualit\u00e0 di cantautrice. Per l'occasione Amy ha suonato l'inedito \"Your Love\".\nNel 2012 ad Amy Lee viene assegnato il \"Luella Bennack Prize\" per aver sacrificato il suo tempo libero dedicandolo a \"progetti comunitari ed enti benefici\"."}
{"id": "119067", "revid": "1543377", "url": "https://it.wikipedia.org/wiki?curid=119067", "title": "Giochi della XXX Olimpiade", "text": "I Giochi della XXX Olimpiade ( si tennero a Londra dal al .\nLa capitale del Regno Unito fu la prima citt\u00e0 a ospitare tre edizioni dei giochi estivi moderni su un arco di 104 anni: la prima volta fu nel 1908 e la seconda nel 1948.\nLondra fu scelta il alla 117\u00aa conferenza annuale del CIO a Singapore, prevalendo sulle candidature di Mosca, New York, Madrid e Parigi.\nLe Olimpiadi richiesero una ristrutturazione di molte zone di Londra in cui si sono tenuti i giochi, in particolare verso il tema della sostenibilit\u00e0. Mentre le considerazioni di bilancio hanno generato qualche critica, i Giochi si sono avvalsi di numerosi spazi gi\u00e0 esistenti prima della candidatura come: Wembley Stadium, Wembley Arena, All England Lawn Tennis and Croquet Club, Lord's Cricket Ground, The O2 Arena, Earls Court Exhibition Centre, Weymouth and Portland National Sailing Academy, e ExCeL Exhibition Centre.\nLe Olimpiadi sono state il primo evento trasmesso, in anteprima mondiale, con la nuova tecnologia televisiva Ultra Alta Definizione, dall'Olympic Broadcasting Services (OBS), invece su Sky Italia per la prima volta al mondo alcuni eventi maggiori sono stati trasmessi in 3D su Sky 3D.\nAssegnazione.\nNove citt\u00e0 si erano candidate entro il 15 luglio 2003: come sede dei Giochi del 2012: L'Avana, Istanbul, Lipsia, Mosca, Londra, Madrid, New York, Parigi e Rio de Janeiro.\nIl 18 maggio, 2004, il CIO, dopo una votazione tecnica, ha ridotto il numero delle citt\u00e0 a 5: Londra, Madrid, Mosca, New York e Parigi. Il 19 novembre 2004 tutte e cinque le citt\u00e0 hanno presentato la candidatura al CIO. La squadra di ispezione del CIO ha visitato le cinque citt\u00e0 nei mesi di febbraio e marzo 2005.\nIl 6 giugno 2005, il Comitato olimpico internazionale ha reso note le relazioni di valutazione delle cinque citt\u00e0 candidate. Sebbene tali relazioni non contenessero punteggi o classifiche, Parigi era considerata la pi\u00f9 positiva, seguita da vicino da Londra che aveva accorciato le distanze dalla valutazione iniziale del 2004. Anche New York e Madrid avevano ottenuto valutazioni molto positive.\nIl 6 luglio 2005, presso il Raffles City Convention Centre di Singapore, i membri del Comitato Olimpico Internazionale si sono riuniti nel 117\u00ba Congresso per le votazioni. Mosca \u00e8 stata la prima citt\u00e0 ad essere eliminata, seguita da New York e Madrid. Le ultime due citt\u00e0 rimaste in lista sono state Londra e Parigi. Alla fine del quarto round di votazioni, Londra \u00e8 stata eletta sede dei XXX Giochi Olimpici e dei XIV Giochi Paralimpici estivi con 54 voti, sconfiggendo Parigi di 4 voti. L'accordo firmato tra il CIO e il Comitato Paralimpico Internazionale (CIP) il 19 giugno 2001 prevedeva infatti che, a partire dalle candidature per il 2012, la citt\u00e0 scelta si impegnasse ad ospitare sia i Giochi Olimpici sia i Giochi Paralimpici.\nLa stampa francese ha accusato della sconfitta il presidente francese Jacques Chirac, colpevole di aver dichiarato prima del voto che \"Non possiamo fidarci delle persone [gli inglesi] che hanno un cibo cos\u00ec cattivo. Dopo la Finlandia, \u00e8 il paese con il cibo peggiore\". Due membri attuali del Comitato Olimpico Internazionale sono finlandesi.\nAltre fonti di notizie hanno citato la denuncia di Bertrand Delano\u00eb a proposito di presunti incontri segreti fra Tony Blair e numerosi rappresentanti africani del CIO a tarda notte e di come abbiano favorito il voto finale.\nNell'annunciare la vittoria di Londra, i media britannici hanno ripreso la folla in attesa in Francia e in Gran Bretagna (e nelle altre citt\u00e0 candidate) e la reazione di giubilo a Londra contrastante con quella della folla di Parigi, dove molti si erano riuniti nella speranza di una vittoria francese. Tuttavia, le celebrazioni a Londra sono state offuscate dagli attacchi terroristici avvenuti meno di 24 ore dopo l'annuncio.\nNel dicembre 2005, \u00e8 stato affermato da Alex Gilady, un alto funzionario del CIO, che Londra ha vinto il diritto di ospitare le Olimpiadi solo a causa di un errore di voto: durante la terza votazione un delegato intenzionato a votare Madrid ha invece sbagliato preferenza scegliendo Parigi; quel voto sarebbe stato decisivo e avrebbe potuto far vincere la capitale spagnola. Un portavoce di Londra 2012 ha respinto tale versione dei fatti, dichiarando: \u00abA conti fatti, \u00e8 stata una votazione a scrutinio segreto. Questa \u00e8 l'opinione di un individuo. Il risultato \u00e8 ci\u00f2 che conta e non abbiamo intenzione di essere coinvolti in speculazioni\u00bb.\nPromo.\nIl promo che ha introdotto la citt\u00e0 alle votazioni \u00e8 intitolato \"Sport at Heart\", realizzato sul brano \"Proud\" di Heather Small, e vede protagonisti molte personalit\u00e0 legate alla citt\u00e0 inglese.\nIl video riprende una donna che, correndo, incontra tutti i personaggi, i luoghi e le sfumature di Londra, anche se durante il suo percorso lo sport viene interpretato dai passanti che la osservano. Inizialmente si passa per il Globe Theatre shakesperiano con Joseph Fiennes, la sede del Secret Intelligence Service con Samantha Bond e Roger Moore (entrambi attori nei film di 007), David Beckham che fa un cruciverba mentre scrive \"United\".\nFra i passanti, un meccanico che alza due ruote come nel sollevamento pesi, alcune hostess che corrono la marcia, dei ragazzi che realizzano passi di ginnastica artistica, un facchino che pratica gli anelli, alcuni uomini d'affari che si passano un quotidiano come nella staffetta, due uomini in bombetta che tirano di scherma, una squadra di spazzini che gioca ad hockey e infine un addetto ai lavori stradali che salta con l'asta.\nSviluppo e preparazione.\nResoconto della organizzazione.\nIl Comitato Organizzatore di Londra per i Giochi Olimpici si \u00e8 riunito per la prima volta il 3 ottobre 2005. Presieduto da Sebastian Coe, ha progettato e realizzato i Giochi, mentre la Olympic Delivery Authority (ODA) si \u00e8 occupata della costruzione delle sedi e delle infrastrutture.\nL'organizzazione (GOE, Government Olympic Executive, alle dipendenze del Dipartimento della cultura, media e sport) fu responsabile della supervisione dei 9,3 miliardi \u00a3 di fondi pubblici.\nI costi legati all'organizzazione dei Giochi sono separati da quelli per la costruzione delle sedi e delle infrastrutture e per il Parco Olimpico. La realizzazione dei Giochi \u00e8 stata infatti finanziata da fondi privati, mentre infrastrutture e sedi di gioco da fondo pubblici, cos\u00ec reperiti:\nIl 7 settembre 2011, il LOCOG ha annunciato di aver raggiunto l'obiettivo di \u00a0\u00a3 in sponsorizzazioni.\nAd agosto 2011, dopo notevoli disordini, alcuni paesi hanno espresso il loro timore per la sicurezza, prontamente rassicurati dal CIO.\nLa Commissione di Coordinamento del CIO per i Giochi del 2012 ha completato la nona e penultima visita nel mese di ottobre 2011, riportandone una impressione positiva. L'ultima visita \u00e8 stata effettuata nel marzo 2012.\nIn occasione dei Giochi sono stati impiegati oltre volontari.\nSedi di gara.\nPer i Giochi Olimpici e Paraolimpici del 2012 sono state utilizzate nuove sedi, strutture gi\u00e0 esistenti e storiche, nonch\u00e9 strutture temporanee, alcune delle quali in luoghi molto noti come Hyde Park e Horse Guards Parade. Alcuni impianti sono riutilizzati con le stesse finalit\u00e0. Altri sono stati ridimensionati o spostati.\nLa maggior parte degli spazi si trovano in tre zone all'interno della Greater London, mentre per alcune discipline furono allestite sedi esterne, come il Weymouth and Portland National Sailing Academy sulla Isle of Portland, nel Dorset, (gare di vela), a circa 200\u00a0km a sud-ovest del Parco Olimpico. Le partite di calcio sono state giocate presso diversi stadi in tutto il Regno Unito.\nI lavori per la realizzazione del Parco sono iniziati nel dicembre 2006 quando un palazzetto dello sport a Eton Manor \u00e8 stato demolito. Il villaggio degli atleti a Portland \u00e8 stato completato nel settembre 2011.\nTra le numerose opere di riqualificazione dell'area di Stratford, con la creazione di un vero e proprio parco, di palazzetti sportivi e stadi, e di altre infrastrutture, spicca la ArcelorMittal Orbit: un'imponente torre rossa di acciaio disegnata dal noto artista Anish Kapoor. La torre svetta a 115 metri e ospita due punti di osservazione. Raffigurante i 5 cerchi olimpici, \u00e8 entrata a far parte della lista delle strutture pi\u00f9 alte del Regno Unito.\nTrasporto.\nSono stati apportati importanti potenziamenti ed integrazioni in occasione dei Giochi.\nLa Transport for London ha potenziato la metropolitana nelle zone est e nord della citt\u00e0, ampliato la metropolitana leggera e riorganizzato la ferrovia urbana. Inoltre, il nuovo \"Javelin Olimpico\", un servizio ferroviario ad alta velocit\u00e0, \u00e8 stato realizzato con i \"treni proiettile\" della Hitachi per poter raggiungere pi\u00f9 velocemente le sedi Olimpiche.\nLa TfL, con un costo di \u00a0\u00a3, ha realizzato una funivia attraverso il Tamigi, la \"Emirates Air Line\", per collegare le sedi di gara. La linea attraversa il fiume Tamigi tra la penisola di Greenwich e i Royal Docks e porta 2500 passeggeri l'ora ad una altezza superiore ai 50 metri. \u00c8 stata progettata per ridurre i tempi di percorrenza tra la O2 Arena e il centro espositivo ExCel, entrambe sedi di gara.\nGli obiettivi per il trasporto pubblico sono state: che l'80% degli atleti percorra la citt\u00e0 in meno di 20 minuti per raggiungere la sede olimpica e che il 93% degli atleti lo potesse fare entro 30 minuti.\nIl Parco Olimpico fu servito da dieci linee ferroviarie separate con una capacit\u00e0 combinata di persone all'ora.\nAlcune preoccupazioni sorsero per la logistica verso le competizioni in programma all'esterno della citt\u00e0. In particolare per gli eventi velici a Portland, una zona senza collegamenti autostradali diretti e servita da strade locali che tendono fortemente a congestionarsi per il traffico turistico del periodo estivo. Tuttavia, l'area di Weymouth \u00e8 stata potenziata nella sua infrastruttura stradale con un investimento di 77 milioni di sterline che ha permesso l'inaugurazione nel 2011 di un collegamento stradale tra Weymouth e il Dorchester. Altre 16 milioni di sterline sono state destinate a futuri interventi. Il progetto ha previsto anche la rimozione di 5 rotatorie e la sostituzione con semafori per evitare il congestionamento stradale.\nSimboli.\nLogo.\nPer i Giochi sono stati ideati due loghi: uno per la seconda fase della procedura di assegnazione, creata da Kino Design, e un secondo ideato per gli stessi Giochi olimpici.\nQuest'ultimo, ideato da Wolff Olins, \u00e8 stato reso pubblico il 4 giugno 2007 ed \u00e8 costato \u00a3. Il logo \u00e8 una rappresentazione del numero 2012, con la bandiera olimpica inserita nello 0. La scritta \"\"london\" appare nel primo 2 di \"2012\"\".\nPer la prima volta lo stesso logo viene usato sia per i Giochi olimpici che per i Paralimpici, sebbene con colori differenti: questo ultimo mostra una variet\u00e0 di colori tra cui il magenta, il viola, l'arancione e il verde, le altre quattro versioni del logo ufficiale sono invece di celeste, arancione, verde e magenta.\nInno ufficiale.\nNell'agosto 2011 venne scelto come inno ufficiale dei Giochi \"London Calling\" dei Clash, scelta che suscit\u00f2 polemiche soprattutto per il tema affrontato dalla canzone ritenuto poco pertinente e in contrasto con i valori olimpici.\nVerso la fine di giugno 2012, fu annunciato che l'inno ufficiale dei giochi londinesi sarebbe stato \"Survival\" dei Muse, canzone scritta appositamente per le Olimpiadi dal frontman Matthew Bellamy e pubblicata il 27 giugno dello stesso anno.\nLa torcia.\nLa torcia dei Giochi della XXX Olimpiade, progettata dal duo di designer londinese Edward Barber e Jay Osgerby, \u00e8 di forma triangolare, a simboleggiare le tre edizioni dei Giochi olimpici estivi ospitate dalla capitale britannica (1908, 1948 e ovviamente 2012). Il corpo dell'oggetto presenta fori, per celebrare gli altrettanti tedofori che avrebbero condotto la torcia da Atene a Londra. A causa di questa particolarit\u00e0 e, data anche la sua forma, l'oggetto \u00e8 stato accostato ad una grattugia e ad un cono gelato. La presenza dei fori, unita alla composizione interamente in alluminio, consente alla torcia di raggiungere solamente gli 800 grammi di peso.\nNell'aprile 2012 ha vinto il premio di \"Design dell'anno\" assegnato dal Design Museum di Londra che ne ha sottolineato la semplicit\u00e0, la capacit\u00e0 di catturare lo spirito di Londra come citt\u00e0 olimpica e la dimostrazione di come si possano celebrare idee tradizionali in chiave moderna.\nIl 10 maggio successivo, con la classica cerimonia ad Olimpia, la torcia \u00e8 stata accesa e subito consegnata al primo tedoforo, il nuotatore greco Spyrid\u014dn Gianni\u014dt\u012bs. Dopo aver attraversato varie citt\u00e0 greche per una settimana, durante una cerimonia tenutasi allo Stadio Panathinaiko \u00e8 stata consegnata dal presidente del comitato olimpico greco Spyros Capralos alla principessa reale Anna, affiancata per l'occasione da David Beckham, dal presidente del Comitato organizzatore dei Giochi Sebastian Coe, dal sindaco di Londra Boris Johnson e dal ministro dello sport britannico Hugh Robertson, diventando ufficialmente di competenza del LOCOG. La sera successiva la torcia ha toccato il suolo britannico alla RNAS Culdrose, una base militare situata nelle vicinanze di Helston, in Cornovaglia, nella quale si \u00e8 tenuta un'altra cerimonia alla presenza del vice-primo ministro Nick Clegg. Il 19 maggio \u00e8 stata trasferita al capo di Land's End cominciando il viaggio in terra britannica che ha toccato 1.019 tra citt\u00e0, paesi e villaggi per un totale di pi\u00f9 di 8.000 miglia. Il 27 luglio termin\u00f2 la corsa a Londra.\nLe medaglie.\nLe 4700 medaglie dei Giochi Olimpici e dei Giochi Para-olimpici sono state coniate dalla Zecca Nazionale Inglese (Royal Mint). Ogni medaglia ha un diametro di 85 millimetri; quelle in oro e in argento pesano 412 grammi, mentre quelle in bronzo pesano 357 grammi; lo spessore di tutte le medaglie varia da 8\u201310\u00a0mm. Con queste dimensioni sono le medaglie pi\u00f9 pesanti e pi\u00f9 grandi mai realizzate\nOgni medaglia ha richiesto circa 10 ore di lavoro. Prima dell'inizio delle competizioni, le medaglie sono state conservate all'interno della Torre di Londra.\nLe medaglie d'oro sono composte da un 92,5% in argento, un 1,34% in oro e il rimanente in bronzo. Quelle d'argento sono composte da un 92,5% in argento e il rimanente in bronzo. Quelle di bronzo sono composte da un 97% in bronzo, un 2,5% in zinco e un 0,5% in titanio.\nLe mascotte.\nLe mascotte furono Wenlock e Mandeville.\nIl nome della mascotte Wenlock \u00e8 ispirato al paese di Much Wenlock, nella contea inglese dello Shropshire, dove si svolsero nel 1850 dei Giochi ritenuti fonte di ispirazione per i Giochi Olimpici moderni. Wenlock indossa cinque braccialetti dell'amicizia sul polso, ognuno di un colore dei cinque anelli olimpici. I tre punti sulla testa che rappresentano il podio olimpico. La forma sulla parte anteriore della testa rappresenta il tetto dello Stadio Olimpico.\nIl nome Mandeville deriva da Stoke Mandeville, che nel 1948 organizz\u00f2 dei giochi per soldati feriti, anch'esse ritenute fonte di ispirazione per le Paralimpiadi.\nI Giochi.\nPaesi partecipanti.\nTra parentesi, il numero di atleti partecipanti.\nCerimonia d'apertura.\nLa cerimonia di apertura dei XXX Giochi olimpici si \u00e8 svolta il 27 luglio. La cerimonia, fortemente centralizzata sulla storia inglese, \u00e8 stata diretta dal regista e sceneggiatore vincitore del Premio Oscar Danny Boyle. Alla cerimonia hanno partecipato anche la regina e J. K. Rowling.\nCerimonia di chiusura.\nLa cerimonia di chiusura dei XXX Giochi olimpici si \u00e8 svolta il 12 agosto. Durante la cerimonia avvenne il passaggio della bandiera olimpica da Boris Johnson, sindaco di Londra, a Eduardo Paes, sindaco di Rio de Janeiro, che avrebbe ospitato i XXXI Giochi olimpici.\nDiscipline.\nIl programma previde 26 sport olimpici per un totale di 39 discipline. Quello dei Giochi Paralimpici 20 sport e 21 discipline.\nAl momento della candidatura, Londra propose 28 sport, al pari delle precedenti Olimpiadi di Pechino.\nIl CIO rimosse il baseball e il softball due giorni dopo aver selezionato Londra come citt\u00e0 organizzatrice. In seguito a questa decisione, si vot\u00f2 per la sostituzione con altre discipline, tra cui: karate, squash, golf, pattinaggio a rotelle e rugby a 7. Karate e squash sono stati i due finalisti, ma non hanno ricevuto voti sufficienti per raggiungere la maggioranza richiesta dei due terzi. Il CIO ha quindi dato l'approvazione per il golf e il rugby a 7 a partire dalle Olimpiadi del 2016.\nIl comitato esecutivo del CIO si \u00e8 riunito il 13 agosto 2009 e ha approvato l'aggiunta del pugilato femminile al programma. L'International Boxing Federation ha proposto che le 40 atlete competano in cinque categorie di peso diverse.\nDi seguito l'elenco degli sport seguito dal numero di competizioni:\n\u00c8 stata eseguita una dimostrazione di Quidditch a Oxford.\nCalendario.\nLe gare si tennero tra il 27 luglio ed il 12 agosto. La cerimonia inaugurale e finale e le prove d'atletica leggera si svolsero presso il nuovo Stadio Olimpico di Londra.\nIl programma finale ufficiale fu pubblicato il 15 febbraio 2011.\nMedagliere.\nLe cerimonie di premiazione furono accompagnate dal sottofondo musicale del brano \"Chariots of Fire\", uno dei pi\u00f9 celebri del compositore greco Vangelis, colonna sonora del film \"Momenti di gloria\".\nDi seguito le prime 10 posizioni del medagliere a Giochi conclusi:"}
{"id": "119069", "revid": "122688791", "url": "https://it.wikipedia.org/wiki?curid=119069", "title": "Adn", "text": ""}
{"id": "119070", "revid": "287204", "url": "https://it.wikipedia.org/wiki?curid=119070", "title": "Caceres", "text": ""}
{"id": "119073", "revid": "729019", "url": "https://it.wikipedia.org/wiki?curid=119073", "title": "Battaglia di Enofita", "text": "La battaglia di Enofita ebbe luogo nel 457 a.C. tra Atene e le polis della Beozia durante una serie di scontri spesso chiamata prima guerra del Peloponneso.\nAntefatto.\nL'intervallo tra le guerre persiane e la guerra del Peloponneso fu caratterizzato dallo scontro tra varie leghe e alleanze, che diede origine a vari conflitti spesso chiamati prima guerra del Peloponneso. Nel 457 a.C. Atene, a capo della lega delio-attica, entr\u00f2 in un conflitto con Corinto e Sparta per Megara; in primavera gli Ateniesi furono gravemente sconfitti a Tanagra dagli Spartani, che per\u00f2 subirono perdite tali da impedire loro di sfruttare la vittoria.\nBattaglia.\nNei mesi successivi gli Ateniesi si riorganizzarono e mandarono in Beozia un poderoso esercito guidato dall'abile stratego Mironide, che scelse i soldati necessari e part\u00ec per la Beozia il giorno che aveva annunciato anche se alcuni non erano presenti, dato che pensava che questi fossero dei vili e che quindi dei cattivi soldati. Lo scontro avvenne ad Enofita sessantadue giorni dopo Tanagra e in esso gli Ateniesi sconfissero le forze delle citt\u00e0 beotiche alleate di Tebe, di gran lunga pi\u00f9 numerose.\nNell'antichit\u00e0 lo storico Diodoro Siculo lamentava il fatto che gli storici non abbiano tramandato alcuna notizia n\u00e9 circa gli schieramenti n\u00e9 circa le fasi di uno scontro cos\u00ec famoso, ma in realt\u00e0 lo storico Polieno narra per esteso lo svolgimento dello scontro: Mironide fece avanzare prima l'ala sinistra e, dopo averne guidato per un po' la carica, si spost\u00f2 sull'ala destra affermando che l'ala sinistra stava vincendo; questa notizia diede grande coraggio agli Ateniesi e spavent\u00f2 i Beoti, che si ritirarono.\nLa narrazione di Diodoro sembra descrivere due volte la battaglia (XI, 82 e XI, 83), ma gli studiosi tendono a pensare che la seconda descrizione sia un duplicato della precedente inserito per sbaglio da Diodoro.\nNella seconda descrizione Diodoro afferma che la battaglia fu molto combattuta e che gli Ateniesi riuscirono a stento a vincere dopo un'intera giornata di scontro; il fatto che la battaglia fosse equilibrata \u00e8 sottolineato anche da Frontino, mentre la durata dello scontro viene addirittura allungata da Platone, secondo il quale si combatt\u00e9 per ben due giorni.\nConseguenze.\nDopo la battaglia gli Ateniesi rasero al suolo le mura di Tanagra, saccheggiarono la Beozia (Mironide distribu\u00ec tra i suoi soldati consistenti bottini), presero cento ostaggi in Locride Opunzia, sottomisero la Focide e arrivarono fino in Tessaglia, dove la resistenza di Farsalo spinse Mironide a decidere di riportare in patria l'esercito. La vittoria conseguita ad Enofita consent\u00ec agli Ateniesi di sconfiggere anche Egina nel corso di quell'anno e di completare la costruzione delle Lunghe Mura che correvano da Atene al porto del Pireo, fortemente osteggiata da Sparta. La Beozia rimase sotto il controllo ateniese fino alla sconfitta di Atene nella battaglia di Coronea (447 a.C.).\nLa vittoria di Enofita secondo lo storico Diodoro Siculo fu importantissima, almeno quanto le vittorie di Maratona e di Platea, dato che gli Ateniesi la conseguirono scontrandosi da soli coi valorosissimi Beoti; Diodoro quindi paragona Mironide a Temistocle, Milziade e Cimone."}
{"id": "119074", "revid": "2912", "url": "https://it.wikipedia.org/wiki?curid=119074", "title": "Cruise missile", "text": ""}
{"id": "119075", "revid": "228587", "url": "https://it.wikipedia.org/wiki?curid=119075", "title": "FIPS", "text": ""}
{"id": "119076", "revid": "1604512", "url": "https://it.wikipedia.org/wiki?curid=119076", "title": "Simmetria di gauge", "text": "La simmetria di gauge, o simmetria di scala, \u00e8 una simmetria dello spazio interno associato a una teoria fisica che ha come conseguenza l'invarianza della stessa sotto l'effetto di particolari trasformazioni locali; una tale teoria prende il nome di teoria di gauge.\nIl termine \"gauge\" in fisica (letteralmente in inglese \"\"scala di misura\", \"calibro\"\") nasce storicamente alla fine degli anni venti del novecento ad opera del matematico Hermann Weyl, che per primo intu\u00ec l'importanza della simmetria locale ritenendola appunto un'invarianza per trasformazione di scala, concetto che fu grandemente ampliato e modificato in epoche successive.\nAspetti generali.\nPer capire la simmetria di gauge \u00e8 opportuno rifarsi al concetto di simmetria geometrica. Una figura geometrica \u00e8 simmetrica, ad esempio, se la sua forma non varia quando viene sottoposta a trasformazioni quali traslazioni, rotazioni o riflessioni, al variare cio\u00e8 della sua posizione nello spazio. Una sfera \u00e8 simmetrica perch\u00e9 se viene sottoposta ad una trasformazione spaziale la sua forma non muta; un bicchiere non \u00e8 simmetrico perch\u00e9 se viene sottoposto ad un certo tipo di trasformazione spaziale, ad esempio se viene capovolto, la sua forma muta.\nLa simmetria di gauge \u00e8 simile al concetto di simmetria geometrica, ma non si manifesta nello spazio e neppure nello spazio-tempo, bens\u00ec agisce in una struttura puramente matematica detta \"spazio interno\", che \u00e8 uno spazio vettoriale con determinate propriet\u00e0.\nCos\u00ec come un insieme di simmetrie geometriche viene associato in un gruppo (ad esempio gruppo delle rotazioni, gruppo delle traslazioni, ecc.), cos\u00ec certi insiemi di simmetrie di gauge vengono associati in gruppi di gauge.\nSimmetria e teorie di gauge.\nLe teorie di gauge (dette anche teorie di scala o teorie G-invarianti) sono una classe di teorie fisiche di campo basate sull'idea che alcune trasformazioni che lasciano invariata la lagrangiana del sistema (simmetrie) siano possibili anche localmente e non solo globalmente.\nLa maggior parte delle teorie della fisica sono descritte da lagrangiane invarianti sotto certe trasformazioni del sistema di coordinate, che sono eseguite identicamente in ogni punto dello spaziotempo (si dice che presentano simmetrie globali). Esistono particolari simmetrie globali che si mantengono se agiscono localmente solo in un punto qualsiasi del sistema, a condizione che le azioni da un punto all'altro siano indipendenti (secondo le teorie di Yang - Mills). Il concetto alla base delle teorie di gauge \u00e8 appunto che le lagrangiane possiedano anche simmetrie locali, cio\u00e8 che sia possibile effettuare certe trasformazioni solo in una particolare e limitata regione dello spaziotempo senza interessare il resto dell'universo. Questo requisito pu\u00f2 essere visto, in senso filosofico, come una versione generalizzata del principio di equivalenza della relativit\u00e0 generale. \nL'importanza per la fisica delle teorie di gauge nasce dall'enorme successo di questo formalismo matematico nel descrivere, in un solo quadro teorico unificato, le teorie di campo quantistico dell'elettromagnetismo, dell'interazione nucleare debole e dell'interazione nucleare forte. Questo quadro teorico, noto come Modello standard, descrive accuratamente i risultati sperimentali di tre delle quattro forze fondamentali della natura, ed \u00e8 una teoria di gauge con gruppo di gauge SU(3) \u00d7 SU(2) \u00d7 U(1).\nAltre teorie moderne, come la teoria delle stringhe e certe formulazioni della teoria della relativit\u00e0 generale, sono, in un modo o nell'altro, teorie di gauge."}
{"id": "119077", "revid": "21880", "url": "https://it.wikipedia.org/wiki?curid=119077", "title": "Fico d'India", "text": ""}
{"id": "119078", "revid": "1728", "url": "https://it.wikipedia.org/wiki?curid=119078", "title": "La Coruna (provincia)", "text": ""}
{"id": "119083", "revid": "12323", "url": "https://it.wikipedia.org/wiki?curid=119083", "title": "Normopeso", "text": ""}
{"id": "119087", "revid": "1825398", "url": "https://it.wikipedia.org/wiki?curid=119087", "title": "C\u00e1ceres (Spagna)", "text": "C\u00e1ceres (in estremegno \"Ca\u00e7ris\") \u00e8 una citt\u00e0 di 96.068 abitanti della Spagna centro-occidentale, capoluogo della provincia di C\u00e1ceres, in Estremadura, all'altitudine media di 430 metri, fra la \"Sierra de la Mosca\" e la \"Serrilla\". Per estensione il comune \u00e8 il pi\u00f9 grande della Spagna. \n\u00c8 il centro di architettura civile e religiosa pi\u00f9 importante per lo stile rinascimentale spagnolo, che ha anche elementi del Rinascimento italiano, ma \u00e8 un misto di gotico fiorito e di plateresco. La citt\u00e0 vecchia (o Ciudad Monumental) conserva ancora le sue mura; questa parte della citt\u00e0 \u00e8 anche famosa per la sua moltitudine di nidi di cicogne. Il suo centro storico nel 1986 \u00e8 stato dichiarato patrimonio dell'umanit\u00e0 dall'UNESCO con la motivazione che, \"cinto da mura, \u00e8 ricco di palazzi in pietra che formano un tessuto urbano perfettamente conservato\".\nCaceres \u00e8 sede dell'Universit\u00e0 dell'Estremadura ed \u00e8 sede vescovile insieme a Coria.\nStoria.\nInsediamenti nei pressi di C\u00e1ceres esistevano gi\u00e0 in tempi preistorici nel periodo paleolitico superiore. Prove di ci\u00f2 si possono trovare nelle pitture rupestri delle grotte di Maltravieso ed El Conejar. La citt\u00e0 venne fondata nel 25 a.C. dal console romano Lucio Cornelio Balbo, che assegn\u00f2 le terre ai veterani (operazione detta centuriazione abituale dei Romani per fondare le colonie). A questa colonia fu dato il nome di \"Norbensis Caesarina\".\nPer Norbensis passava la grande strada, costruita durante i regni di Traiano e Adriano, che univa le attuali Gijon e Siviglia detta oggi la \"Ruta de la Plata\" dal nome datale dagli Arabi che se ne servirono, di\"balat\", cio\u00e8 \"strada lastricata\", come erano le strade romane con lastre di pietra opportunamente sistemate. Dell'epoca romana si ha in citt\u00e0 una testimonianza architettonica di fianco alle mura con una porta detta \"Arco del Cristo\" o anche \"Puerta del Rio\"; anche le mura della citt\u00e0 hanno basamento romano.\nLa citt\u00e0 fu poi conquistata dagli Arabo-berberi e nel XII secolo si ripetono pi\u00f9 volte le lotte fra Mori e Cristiani. Nel 1169 le truppe cristiane di Ferdinando II di Le\u00f3n conquistarono la citt\u00e0 e nel 1170 fu fondato l'ordine cavalleresco dei \"Fratres de C\u00e0ceres\" con la missione di difendere la fortezza della citt\u00e0. Nel 1173 gli Almohadi guidati da Abn-ya-qub conquistarono di nuovo Caceres e ricostruirono le mura innalzate dai Romani. Di questo periodo restano la \"Torre de Bujaco\", la \"Torre de la Yerba\" e la \"Torre del Horno\".\nNel 1229 il re Alfonso IX la tolse agli Arabi e la incorpor\u00f2 definitivamente nel regno del Leon, di cui poi seguir\u00e0 le sorti fino alla riunificazione nel regno di Spagna.\nPatrimonio.\nIl centro storico.\nLa \u00abCiudad Monumental de C\u00e1ceres\u00bb (citt\u00e0 monumentale) \u00e8 stata dichiarata dal Consiglio Europeo come il Terzo Complesso Monumentale d'Europa nel 1968 (dopo Praga e Tallin) e patrimonio dell'umanit\u00e0 secondo l'UNESCO nel 1986. C\u00e1ceres vanta inoltre altri riconoscimenti: il Pomme d\u00b4Or al \"M\u00e9rito tur\u00edstico\", concesso dalla Federazione Internazionale dei Giornalisti e Scrittori di Turismo nel 1996; Les Etoiles d\u00b4Or du Jumelage, assegnato dalla Commissione Europea nel 1999; il premio Archival concesso dalla Associazione per il Recupero dei Centri Storici nel 2004 e il premio Ciudadanos 2008. La \u201cCiudad Monumental\u201d, delimitata dalle muraglie concentra la maggior parte degli edifici storici del Centro Storico della citt\u00e0 e si pu\u00f2 differenziare in differenti zone che condizionarono l'evoluzione della vita cittadina all'interno delle mura.\nOrganizzazione del centro storico.\nIl centro storico di C\u00e1ceres \u00e8 delimitato da due grandi parti di muraglia: all'interno delle mura e fuori dalle mura. Il recinto all'interno delle mura \u00e8 quello che \u00e8 conosciuto come \"Ciudad Monumental\" (citt\u00e0 monumentale) o \"Parte Antigua\" (parte antica) ed \u00e8 il pi\u00f9 conosciuto, mentre la parte della citt\u00e0 al di fuori delle mura \u00e8 meno conosciuta. Tutto il centro storico, dal medioevo in poi, \u00e8 stato diviso in quattro parrocchie, proprio secondo questa divisione si \u00e8 configurata la struttura della citt\u00e0, Le quattro parrocchie sono: Santa Mar\u00eda, San Mateo, Santiago e San Juan, Le prime due sono all'interno delle mura cittadine e le seconde due sono all'esterno delle mura stesse."}
{"id": "119090", "revid": "1610933", "url": "https://it.wikipedia.org/wiki?curid=119090", "title": "Orso marsicano", "text": ""}
{"id": "119094", "revid": "305248", "url": "https://it.wikipedia.org/wiki?curid=119094", "title": "Battaglia di Salamina in Cipro (450 a.C.)", "text": "La battaglia di Salamina in Cipro del 450 a.C. vide gli Ateniesi sconfiggere la flotta persiana, dopo che la flotta aveva rinunciato all'assedio per causa di un'epidemia.\nAntefatti.\nLa flotta ateniese si trovava nei pressi dell'isola, inviatavi da Pericle, sotto la guida di Cimone, con l'intenzione di riprendere l'offensiva bellica contro il tradizionale nemico, liberando l'isola dalla dominazione persiana.\nL'invio della flotta era stato concepito da Pericle anche in vista di un secondo obiettivo politico: allontanare Cimone da Atene, la cui presenza era divenuta particolarmente ingombrante dopo i successi diplomatici da questi conseguiti nel 451 a.C., con la stipula di un armistizio quinquennale con Sparta.\nSvolgimento.\nPosto l'assedio alla citt\u00e0 di Cizio, un'epidemia colp\u00ec il corpo di spedizione, causando la morte dello stesso Cimone e la conseguente rinuncia all'offensiva.\nImbarcato il contingente di assedio le triremi ateniesi si volsero al ritorno ma, nelle acque di \"Salamina ciprica\", furono sorprese dalla flotta fenicia giunta sul posto a tagliargli la rotta.\nNello scontro che ne segu\u00ec gli ateniesi annientarono la flotta avversaria e portarono a termine la ritirata. Proprio per questo motivo, nonostante la vittoria sul mare, la spedizione navale non raggiunse lo scopo che si era prefissa."}
{"id": "119095", "revid": "2912", "url": "https://it.wikipedia.org/wiki?curid=119095", "title": "Steven Biko", "text": ""}
{"id": "119096", "revid": "9", "url": "https://it.wikipedia.org/wiki?curid=119096", "title": "Pressione venosa", "text": ""}
{"id": "119097", "revid": "1543377", "url": "https://it.wikipedia.org/wiki?curid=119097", "title": "Piazza San Venceslao", "text": "La piazza di San Venceslao () \u00e8 un viale di Praga, nel quartiere di Citt\u00e0 Nuova (Nov\u00e9 M\u011bsto). La piazza \u00e8 una delle maggiori attrazioni turistiche della capitale ceca.\nStoria.\nLa piazza \u00e8 conosciuta perch\u00e9 divenuta luogo di memoria il 16 gennaio 1969, quando vi si diede fuoco Jan Palach, studente universitario di filosofia, in segno di protesta contro l'invasione sovietica della Cecoslovacchia del 21 agosto 1968, tesa a mettere fine a quel movimento politico riformista noto con il nome di Primavera di Praga.\nLa piazza si pu\u00f2 definire anomala: in effetti, si tratta di un largo viale di 750 m di lunghezza e con un'area totale di 45.000 m, luogo abituale di manifestazioni pubbliche, nonch\u00e9 di dimostrazioni di popolo. Si tratta, ad esempio, del luogo dove il 28 ottobre 1918 venne dichiarata l'indipendenza della Cecoslovacchia dall'Impero austro-ungarico.\nPer la sua conformazione \u00e8 spesso chiamata dagli abitanti della citt\u00e0 \"Piccoli Champs-\u00c9lys\u00e9es\", per la somiglianza con il celebre boulevard di Parigi. Il nome della piazza deriva dal santo protettore della Repubblica Ceca, San Venceslao, la cui statua equestre, di notevoli dimensioni, domina un lato della piazza.\nSulla piazza sono presenti alcuni edifici importanti quali il Museo nazionale (\"N\u00e1rodn\u00ed muzeum\") e il Grand Hotel Europa. Sui lati si affacciano, inoltre, due stazioni della metropolitana. Nelle vicinanze del museo vi \u00e8 la stazione di Muzeum mentre dall'altra parte c'\u00e8 la stazione di M\u016fstek."}
{"id": "119098", "revid": "9", "url": "https://it.wikipedia.org/wiki?curid=119098", "title": "Jean d'Alembert", "text": ""}
{"id": "119099", "revid": "547034", "url": "https://it.wikipedia.org/wiki?curid=119099", "title": "Gruppo di gauge", "text": "Un gruppo di gauge \u00e8 un gruppo di simmetria di gauge caratteristico delle teorie di gauge, da cui prende il nome. \nSi hanno attualmente:\nQuesti tre gruppi sono riuniti in un quadro generale definito Modello standard. Viene prefigurato un ipotetico gruppo SU (5) che dovrebbe riunire i precedenti in una teoria del tutto.\nNei gruppi di gauge sopra definiti S sta per Speciale e U sta per Unitario.\nLe teorie di supersimmetria, di stringa e di superstringa danno origine ad altri gruppi.\nLa scelta di un gruppo compatto di simmetrie globali non agisce in alcun modo visibile sulle grandezze osservabili, che sono invarianti. Le simmetrie globali riguardano strutture matematiche non osservabili (i cosiddetti campi carichi)."}
{"id": "119100", "revid": "174925", "url": "https://it.wikipedia.org/wiki?curid=119100", "title": "Trasmissione parallela", "text": " \nLa trasmissione parallela, in elettronica e informatica, indica la trasmissione di dati in cui tutti i bit sono trasferiti contemporaneamente lungo canali separati di un mezzo di comunicazione. \u00c8 utilizzata prevalentemente per trasferire informazioni digitali all'interno di sistemi elettronici (ad esempio, un computer), anche se esistono cavi capaci di trasmettere parallelamente informazioni di carattere analogico.\nLa caratteristica peculiare della trasmissione \"parallela\" \u00e8 che vengono utilizzati pi\u00f9 conduttori per trasmettere simultaneamente informazioni: un cavo che effettua una trasmissione parallela a \"n\" bit \u00e8 formato da almeno n conduttori separati. Nella realt\u00e0 il cavo sar\u00e0 dotato quasi sicuramente di un cavo aggiuntivo per la massa e anche di altri cavi di controllo come quello di clock.\nRispetto alla trasmissione seriale la trasmissione parallela risulta avere prestazioni pi\u00f9 elevate in termini di velocit\u00e0 di trasmissione a parit\u00e0 di frequenza, ma ovviamente sar\u00e0 anche pi\u00f9 ingombrante e costosa. Normalmente per comunicazioni a lunga distanza si preferisce infatti utilizzare delle trasmissioni seriali dato che i cavi necessari alla trasmissione parallela renderebbero non economicamente conveniente il progetto. \nNei sistemi elettronici diversi bus come ISA, PCI e AGP utilizzano una comunicazione parallela."}
{"id": "119101", "revid": "599013", "url": "https://it.wikipedia.org/wiki?curid=119101", "title": "Dick Fosbury", "text": "Biografia.\nA lui si deve l'innovazione del \"Fosbury Flop\", la tecnica - ormai universalmente impiegata - con la quale l'atleta scavalca l'asticella rovesciando il corpo all'indietro e cadendo sulla schiena (da cui la definizione di \"salto dorsale\").\nCon questa tecnica rivoluzionaria (a quel tempo tutti i saltatori impiegavano lo scavalcamento ventrale), nel 1968 Fosbury si impose dapprima all'attenzione nazionale, vincendo il campionato NCAA e i \"trials\" di qualificazione per i Giochi olimpici, e successivamente alla ribalta mondiale vincendo la medaglia d'oro di Citt\u00e0 del Messico e stabilendo il nuovo record olimpico con la misura di 2,24 m.\nNella gara che lo consegn\u00f2 alla storia indoss\u00f2 due scarpe di colore diverso. Lo fece non per scelta di marketing, ma semplicemente \"perch\u00e9 la destra di quel colore mi dava una spinta verso l'alto superiore rispetto a un altro tipo di calzatura\".\nFosbury si \u00e8 ritirato nel 1969 non partecipando quindi ai Giochi olimpici di Monaco di Baviera. Nel 1981 \u00e8 stato introdotto nella National Track &amp; Field Hall of Fame."}
{"id": "119102", "revid": "1305772", "url": "https://it.wikipedia.org/wiki?curid=119102", "title": "Fallen (Evanescence)", "text": "Fallen \u00e8 il primo album in studio del gruppo musicale statunitense Evanescence, pubblicato il 4 marzo 2003 dalla Wind-up Records. Nonostante sia stato preceduto da \"Origin\" tre anni prima, \u00e8 considerato l'album di debutto della band soprattutto perch\u00e9 \u00e8 stato il loro primo elemento discografico ad essere stato pubblicato in tutto il mondo. \u00c8 diventato il disco di maggior successo del gruppo, stazionando per circa cento settimane nelle classifiche statunitensi, venendo inoltre certificato sette volte disco di platino dalla RIAA. L'album ha valso al gruppo cinque nomination ai Grammy Awards 2004, come Album dell'anno, miglior album rock, miglior canzone rock, miglior interpretazione hard rock e miglior artista esordiente, vincendo nelle categorie miglior artista esordiente e miglior interpretazione hard rock.\nProduzione.\nPer preparare il materiale di \"Fallen\" sono occorsi otto anni. La band ha integrato alcune demo registrate prima delle sedute di registrazione dell'album.\nLa band ha registrato l'album in pi\u00f9 sedi, tra cui i Track Record Inc. &amp; NRG Recording Studios, gli Ocean Studios e i Conway Recording Studios, situati tutti in California. Le prime registrazioni di \"Fallen\" sono state eseguite negli Ocean Studios a Burbank, in cui \u00e8 stata realizzata in buona parte \"Bring Me to Life\" per la colonna sonora del film \"Daredevil\".\nTematiche.\n\"Going Under\" apre l'album e parla di una relazione infranta e superata. Fu l'ultimo ad essere scritto per \"Fallen\" ed era stato annunciato come primo singolo, ma infine fu scelto come secondo.\n\"Bring Me to Life\", scritta ancora dalla Lee, fu ispirata da un incidente che le capit\u00f2 mentre sedeva in un ristorante. Poco tempo fa, Lee spieg\u00f2 di averla dedicata ad un suo vecchio amico, e attuale marito, Josh. Diversi religiosi si sforzarono di darle un significato cristiano, leggendo nel testo il cammino dell'anima per arrivare a Dio.\nLa sorella di Amy, Carrie Lee, era affascinata dalle popstar Britney Spears e Christina Aguilera e questo ispir\u00f2 \"Everybody's Fool\". Lee disse che Carrie, che al tempo aveva otto anni, inizi\u00f2 a vestirsi come le due star, e ci\u00f2 infiamm\u00f2 la Lee.\n\"My Immortal\" fu scritta dal chitarrista del gruppo, Ben Moody, e Lee aggiunse solo il bridge. Per l'autore, il brano parla di uno spirito che vaga dopo la morte, rimane al tuo fianco e ti caccia per non lasciarti mai pi\u00f9 solo. Ben riport\u00f2 sul fascicolo contenuto in \"Fallen\" di averlo dedicato al nonno, Bill Holcomb.\n\"Haunted\" \u00e8 basata su un racconto scritto da Ben Moody che ispir\u00f2 Lee nel testo. Parla di una bambina rimasta intrappolata in un castello che si trasforma in un disordinato guazzabuglio. La storia fu mandata in rete da Moody su EvBoard.com.\n\"Hello\" fu scritta in memoria della sorella di Lee, come \"Like You\" in \"The Open Door\".\n\"Tourniquet\", scritta da Rocky Gray per il suo gruppo Soul Embraced, lancia un messaggio cristiano con la tematica del suicidio. \u00c8 letto dalla prospettiva di un uomo che ha appena commesso un atto suicida.\nAccoglienza.\nI critici musicali hanno alternato recensioni miste ad altre positive del disco. Johnny Loftus di AllMusic ha dato all'album un punteggio di quattro stelle su cinque e ha detto \"l'album presenta inserti di nu-metal riservati agli adulti (\"Everybody's Fool\", \"Going Under\"). Ma \u00e8 il gothic rock sinfonico di gruppi come i Type O Negative che influenza la gran parte di \"Fallen\"\". \"Entertainment Weekly\" ha anch'esso dato un buon responso, assegnando al disco il B-, e ha dichiarato che \"il genere ormai troppo vecchio per essere chiamato n\u00fc-metal non esagera decisamente per capaci vocalisti con la spina dorsale - facciamo per ora l'esempio delle donne. Amy Lee, leader della tetra rock band dell'Arkansas, gli Evanescence, \u00e8 un'eccezione\". Kirk Miller dal \"Rolling Stone\" ha dato una recensione pi\u00f9 critica al disco, insignendolo di tre stelle su cinque, e ha detto che \"quando la leader Amy Lee canta di giacere 'nel mio campo di fiori di carta' e di 'versare rimorsi', lei dona a Fallen una raccapricciante sfumatura spirituale che manca nei ragazzi new-metal\". Adrien Begrand di PopMatters si \u00e8 mosso su un sentiero negativo, sostenendo che l'album \u00e8 \"praticamente privo di fantasia ed insignificante come qualsiasi altra cosa nel suo genere, ha una piccola manciata di momenti trascendentali, ma anche una devastante scarsit\u00e0 di avventurosit\u00e0 musicale\". Egli ha nonostante tutto esaltato la voce \"sublime, incantevole e angelica\" di Amy Lee, e ha dichiarato che gli \"Evanescence non sarebbero niente\" senza di lei. Christa Titus della rivista \"Billboard\" ha analizzato \"Fallen\" ribattezzandolo come un \"contratto studiato a fondo\".\nControversia con le case discografiche cristiane.\nGli Evanescence erano stati originariamente promossi nei negozi di dischi cristiani. Tuttavia il gruppo ha negato di far parte del genere Christian rock, come invece i colleghi artisti della Wind-up Records dei Creed. Ad aprile 2003 il presidente della Wind-up Records, Alan Meltzer, invi\u00f2 una lettera alla radio cristiana e ai punti di rivendita spiegando che \u00abnonostante la sfumatura spirituale che ha acceso l'interesse e la frenesia delle comunit\u00e0 religiose cristiane\u00bb, gli Evanescence \u00absono una band laica e vedono la loro musica come puro intrattenimento\u00bb. Perci\u00f2 ha specificato che la Wind-up \u00abcrede con certezza che non appartengano pi\u00f9 ai mercati cristiani\u00bb. Quasi immediatamente dopo il recapito della lettera, molte stazioni radio cristiane tolsero \"Fallen\" dalle loro playlist. Terry Hemmings, presidente della casa di distribuzione di musica cristiana, la Provident, ha espresso la sua perplessit\u00e0 a proposito della doppia faccia della band, sostenendo che \u00abloro sapevano chiaramente che l'album sarebbe stato venduto in questi punti di vendita cristiani\u00bb. Nel 2006 Amy Lee si \u00e8 difesa dalle accuse, dichiarando in un'intervista con \"Billboard\" di essere stata contraria sin dall'inizio ad essere considerata parte di una \u00abband cristiana\u00bb.\nSingoli.\nDa \"Fallen\" sono stati estratti quattro singoli ufficiali: \"Bring Me to Life\", che \u00e8 stato inserito nella colonna sonora del film \"Daredevil\", \"Going Under\", \"My Immortal\" e \"Everybody's Fool\". Per ognuno dei quattro singoli \u00e8 stato realizzato un videoclip. Il video di \"My Immortal\" \u00e8 stato diretto da David Mould, mentre i restanti tre sono stati diretti da Philipp St\u00f6lzl. Nel giugno 2004 \u00e8 stata inoltre pubblicata, in Germania e in Spagna, come singolo promozionale, la canzone \"Imaginary\", di cui non \u00e8 stato realizzato nessun video.\nTracce.\nI crediti sono adattati al booklet dell'album (non corrispondono ai crediti indicati nei booklet di \"Anywhere but Home\" e dei singoli).\nSuccesso commerciale.\n\"Fallen\" ha riscosso un sorprendente successo planetario. L'album ha debuttato alla numero 7 nella \"Billboard\" 200 con oltre 141.000 copie vendute nella prima settimana. \"Fallen\" trascorse centoquattro settimane nella \"Billboard\" 200, cinquantotto delle quali tra le venti posizioni pi\u00f9 alte, salendo sino al terzo posto il 14 giugno 2003. Quando la lasci\u00f2, \"Fallen\" sost\u00f2 nella classifica \"Billboard\" Top Pop Catalog oltre duecentoventitr\u00e9 settimane. Poi rientr\u00f2 nella classifica degli album pi\u00f9 venduti in America il 13 marzo 2010 al centonovantaduesimo posto. \"Fallen\" si posizion\u00f2 diciannovesimo tra i migliori album del decennio nella \"Billboard\" 200.\n\"Fallen\" fu l'ottavo disco pi\u00f9 venduto degli Stati Uniti nel 2004, con circa 2.6 milioni di copie vendute. L'album ad oggi ha venduto pi\u00f9 di 8 milioni di copie in America e oltre 17 milioni in tutto il mondo."}
{"id": "119104", "revid": "767487", "url": "https://it.wikipedia.org/wiki?curid=119104", "title": "Changle", "text": "Changle (\u957f\u4e50, traduzione: \"lunga gioia\") \u00e8 una citt\u00e0 nella prefettura di Fuzhou nella provincia cinese di Fujian con circa 100.000 abitanti.\nChangle \u00e8 la sede di uno dei distretti della prefettura. Gli altri distretti della prefettura sono quelli di Fuzhou (\u798f\u5dde), Fuqing (\u798f\u6e05), Minhou (\u95fd\u5019), Lianjiang (\u8fde\u6c5f), Luoyuan (\u843d\u6e90), Minqing (\u95fd\u6e05), Yongtai (\u6c38\u6cf0) e Pingtan."}
{"id": "119106", "revid": "729019", "url": "https://it.wikipedia.org/wiki?curid=119106", "title": "Otalgia", "text": "L'otalgia \u00e8 un dolore dell'orecchio legato a patologie che colpiscono altri apparati: il dolore derivato da alterazione auricolare \u00e8 invece detto \"otodinia\".\nPu\u00f2 venire causata da lesioni del cavo orale, della laringe e della faringe che colpiscono indirettamente l'orecchio oppure da nevralgia del nervo trigemino o glossofaringeo. L'otodinia pu\u00f2 invece avere causa patologica (otite) o fisica (presenza di acne, foruncoli o sostanze purulente nel condotto uditivo).\nAnche patologie dell'articolazione temporo-mandibolare possono provocare l'otalgia."}
{"id": "119108", "revid": "399", "url": "https://it.wikipedia.org/wiki?curid=119108", "title": "Microprocessore superscalare", "text": "L'architettura scalare contemporanea (in ambiente anglosassone si utilizza il prefisso \"super-\") permette il calcolo parallelo su un singolo chip. \nHa prestazioni molto superiori a parit\u00e0 di frequenza di clock. \nLe unit\u00e0 centrali di elaborazione pi\u00f9 versatili prodotte dal 1998 hanno in effetti proprio questa architettura.\nDescrizione.\nI processori pi\u00f9 semplici, come lo Z80 sono scalari: compiono un'operazione alla volta sul numero di operandi di questa. In un processore vettoriale invece, una singola istruzione era applicata su di un vettore, formato da pi\u00f9 dati raggruppati. In questo modo, un'applicazione che deve eseguire un'operazione su una grande quantit\u00e0 di dati \u00e8 svolta con molta pi\u00f9 rapidit\u00e0. Un processore superscalare \u00e8 una forma intermedia: istruzioni diverse trattano i propri operandi contemporaneamente, su diverse unit\u00e0 hardware all'interno dello stesso chip. \nIn questo modo nello stesso ciclo di clock possono essere eseguite pi\u00f9 istruzioni.\nQuesta caratteristica per\u00f2 non \u00e8 sufficiente perch\u00e9 una CPU sia superscalare: una CPU con una \"pipeline dati\" semplice, come quella del 6502, che pu\u00f2 quindi caricare un'istruzione, eseguirne un'altra e immagazzinare il risultato di quella ancora precedente non \u00e8 necessariamente superscalare, pur accelerando la CPU rispetto a sistemi puramente seriali.\nIn una CPU superscalare sono presenti diverse unit\u00e0 funzionali dello stesso tipo, con dispositivi addizionali per distribuire le istruzioni alle varie unit\u00e0. Per esempio, sono generalmente presenti numerose unit\u00e0 per il calcolo intero (unit\u00e0 aritmetica e logica). Le unit\u00e0 di controllo stabiliscono quali istruzioni possono essere eseguite in parallelo e le inviano alle rispettive unit\u00e0. Questo compito non \u00e8 facile, dato che un'istruzione pu\u00f2 richiedere il risultato della precedente come proprio operando, o pu\u00f2 dover impiegare il dato conservato in un registro usato anche dall'altra istruzione; il risultato pu\u00f2 quindi cambiare secondo l'ordine d'esecuzione delle istruzioni. La maggior parte delle CPU moderne dedica molta potenza per svolgere questo compito con la massima precisione possibile, per permettere al processore di funzionare a pieno regime in modo costante; compito che si \u00e8 reso sempre pi\u00f9 importante con l'aumento del numero delle unit\u00e0. Mentre le prime CPU superscalari possedevano due ALU e una FPU, un processore attuale come ad esempio il PowerPC 970 possiede quattro ALU, due FPU e due unit\u00e0 SIMD. Se il sistema di distribuzione delle istruzioni non mantiene occupate tutte le unit\u00e0 funzionali del processore, le sue prestazioni ne soffrono grandemente.\nLe architetture superscalari ebbero origine nell'ambiente RISC, dato che questo tipo di design richiede unit\u00e0 funzionali semplici, che possono essere incluse in pi\u00f9 esemplari in un'unica CPU. Questa \u00e8 la ragione per cui questi processori erano pi\u00f9 veloci dei CISC tra gli anni ottanta e gli anni novanta. Tuttavia, col progresso della tecnologia, anche design ingombranti come l'IA-32 poterono essere progettati in modo superscalare.\nAttualmente \u00e8 impensabile un futuro miglioramento sensibile del sistema di controllo, ponendo di fatto un limite ai miglioramenti di prestazione dei processori superscalari. Il progetto VLIW (\"Very Long Istruction Word\") cerca una soluzione scaricando parte del processo di controllo delle istruzioni in fase di scrittura del programma e di compilazione, evitando al processore di doverlo ripetere ad ogni esecuzione del programma."}
{"id": "119110", "revid": "547992", "url": "https://it.wikipedia.org/wiki?curid=119110", "title": "Alberto Lattuada", "text": "Intellettuale dalla personalit\u00e0 eclettica, appassionato di letteratura, arte e fotografia, era noto soprattutto per aver trasposto sullo schermo molti celebri romanzi e alcuni \"colossal\" anche per il piccolo schermo. Nella sua lunga carriera ha scoperto e lanciato molte attrici come Marina Berti, Carla Del Poggio (divenuta poi sua moglie), Valeria Moriconi, Jacqueline Sassard, Catherine Spaak, Dalila Di Lazzaro, Teresa Ann Savoy, Nastassja Kinski, Clio Goldsmith, Barbara De Rossi e Sophie Duez.\nAlberto Lattuada fu meno pronto e duttile al mercato cinematografico se lo si confronta con Federico Fellini, ma il suo contributo al cinema italiano rimane di primo piano nella storia della cultura.\nBiografia.\nFiglio del compositore Felice Lattuada, crebbe fra la campagna lombarda e Milano. Durante gli studi classici al Liceo Ginnasio Giovanni Berchet, nel dicembre 1932 fond\u00f2 insieme ad Alberto Mondadori il periodico quindicinale \"Camminare...\" in cui svolse mansioni di critico d'arte mentre Mario Monicelli si occupava di critica cinematografica. L'anno seguente ebbe la sua prima esperienza di cinema come scenografo del cortometraggio \"Cuore rivelatore\", tratto da un racconto di Poe e diretto da un diciottenne Mario Monicelli. Insieme a Mario Baffico, nel biennio 1935-1936 collabor\u00f2 a \"Il museo dell'amore\" come consulente per il colore (si trattava del primo mediometraggio italiano girato interamente a colori) e come assistente alla regia al lungometraggio \"La danza delle lancette\". Entrato in contatto con Gianni Comencini, (fratello del regista Luigi) e Mario Ferrari, si mise alla ricerca sistematica di vecchie pellicole, salvandole dal macero presso i magazzini dei distributori e ponendo le basi della futura Cineteca Italiana di Milano.\nDurante gli anni universitari al Regio Istituto Tecnico Superiore (Politecnico di Milano) si iscrisse ai GUF partecipando ai Littoriali. In questo modo riusc\u00ec ad organizzare delle proiezioni retrospettive, giacch\u00e9 solo le sezioni cinematografiche dei GUF erano autorizzate a svolgere queste attivit\u00e0. Dopo la laurea in Architettura, a partire dal 1938 inizi\u00f2 a collaborare a diverse riviste: su \"Tempo illustrato\" scriveva come critico cinematografico, su \"Domus\" scriveva di architettura e arredamento, su \"Frontespizio\" pubblic\u00f2 alcuni suoi racconti letterari. Nel 1940, nel difficile clima bellico, riusc\u00ec ad allestire una retrospettiva di film francesi per la Triennale di Milano. Il tumulto che segu\u00ec alla proiezione de \"La grande illusione\" provoc\u00f2 la sospensione delle proiezioni e il gruppo organizzatore dovette mettere in salvo le pellicole nascondendole alle ricerche della polizia fascista.\nNel 1941 organizz\u00f2 anche una sua mostra e un libro di fotografie, \"Occhio Quadrato\", ma pass\u00f2 subito al cinema a tempo pieno come aiuto regista di Mario Soldati per \"Piccolo mondo antico\" e come sceneggiatore di Ferdinando Maria Poggioli per \"Sissignora\". Tra il 1942 e il 1943 diresse i suoi primi due film volutamente tratti da opere letterarie: dapprima \"Giacomo l'idealista\", tratto dall'omonimo romanzo di Emilio De Marchi; successivamente \"La freccia nel fianco\", dal racconto di Luciano Zuccoli. Per l'origine letteraria poterono evitare noie con la censura e vennero criticati da alcuni commentatori in quanto \u00ab\"esercizi di stile formali e calligrafici\"\u00bb. In realt\u00e0 contenevano gi\u00e0 quasi tutti gli elementi stilistici del suo cinema futuro: equilibrio interno dell'inquadratura, uso sapiente delle luci e messa in risalto dei dettagli, calibrati movimenti di macchina e controllati stacchi di montaggio, saranno le cifre alle quali Lattuada rimarr\u00e0 fedele. \"Giacomo l'idealista\" segna l'esordio di Marina Berti, la prima di una serie di figure femminili alle quali Lattuada affida il compito di tracciare una psicologia, una cultura, un clima sociale o un'atmosfera. \"La freccia nel fianco\", uno dei primi film italiani a esplorare (sia pure con tutte le prudenze di sorta) il mondo della sessualit\u00e0 infantile, ebbe anche una gestazione piuttosto travagliata. Abbandonato dal regista dopo l'8 settembre 1943, venne ripreso e completato da Mario Costa che tuttavia non risulta accreditato nei titoli.\nNell'immediato dopoguerra Lattuada si avvicin\u00f2 al neorealismo con \"Il bandito\", girato in una Torino devastata dai bombardamenti e dove sbandiera apertamente il suo amore per il cinema americano e in particolare quello della \"gangster-story\" sullo stile di \"Scarface\". Su quel set debuttano in una parte drammatica la moglie, Carla Del Poggio, da lui sposata il 2 aprile 1945 (da lei avr\u00e0 due figli, Francesco, futuro direttore di produzione di \"fiction\" televisive, e Alessandro) e la sorella Bianca Lattuada come segretaria di edizione. Il film successivo, \"Il delitto di Giovanni Episcopo\", tratto da D'Annunzio, si allontana da qualsiasi filone o corrente per iniziare a seguire la sua poetica base (l'individuo senza scrupoli in contrapposizione con una societ\u00e0 inerte e indifferente a tutto) con maniacale puntiglio, organizzando alla perfezione scenografia e recitazione. In questo film si segnala in particolare quella di Aldo Fabrizi. Nel 1948, traendo suggestioni anche dal cinema francese, realizz\u00f2, nella Pineta del Tombolo, insieme a Tullio Pinelli e Federico Fellini il celebre \"Senza piet\u00e0\", descrizione di un paese in rovina dove con gli aiuti americani sbarcano violenza, contrabbando e malavita.\nDel 1949 \u00e8 \"Il mulino del Po\", tratto dal romanzo pi\u00f9 famoso di Riccardo Bacchelli (che collabor\u00f2 anche alla sceneggiatura). Cur\u00f2 la regia di \"Didone ed Enea\" di Henry Purcell al Teatro dell'Opera di Roma e, insieme a Federico Fellini, Michelangelo Antonioni, Carlo Lizzani ed Elsa Morante, cominci\u00f2 a progettare una serie di pellicole su temi scottanti come l'emigrazione, la speculazione edilizia, il sistema carcerario. Le pressioni della casa di produzione che sceglier\u00e0 poi di realizzare un film sul concorso di bellezza di Miss Italia e sul mondo dei fotoromanzi lo spinsero a fondare una cooperativa insieme alla moglie, a Fellini e alla Masina, e a realizzare in totale autonomia \"Luci del variet\u00e0\", spaccato sul rutilante mondo dell'avanspettacolo, al quale collaborarono anche il padre e la sorella. Il film per\u00f2 si rivel\u00f2 un disastro finanziario.\nCon il film successivo, \"Anna\", Lattuada realizz\u00f2 il suo pi\u00f9 grande successo, grazie a protagonisti del livello di Silvana Mangano, Raf Vallone e Vittorio Gassman, e grazie a una canzone, \"El Negro Zumb\u00f3n\" (ricavata da un vecchio standard ballabile cubano), che divent\u00f2 un successo discografico mondiale. Riprendendo qualche tematica gi\u00e0 presente in \"Riso amaro\" di Giuseppe De Santis, forn\u00ec pi\u00f9 di uno spunto al successivo \"Mambo\" di Robert Rossen. Fu la prima pellicola italiana a incassare oltre un miliardo di lire nelle prime visioni e la prima ad essere presentata doppiata in inglese negli Stati Uniti. Il successo gli consent\u00ec di realizzare, nel 1952, una delle sue opere pi\u00f9 importanti, \"Il cappotto\", dal racconto di Gogol, girato a Pavia con protagonista Renato Rascel, uno dei primi film a svincolarsi definitivamente dal neorealismo dove realt\u00e0 e fantasia coesistono alla perfezione.\nNella pellicola \"La lupa\", tratto dal celebre racconto di Giovanni Verga, Lattuada continu\u00f2 il viaggio d'osservazione del corpo e della sessualit\u00e0 femminile che lo accompagner\u00e0, tranne qualche eccezione, in tutta la sua filmografia. Nei film di Lattuada, la forza della figura femminile rende per la prima volta esplicito l'aspetto della sottomissione dell'uomo, il quale di contro tende sempre al raggiungimento di un suo fine senza avere scrupoli morali: la propriet\u00e0, il denaro, il delitto e la vendetta. Con l'episodio \"Gli italiani si voltano\", inserito in \"L'amore in citt\u00e0\", Lattuada si ferm\u00f2 ad esaminare con la tecnica della \"candid camera\" il fenomeno del \"gallismo\" maschile. La spiaggia\" \u00e8 antesignana della commedia di costume, critica feroce dell'ipocrisia borghese\". Scuola elementare\" si basava sui desideri economici e di donne di un maestro e di un bidello, Billi e Riva, ma era anche una sorta di omaggio alla figura del padre che era stato maestro elementare.\nNel dittico \"Guendalina\" e \"Dolci inganni\", il regista seguiva la trasformazione sentimentale e sessuale di due adolescenti, interpretate rispettivamente da Jacqueline Sassard e Catherine Spaak. A esse si contrappongono i \"kolossal\" \"La tempesta\" e \"La steppa\" tratti dai prediletti autori russi, Pu\u0161kin e \u010cechov. Gli anni sessanta furono caratterizzati da trasposizioni di opere letterarie di Guido Piovene, \"Lettere di una novizia\"; Niccol\u00f2 Machiavelli, \"La mandragola\"; e Vitaliano Brancati, \"Don Giovanni in Sicilia\"; fino a giungere a \"Venga a prendere il caff\u00e8 da noi (\"Nastri d'Argento 1971: premio miglior sceneggiatura\")\", tratto dal romanzo \"La spartizione\" di Piero Chiara, satira di una certa borghesia provinciale ipocrita e sessuofobica, interpretato da Ugo Tognazzi.\nNel 1970 Lattuada ebbe la sua seconda esperienza come regista lirico inaugurando il Maggio Musicale Fiorentino con \"La Vestale\" di Gaspare Spontini e fu inoltre componente della giuria del Festival internazionale del cinema di Berlino. Dopo due pellicole frutto di evidenti compromessi, \"Bianco, rosso e...\" con Sophia Loren, quasi un \"remake\" di \"Anna\", e \"Sono stato io!\", dove Giancarlo Giannini, un anonimo lavavetri, immagina un gesto clamoroso che lo porti sulle prime pagine dei quotidiani, Lattuada, dal 1974 volle trattare la tematica dell'erotismo a partire da \"Le far\u00f2 da padre\" e proseguendo con \"Oh, Serafina!\" da un romanzo di Giuseppe Berto, \"Cos\u00ec come sei\" sul tema dell'incesto, fino agli ultimi suoi due film per il grande schermo, considerati artisticamente due fallimenti, \"La cicala\" e il tardo \"Una spina nel cuore\", nuovamente tratto da Piero Chiara.\nNel 1981 inizi\u00f2 a dirigere \"Nudo di donna\" che dovette abbandonare quasi subito a causa di dissapori con l'attore protagonista, Nino Manfredi, che fin\u00ec pertanto per dirigere s\u00e9 stesso. Durante gli anni ottanta Lattuada firm\u00f2 tre lavori per il piccolo schermo: il \"colossal\" di successo \"Cristoforo Colombo\", l'intensa miniserie \"Due fratelli\" e il mediometraggio \"Mano rubata\", tratto da un racconto di Tommaso Landolfi, che esplora il mondo spietato del gioco d'azzardo. Nel 1994 fece una simpatica apparizione nel film \"Il toro\", diretto da Carlo Mazzacurati, e quattro anni dopo don\u00f2 tutto il suo materiale d'archivio alla Fondazione Cineteca Italiana di Milano, diretta all'epoca da Gianni Comencini. \nMor\u00ec a novant'anni nella sua casa di campagna a Orvieto (Terni), il 3 luglio 2005, affetto da tempo dalla malattia di Alzheimer.\nArchivio.\nL'archivio donato da Carla Del Poggio alla Fondazione Cineteca di Bologna nel 2009 comprende documentazione riferibile sia all'attrice sia al marito. Il materiale non presentava nessun tipo di ordinamento, eccezione fatta per un album di ritagli a stampa ordinati cronologicamente. Il fondo \u00e8 compreso nella dichiarazione di interesse storico particolarmente importante relativa al patrimonio documentario della Fondazione Cineteca di Bologna, emessa con provvedimento della Direzione regionale per i beni culturali e paesaggistici dell'Emilia Romagna n. 33 del 6 marzo 2013.\nLa documentazione raccolta da Carla Del Poggio \u00e8 costituita dall'attivit\u00e0 artistica propria e del marito e in particolare: riduzioni, soggetti, trattamenti e sceneggiature di produzioni cinematografiche e televisive cui prese parte l'attrice o diretti da Lattuada; schizzi e bozzetti a matita e carboncino (forse di Lattuada); un ritratto a carboncino di Carla Del Poggio; opuscoli e programmi a stampa con presentazioni e retrospettive cinematografiche di film con la sua partecipazione come attrice o diretti dal marito; ritagli a stampa (raccolti o in forma sciolta) e articoli di quotidiani e riviste (italiane e straniere) relativi all'attivit\u00e0 artistica di entrambi; riviste, un catalogo, una monografia a carattere cinematografico, nonch\u00e9 la raccolta del periodico \u00abIl selvaggio\u00bb (1928-1931). Il fondo comprende inoltre: carteggio, con lettere ricevute e minute di lettere inviate da Lattuada; relazioni, annotazioni, appunti manoscritti e dattiloscritti del regista di carattere biografico o relativi alla preparazione di film.\nLe fotografie (singole o in servizi fotografici) comprendono: immagini tratte dai primi provini di Carla Del Poggio presso il Centro sperimentale di cinematografia di Roma; scatti tratti da rappresentazioni teatrali e su set di produzioni cinematografiche e televisive; fotogrammi tratti da film; eventi e premiazioni; ritratti di Carla Del Poggio e di Alberto Lattuada. Ad alcune fotografie sono allegati opuscoli a stampa, ritagli di giornale, bigliettini e indicazioni varie riferibili al contenuto della fotografia o del servizio fotografico. Sono inoltre presenti alcune stampe relative alla vita privata dei coniugi, tra cui la foto del matrimonio e di viaggi della coppia.\nLa maggior parte delle fotografie riporta sul verso indicazioni manoscritte di diverse mani circa il contenuto (contesto o film), i riconoscimenti dei personaggi fotografati e la data di esecuzione, oltre al timbro a inchiostro dello studio fotografico. In alcuni casi sul recto sono presenti dediche manoscritte.\nRiconoscimenti.\nPremi cinematografici.\nNastro d'argento\n1971: Miglior sceneggiatura (Venga a prendere il caff\u00e8 da noi)"}
{"id": "119113", "revid": "842", "url": "https://it.wikipedia.org/wiki?curid=119113", "title": "Superscalare", "text": ""}
{"id": "119118", "revid": "183581", "url": "https://it.wikipedia.org/wiki?curid=119118", "title": "Telegatto", "text": ""}
{"id": "119120", "revid": "2014155", "url": "https://it.wikipedia.org/wiki?curid=119120", "title": "Poppea", "text": "Gli storici dell'antichit\u00e0 vedono in lei poche qualit\u00e0 (a parte la sua bellezza) e ne descrivono gli intrighi per diventare imperatrice. Solo quindici secoli dopo Claudio Monteverdi ne diede un ritratto meno fosco nella sua ultima opera, evidenziandone l'amore per l'imperatore.\nBiografia.\nOrigini.\nPoppea era la figlia di Tito Ollio, un pretore durante il regno dell'imperatore Tiberio. La sua amicizia con Elio Seiano lo rovin\u00f2 prima di ottenere un incarico pubblico. Sua madre, anch'essa chiamata Poppea Sabina, era una donna distinta, che le fonti antiche descrivono dalla florida bellezza e dalla notevole classe: Tacito la descrive come una delle donne pi\u00f9 amabili del suo tempo. Nel 47 si suicid\u00f2, vittima innocente degli intrighi dell'imperatrice Messalina.\nIl nonno materno di Poppea era Gaio Poppeo Sabino, che fu console nel 9. Durante il regno di Tiberio fu onorato con un trionfo militare, per aver posto fine ad una rivolta in Tracia, nel 26. Dal 15 alla sua morte, prest\u00f2 servizio come Governatore Imperiale di Grecia e in altre province. Questo amministratore competente godette dell'amicizia della famiglia imperiale. Mor\u00ec nel 35.\nPoppea Sabina ebbe un patrigno chiamato Publio Cornelio Lentulo Scipione, che serv\u00ec come comandante militare nel 22, come console nel 24 e successivamente come senatore. Il fratellastro di Poppea, che aveva lo stesso nome del padre, Tito Ollio, fu console nel 56 ed entr\u00f2 in seguito nel Senato.\nMatrimonio con Rufrio Crispino.\nIl primo matrimonio di Poppea Sabina fu con Rufrio Crispino un appartenente all'ordine equestre. Egli era il capo della guardia pretoriana durante il regno dell'imperatore Claudio. Da Crispino, Poppea ebbe un figlio maschio, che port\u00f2 il suo stesso nome. L'imperatrice Agrippina, quarta moglie di Claudio, nel 51 rimosse Crispino dall'incarico perch\u00e9 lo considerava fedele alla terza moglie Messalina, morta nel 48, e lo sostitu\u00ec con Sesto Afranio Burro. L'essere stato marito di Poppea rese Crispino inviso anche a Nerone: l'imperatore, col pretesto di un suo possibile coinvolgimento nella congiura di Pisone nel 65, dapprima lo esili\u00f2 in Sardegna e poco dopo ne ordin\u00f2 l'esecuzione. Crispino lo prevenne, suicidandosi.\nMatrimonio con Otone.\nSecondo alcuni, fu Poppea a legarsi a Otone solo con l'intento di raggiungere Nerone, diventarne l'amante e riuscire a sposarlo. Secondo altri, fu lo stesso Nerone a chiedere a Otone di sposare Poppea per farne la sua amante: dato che la decenza richiedeva che fosse maritata, l'imperatore la diede in moglie a Otone in quanto \"persona di fiducia\". Ma Otone si innamor\u00f2 di Poppea e, quando venne il momento, rifiut\u00f2 di mandarla a Nerone. Questo rifiuto irrit\u00f2 l'imperatore, che annull\u00f2 il matrimonio e allontan\u00f2 Otone facendolo governatore nella remota provincia di Lusitania. Otone rimase in Lusitania per i successivi dieci anni, amministrando la provincia con moderazione non comune a quel tempo.\nImperatrice.\nSecondo Tacito, Poppea era ambiziosa e senza scrupoli. Si dice che Agrippina, la madre di Nerone, la consider\u00f2 una concorrente pericolosa e cerc\u00f2 di persuadere il figlio a liberarsi di lei. Questa disputa su Poppea fu uno dei motivi per cui infine Nerone uccise la madre nel 59.\nSempre secondo Tacito, Agrippina aveva tentato anche l'incesto con Nerone, pur di estromettere Poppea e garantire il potere a se stessa. Nerone l'aveva cos\u00ec allontanata dalla corte, e temendo che volesse ucciderlo per mettere sul trono un suo futuro marito, alla fine ne aveva approvato l'omicidio. La condanna venne approvata anche da Seneca e da Burro, il quale ne incaric\u00f2 Aniceto. Questi, alla fine, la fece pugnalare, raccontando poi che lei stessa si era uccisa, dopo la scoperta della sua congiura contro Nerone. Tuttavia, dopo un funerale celebrato in segreto, Nerone manifest\u00f2 rimorso per l'omicidio della madre, attribuendone la colpa all'ascendente che Poppea aveva su di lui. Conferm\u00f2, con una lettera al Senato, \"che avevano scoperto, con un'arma, il sicario Agermo, uno dei liberti pi\u00f9 vicini ad Agrippina, e che lei, per rimorso, come se avesse preparato il delitto, aveva scontato quella colpa\". L'imperatore fu perseguitato da incubi su Agrippina per molto tempo. \nNel 62, infine, Nerone spos\u00f2 Poppea dopo aver ripudiato Claudia Ottavia per sterilit\u00e0 e averla relegata in Campania. Alcune manifestazioni popolari in favore della prima moglie, convinsero l'imperatore delle necessit\u00e0 di eliminarla, dopo averla accusata di tradimento, costringendola al suicidio.. Poppea \u00e8 considerata la \"mandante\" dell'omicidio o dell'esilio di molti altri sfortunati che cercarono di sfidarne il potere. L'ex tutore di Nerone, Seneca, \u00e8 considerato una delle sue vittime.\nSecondo altri storici, come Dimitri Landeschi nel suo \"Sesso e potere nella Roma imperiale\", il personaggio di Poppea, cos\u00ec come ogni personaggio femminile della storia, viene riabilitato e reso conforme alla narrativa femminista che pervade il presente, Poppea \u00e8 quindi rappresentata come una donna colta e intelligente, legata al marito da un tenero affetto ricambiato.Godette di profonda stima da parte di Nerone che la consult\u00f2 spesso in merito a questioni assai delicate: fu grazie a lei ad esempio che l'ebreo Giuseppe Flavio pot\u00e9 godere della protezione dell'imperatore. E se in alcune iniziative non riusc\u00ec a mitigare, se non in minima parte, gli eccessi di Nerone, questo non prova che fosse la diretta ispiratrice degli efferati delitti che le spianarono la strada. In altre parole, Poppea era un comodo capro espiatorio per gli storici che non osavano accusare direttamente l'imperatore.\nPoppea diede a Nerone una figlia, Claudia Augusta, che mor\u00ec quando aveva quattro mesi per cause naturali. Fu divinizzata in quanto futura imperatrice.\nNel 65-66, come scrive Tacito, Poppea, in attesa del secondogenito di Nerone, mor\u00ec, a Roma oppure nella sua villa di Oplontis, alle falde del Vesuvio, a causa di incidente di gravidanza, e non a causa di un calcio sferratole dal marito come \u00e8 opinione comune: difatti a quel tempo Poppea era ammalata.\nPer volere di Nerone, anche Poppea fu divinizzata. Nello stesso anno, il figlio di Poppea e del suo primo marito, Rufrio Crispino, venne fatto affogare durante una battuta di pesca, sempre per ordine dell'imperatore Nerone.\nSecondo Cassio Dione (\"Epitome\" LXII, 12-13), in seguito alla morte di Poppea, Nerone ordin\u00f2 di castrare il giovane liberto Sporo, il cui viso era straordinariamente simile a quello della moglie, e si un\u00ec a lui in matrimonio.\nSecondo un'altra versione, Nerone avrebbe ripudiato Poppea per sposare Statilia Messalina. Poppea, ritiratasi nella sua villa ad Oplontis nel Vesuviano, sarebbe morta nel 79 durante l'eruzione del Vesuvio. Tuttavia, finora gli scavi non hanno riportato alla luce resti umani nella villa.\nVilla di Poppea ad Oplontis.\nLa lussuosa villa di Poppea ad Oplontis, nell'attuale Torre Annunziata, fu sepolta dall'eruzione del Vesuvio del 79 e riportata alla luce da scavi archeologici a partire dal 1964. La villa presenta numerosi ambienti con portici, terrazze, sale residenziali, locali adibiti a terme, e un'ampia piscina adornata da statue marmoree. In molte stanze sono presenti decorazioni ad affresco in ottimo stato di conservazione.\nOpere.\nL'opera \"L'incoronazione di Poppea\" di Claudio Monteverdi narra della sua vita. L'Agrippina \u00e8 un'altra opera con Poppea tra i personaggi."}
{"id": "119121", "revid": "9", "url": "https://it.wikipedia.org/wiki?curid=119121", "title": "Poppea Sabina", "text": ""}
{"id": "119127", "revid": "116303726", "url": "https://it.wikipedia.org/wiki?curid=119127", "title": "Stato crociato", "text": "Gli Stati crociati, noti anche come Outremer o Terre d'Oltremare, furono territori e/o Stati organizzati secondo lo schema feudale, istituiti dagli occidentali europei (cattolici) che arrivarono nel Mediterraneo orientale (ortodosso/musulmano) durante le Crociate nel XII secolo e XIII secolo.\nMediterraneo.\nIl Levante.\nI primi quattro Stati crociati furono creati nel Levante immediatamente dopo la Prima crociata:\nIl primo Stato crociato, la Contea di Edessa, fu fondato nel 1098, sotto la guida di Baldovino di Boulogne (poi divenuto re di Gerusalemme), fratello del condottiero crociato Goffredo di Buglione. Il Regno di Gerusalemme dur\u00f2 fino al 1291, quando cadde la citt\u00e0 di Acri.\nIl Regno armeno di Cilicia esisteva gi\u00e0 prima delle Crociate, ma \u00e8 stato concesso lo status di un regno da papa Innocenzo III e pi\u00f9 tardi divenne pienamente occidentalizzato dalla dinastia dei Lusignano (Francia).\nCipro.\nL'isola di Cipro fu venduta da Riccardo I a Guido di Lusignano nel 1192. L'isola rimase sotto il dominio della dinastia dei Lusignano fino al 1489 quando l'ultima regina lusignana, Caterina Cornaro, dovette cedere l'isola alla Repubblica di Venezia.\nNei Balcani.\nDopo la quarta crociata, i territori dell'impero bizantino sono stati divisi in diversi stati, a cominciare la cosiddetta \"Francocrazia\" (in greco: \"\u03a6\u03c1\u03b1\u03b3\u03ba\u03bf\u03ba\u03c1\u03b1\u03c4\u03af\u03b1\").\nGrecia.\nDurante la Quarta crociata, l'Impero bizantino fu conquistato e suddiviso in quattro stati:"}
{"id": "119128", "revid": "125851682", "url": "https://it.wikipedia.org/wiki?curid=119128", "title": "Everton Football Club", "text": "L'Everton Football Club, noto semplicemente come Everton (IPA: ), \u00e8 una squadra calcistica inglese con sede nella citt\u00e0 di Liverpool, militante in Premier League (massima divisione inglese) dal 1954; disputa i propri incontri casalinghi a Goodison Park, nel distretto cittadino di Walton.\nNato nel 1878, l'Everton \u00e8 il club pi\u00f9 antico della citt\u00e0 e tra i fondatori della Football League (1888). Vanta un primato di 119 stagioni nel massimo campionato inglese (First Division fino al 1992 e successivamente Premier League) su 123 edizioni, vincendolo nove volte; ha inoltre conquistato cinque volte la FA Cup, nove volte il Charity Shield e, fuori dai confini nazionali, una volta la Coppa delle Coppe.\nL'Everton vive una rivalit\u00e0 sportiva di lunga data con i concittadini del Liverpool Football Club, accentuatasi nel periodo in cui quest'ultimo inanell\u00f2 un ciclo vittorioso che lo port\u00f2 ad essere il pi\u00f9 titolato d'Inghilterra intorno alla met\u00e0 degli anni ottanta.\nStoria.\nLa fondazione del St Domingo's risale al 1878 dalla Chiesa metodista di St Domingo's del distretto di Everton della citt\u00e0 di Liverpool. Il club venne poi rinominato Everton Football Club circa un anno dopo.\nL'Everton fu un fondatore della Football League nel 1888/89 e vinse il suo primo titolo di lega nella stagione 1890/91. La FA Cup fu conquistata nel 1906 ed una seconda vittoria in campionato risale al 1914/15. La pausa della prima guerra mondiale interruppe tutto il calcio britannico proprio mentre l'Everton era campione in carica, avvenimento che riaccadde poi nella stagione del 1939 in occasione del secondo conflitto mondiale.\nFino al 1927 nessun trofeo si aggiunse a quelli gi\u00e0 conquistati, ma il periodo d'oro dei Toffeemen sarebbe di l\u00ec a poco cominciato. Nel 1925 il club acquist\u00f2 Dixie Dean dal Tranmere Rovers che, nel 1927/28, sigl\u00f2 il primato di reti in una stagione con un totale di 60 goal in 39 partite, un record che tutt'oggi \u00e8 ancora imbattuto. Dean aiut\u00f2 cos\u00ec l'Everton a conquistare la sua terza First Division.\nL'Everton retrocesse in Second Division due anni dopo a causa di un periodo di tumulti interni al club. Tuttavia, il club venne promosso l'anno successivo firmando il record di reti stagionale della serie cadetta inglese. Il ritorno nella massima serie fu in grande stile, e l'Everton arriv\u00f2 al suo quarto titolo nell'anno successivo alla promozione, ovvero la stagione 1931/32, vinse la sua seconda FA Cup nel 1933 siglando un 3-0 in finale contro il . L'era d'oro termina con la stagione 1938/39, quando l'Everton si aggiudic\u00f2 la sua quinta First Division.\nLa pausa forzata dei campionati a causa della Seconda Guerra Mondiale termin\u00f2 ufficialmente nel 1946, la squadra era stata divisa e la rosa impallidiva di fronte a quella dell'epoca d'oro prima della guerra. L'Everton retrocesse per la seconda volta nel 1950/51 e non fece ritorno nella massima serie fino alla stagione 1952/53, quando termin\u00f2 seconda la sua terza stagione in Second Division.\nLa seconda era di successi per l'Everton comincia quando Harry Catterick divenne allenatore nel 1961. Nella stagione 1962/63, la seconda in cui il nuovo allenatore era in carica, l'Everton vinse il suo sesto trofeo nazionale a cui segu\u00ec nel 1966 l'FA Cup vinta in finale per 3-2 contro lo Sheffield Wednesday. Nel 1968 l'Everton raggiunse nuovamente la finale della coppa di lega inglese, ma venne sconfitta al Wembley dal West Bromwich Albion. Due anni dopo, durante la stagione 1969/70, l'Everton termin\u00f2 nuovamente con la vittoria del campionato, a nove punti di distanza dal Leeds United, conquistando la sua settima First Division. Nella stagione successiva, negli ottavi della Coppa dei Campioni 1970/71, fu la prima squadra a passare un turno, contro il Borussia M\u00f6nchengladbach, ai calci di rigore. Durante questi anni, l'Everton fu il primo club inglese a partecipare per cinque anni consecutivi nelle competizioni europee, dalla stagione 1961/62 a quella 1966/67.\nTuttavia i successi terminarono e l'Everton negli anni successivi si piazz\u00f2 quattordicesima, poi quindicesima (con la cessione del proprio miglior giocatore, Alan Ball, all'Arsenal), poi diciassettesima e infine settima. Harry Catterick venne esonerato nel 1973, ma nessun suo successore riusc\u00ec a conquistare alcun trofeo da piazzare in bacheca durante gli anni settanta. Sotto la guida di Billy Bingham e di Gordon Lee, l'Everton conquist\u00f2 due quarti posti ed una terza piazza, finch\u00e9 nel 1981 si cambi\u00f2 definitivamente rotta.\nHoward Kendall divenne allenatore dell'Everton e lo guid\u00f2 attraverso uno dei suoi periodi pi\u00f9 entusiasmanti e di successo della storia del club. In Gran Bretagna l'Everton vinse una FA Cup nel 1984 e due campionati nelle stagioni 1984/85 e 1986/87, inoltre sotto la guida di Kendall arriv\u00f2 il primo, ed al momento unico, trofeo internazionale mai conquistato, la Coppa delle Coppe del 1985.\nIl successo europeo giunse battendo in ordine University College Dublin, Inter Bratislava e Fortuna Sittard nelle prime fasi della competizione, poi sconfiggendo giganti tedeschi del in semifinale per 3-1, in una partita votata come il pi\u00f9 spettacolare mai visto nella storia al Goodison Park, e vincendo il trofeo con lo stesso risultato al De Kuip di Rotterdam contro gli austriaci del Rapid Vienna in finale.\nNel 1985 l'Everton and\u00f2 molto vicino al treble, avendo vinto campionato e Coppa delle Coppe, ma sfortunatamente perse la finale di FA Cup contro il Manchester United. Nella stagione successiva l'Everton termin\u00f2 seconda in campionato alle spalle dei cugini del Liverpool e perse nuovamente in finale la FA Cup sempre contro i rivali cittadini, ma riconquist\u00f2 il titolo di campione d'Inghilterra nella stagione 1986/87.\nDopo il disastro dell'Heysel e la conseguente esclusione delle squadre inglesi dalle competizioni continentali, l'Everton perse le possibilita di competere nuovamente per altri trofei europei. Kendall si spost\u00f2 in Spagna ad allenare l'Athletic Bilbao subito dopo aver conquistato l'ultimo campionato e venne succeduto dal suo assistente Colin Harvey, che nel 1989 port\u00f2 l'Everton in finale di FA Cup, persa poi per 3-2 dopo i tempi supplementari contro il Liverpool.\nNel 1992 venne fondata la Premier League, di cui l'Everton fu membro fondatore, ma nei primi anni il club fatic\u00f2 a trovare l'allenatore giusto e una rosa competitiva. Howard Kendall torn\u00f2 in panchina nel 1990, ma non riusc\u00ec a ripetere i suoi passati successi alla guida dei \"Toffeemen\";,il suo successore, Mike Walker, fu addirittura il peggiore allenatore di sempre dell'Everton in termini di risultati. Dal 1994, quando l'ex giocatore Joe Royle divenne allenatore, il club ricominci\u00f2 a migliorare le sue prestazioni; la prima partita di Royle da allenatore vide una entusiasmante vittoria per 2-0 nel Merseyside Derby ai danni del Liverpool. Royle riusc\u00ec a far terminare gli anni bui, portando l'Everton alla vittoria della FA Cup per la quinta volta battendo in finale il Manchester United per 1-0 con gol di Paul Rideout.\nLa vittoria nella coppa nazionale permise all'Everton di partecipare nuovamente alla Coppa delle Coppe, la prima dopo la sospensione dei club inglesi dalle coppe internazionali per ia della strage dell'Heysel. I progressi sotto la guida di Royle continuarono nella stagione 1995-1996, che vide l'Everton, guidato dal nuovo acquisto Andrej Kan\u010del'skis, prelevato per 5 milioni di sterline (acquisto pi\u00f9 oneroso nella storia del club sino a quel momento), riscalare la classifica della Premier League, fino a terminare con un buon sesto posto, migliore risultato dal 1988. La successiva tribolata stagione fu segnata dal coinvolgimento nella lotta per non retrocedere e dalle dimissioni, nel marzo 1997, di Royle, che fu rimpiazzato temporaneamente dal capitano Dave Watson prima del termine del campionato, chiuso in quindicesima posizione. Howard Kendall venne per la terza volta rinominato allenatore dell'Everton nel 1997, ma gli insuccessi non cessarono: la squadra concluse al diciassettesimo posto in campionato ed evit\u00f2 la retrocessione solo grazie ad una migliore differenza reti rispetto al Bolton Wanderers. Nell'estate del 1998 l'ex allenatore dei Walter Smith successe a Kendall; rimase in sella per tre stagioni, terminando sempre nella prima met\u00e0 della classifica.\nNel marzo del 2002 Smith venne esonerato dopo l'eliminazione dalla FA Cup per mano del e con l'Everton in pericolo di retrocessione nella serie cadetta. David Moyes fu incaricato di rimpiazzare Smith e di salvare la stagione dell'Everton, che guadagn\u00f2 la permanenza in massima serie finendo in quindicesima posizione.\nNella stagione 2002-2003 l'Everton termin\u00f2 settimo, la posizione pi\u00f9 alta conseguita dal 1996. Nella stagione 2004-2005 la quarta piazza finale consent\u00ec all'Everton la qualificazione ai preliminari di UEFA Champions League, esperienza che tuttavia dur\u00f2 poco: dopo aver fallito la qualificazione alla fase gironi, la squadra venne malamente eliminata anche dalla Coppa UEFA, per mano della . Il campionato 2005-2006 fu difficile per il club di Liverpool, che tenne un andamento da squadra in lotta per non retrocedere fino al gennaio 2006, quando si risollev\u00f2 con cinque vittorie di fila, per poi chiudere all'undicesimo posto. Nel 2006-2007 il club concluse la Premier League al sesto posto, qualificandosi alla Coppa UEFA. Nelle stagioni successive, 2007-2008 e 2008-2009, l'Everton riusc\u00ec a qualificarsi ancora alla Coppa UEFA Nel 2007-2008 raggiunse le semifinali della Coppa di Lega dopo vent'anni, mentre nel 2008-2009 arriv\u00f2 in finale di FA Cup, persa contro il Chelsea.\nMoyes infranse il record per il pi\u00f9 alto prezzo del cartellino mai pagato nella storia della societ\u00e0 ben quattro volte, acquistando James Beattie per 6 milioni di sterline nel gennaio 2005, Andy Johnson per 8,6 milioni nell'estate 2006, Yakubu Aiyegbeni per 11 milioni in quella del 2007 e infine acquistando il centrocampista belga Marouane Fellaini nel settembre del 2008 alla cifra record di 15 milioni di sterline. Fu inoltre sotto la guida di David Moyes che Wayne Rooney lasci\u00f2 la sua squadra d'origine, vendendo il giovane talento di Liverpool al Manchester United per un ulteriore cifra record di 27 milioni di sterline.\nIl 9 maggio 2013 l'Everton conferm\u00f2 che al termine della stagione 2012-2013 l'allenatore David Moyes avrebbe lasciato il club per approdare al Manchester United come successore di Alex Ferguson. Il coach scozzese lasci\u00f2 i \"Toffees\" dopo undici anni, avendo collezionato un totale di 218 vittorie su 518 match disputati, ma salutando il Merseyside senza alcun trofeo vinto. Nella Premier League 2012-2013 il club arriv\u00f2 sesto in classifica, ma rimase fuori dalle coppe europee come i rivali del Liverpool, arrivato settimo, poich\u00e9 Wigan e Swansea vinsero contemporaneamente Coppa d'Inghilterra e Coppa di Lega. Oltre a Moyes, l'Everton conged\u00f2 anche il proprio capitano Phil Neville, che al termine della stagione si ritir\u00f2 dall'attivit\u00e0 agonistica, al termine di diciotto anni di carriera.\nIl 5 giugno 2013 la dirigenza dei \"Toffees\" ufficializz\u00f2 l'ingaggio di Roberto Mart\u00ednez per la panchina. Lo spagnolo, ex allenatore del Wigan, fu il quattordicesimo tecnico della storia dell'Everton, con contratto quadriennale. Nella stagione 2013-2014 la squadra, rinforzata dagli arrivi in prestito di Gerard Deulofeu e Romelu Lukaku, ottenne il quinto posto finale in campionato, accedendo alla Coppa UEFA. Nell'estate del 2014 il club stabil\u00ec un nuovo record di acquisto pi\u00f9 oneroso, riscattando la propriet\u00e0 di Lukaku per 28 milioni di sterline, e ingaggi\u00f2 il fuoriclasse camerunese Samuel Eto'o. La stagione 2014-2015 fu chiusa all'undicesimo posto grazie a una risalita nel finale di torneo (sei le vittorie ottenute nelle ultime dieci giornate), mentre nel palcoscenico europeo, che l'Everton torn\u00f2 a calcare dopo quattro anni, il cammino in Europa League si interruppe agli ottavi di finale. Protagonista dell'annata fu Lukaku, autore di 9 gol in Europa League e 10 in campionato. Per la stagione 2015-2016 la dirigenza attu\u00f2 il riscatto della propriet\u00e0 di Deulofeu per 6 milioni di sterline e Aaron Lennon per 4,5 milioni di sterline e mise sotto contratto Tom Cleverley e due sudamericani, l'argentino Ramiro Funes Mori (pagato 9,5 milioni di sterline) e l'uruguaiano Leandro Rodr\u00edguez. Malgrado l'esosa campagna acquisti (proseguita in gennaio con l'acquisto dell'attaccante nigeriano Oumar Niasse per 13,5 milioni di sterline), l'Everton disput\u00f2 una stagione mediocre, seppur impreziosita dalla semifinale raggiunta in Coppa di Lega e dalla semifinale di FA Cup. Nel febbraio 2016 fu confermato l'ingresso nel club del magnate iraniano Farhad Moshiri, che rilev\u00f2 il 49,9% delle quote societarie, mentre il 12 maggio seguente Mart\u00ednez fu sollevato dall'incarico e rimpiazzato temporaneamente da David Unsworth, che guid\u00f2 i suoi all'undicesimo posto in Premier League.\nAffidata all'olandese Ronald Koeman con contratto triennale, la squadra trascorse la stagione 2016-2017 nella prima met\u00e0 della classifica, chiusa al settimo posto, valido per la qualificazione all'Europa League. Lukaku, con 25 gol, fu il primo calciatore dell'Everton a raggiungere quota 20 reti in una stagione dai tempi di Gary Lineker (nel 1985-1986) e fu vicecapocannoniere del campionato. Ceduto il congolese al per ben 90 milioni di sterline (record per l'Everton), nell'estate del 2017 i \"Toffees\" ne spesero 45 per assicurarsi l'islandese Gylfi Sigur\u00f0sson dello e 25 per Jordan Pickford, che divenne il portiere pi\u00f9 costoso della Premier League; fu messo sotto contratto anche Wayne Rooney, di ritorno, dopo tredici anni, nel club che lo aveva lanciato. Nell'ottobre 2017 Koeman fu esonerato con la squadra quasi eliminata dall'Europa League e in zona retrocessione in campionato. Lo sostitu\u00ec David Unsworth, tecnico delle giovanili, a sua volta rimpiazzato, dopo un negativo mese, da Sam Allardyce, che riusc\u00ec a risollevare la squadra sino all'ottavo posto finale nel 2017-2018.\nFu poi il portoghese Marco Silva, con contratto triennale, a sedere sulla panchina dei \"Toffees\". La compagine di Liverpool, rinforzata dall'arrivo dell'attaccante brasiliano Richarlison per circa 55 milioni di euro (l'acquisto pi\u00f9 costoso nella storia del club), concluse il campionato 2018-2019 all'ottavo posto, mentre nel corso della stagione 2019-2020 Silva fu esonerato dopo la sconfitta contro il Liverpool, con la squadra al terzultimo posto in Premier League. Passato nelle mani di Carlo Ancelotti, l'Everton chiuse il campionato al dodicesimo posto. Nel 2020-2021 la squadra offr\u00ec ottime prestazioni nella fase iniziale del campionato, salendo ai vertici della classifica, anche grazie alle prestazioni del centravanti Dominic Calvert-Lewin; nel girone di ritorno il rendimento fu peggiore e la compagine di Liverpool chiuse il torneo al decimo posto, a -3 dalla zona Europa.\nNell'estate del 2021 il partente Ancelotti \u00e8 stato rimpiazzato da Rafael Ben\u00edtez.\nColori e simboli.\nColori.\nDurante il primo decennio della sua storia, l'Everton ha indossato diversi colori. La squadra originariamente giocava vestita di bianco poi si presentarono le divise a strisce bianco-blu. La confusione al riguardo venne placata e fu deciso che la divisa sarebbe stata nera, sia per risparmiare sul piano economico e sia per darsi un tono pi\u00f9 professionale. Il risultato, comunque, non risult\u00f2 gradito, fu cos\u00ec inserita una banda diagonale di colore arancione.\nQuando la squadra si trasfer\u00ec al Goodison Park nel 1892, gioc\u00f2 inizialmente con una maglietta color salmone con pantaloncini blu, prima di cambiare definitivamente optando per il blu come colore della divisa e nero per i pantaloncini. Il famoso royal blue (blu reale) che accompagner\u00e0 i Toffee Man fu introdotto per la prima volta nella stagione 1901-02. Il club gioc\u00f2 in divisa azzurra nel 1906, ma i fans protestarono e richieser\u00f2 a gran voce il ritorno al tradizionale royal blue. Occasionalmente l'Everton ha giocato con colorazioni pi\u00f9 chiare del royal blue come nelle stagioni 1930-31 e 1997-98, risultando tuttavia una decisione impopolare tra i tifosi che hanno ormai proclamato il royal blue un marchio di fabbrica per l'Everton.\nTradizionalmente la divisa da trasferta dell'Everton fu di color ambra con pantaloncini che potevano variare tra il royal blue o lo stesso ambra. Tuttavia recentemente sono stati preferiti colori come nero, bianco, grigio e giallo, pi\u00f9 sobri, eleganti e al passo con i tempi rispetto all'inusuale maglietta ambra.\nSimboli ufficiali.\nStemma.\nAlla fine della stagione 1937-38, l'amministratore delegato Theo Kelly, che poi diventer\u00e0 presidente della societ\u00e0, cerc\u00f2 di disegnare una cravatta con i colori dell'Everton. La scelta della pigmentazione ricadde sul ggffddp, ma Kelly voleva anche inserire uno stemma di rappresentanza. Ci lavor\u00f2 sopra per circa quattro mesi, prima di decidere di riprodurre la Prince Rupert's Tower, una torre situata nel quartiere Everton di Liverpool ed utilizzata in passato come cella di paese.\nSullo stemma la torre \u00e8 accompagnata da due corone d'alloro, a ricordare il The College of Arms di Londra. Kelly scelse le corone d'alloro poich\u00e9 storicamente simboli di vittoria. Lo stemma fu inoltre accompagnato dal motto, \"Nil Satis Nisi Optimum\", che in latino significa \"Niente \u00e8 sufficiente, se non il meglio\".\nIl club nei primi anni raramente incorpor\u00f2 lo stemma sulle divise da gioco. La scritta \"EFC\" fu adottata dal 1922 fino al 1930, nel 1973 fu riadottata. Lo stemma disegnato da Kelly fu utilizzato per la prima volta nel 1980 e da allora rimase per sempre a decorare le magliette dell'Everton, passando sotto pi\u00f9 di una rivisitazione.\nAl termine della stagione 2012-13 la societ\u00e0 decise di modificare nuovamente il logo, adottandone uno realizzato con la collaborazione della Nike, sponsor tecnico proprio da quella stagione. Il nuovo simbolo cre\u00f2 non poche lamentele negli ambienti blues, che mobilit\u00f2 una petizione on-line che collezion\u00f2 pi\u00f9 di 25.000 firme in favore del ritorno al logo precedente. La societ\u00e0 tuttavia rispose con un comunicato ufficiale sul sito internet della squadra, affermando che il nuovo logo si sarebbe mantenuto per la stagione a venire, per poi poter in futuro essere ridisegnato con la collaborazione di tutto il popolo Toffees.\nSoprannome.\nIl soprannome pi\u00f9 riconosciuto per l'Everton dai suoi tifosi \u00e8 \"The Toffees\" o anche \"The Toffeemen\", che venne dato dopo l'arrivo del team al Goodison. Esistono diverse versioni del perch\u00e9 questo soprannome venne adottato, la pi\u00f9 conosciuta \u00e8 quella che il nome fosse stato ispirato da un negozio di dolciumi vicino allo stadio il \"Mother Noblett's Toffee Shop\" che restava aperto anche durante i giorni delle partite. Altre versioni attribuiscono l'utilizzo di questo soprannome ad una tradizione: prima delle partite la \"Toffee Lady\" distribuiva alla folla sugli spalti, toffee gratis, tipico di Liverpool, percorrendo tutto il perimetro del campo. La parola \"Toffee\" era inoltre spesso utilizzata anche per riferirsi agli immigrati irlandesi, che tra il XIX ed il XX secolo erano ormai diventati una minoranza importante a Liverpool e che come tradizione vuole si schierarono dalla parte calcistica dell'Everton.\nInno.\nL'inno dell'Everton \u00e8 \"We're forever Everton\", scritto nel 1995 da Graham Gouldman e arrangiato dagli Strawberry Studios, che avevano gi\u00e0 collaborato per la produzione degli inni di altri club inglesi come il Manchester City e il Leeds United.\nStrutture.\nStadio.\nLo stadio dell'Everton \u00e8 il Goodison Park, inaugurato nel 1892. Ha una classificazione UEFA a quattro stelle su cinque massime. Il Goodison Park, chiamato anche \"The Grand Old Lady\" dai tifosi, ospita le partite dei Toffees dalla fondazione del club. Il Goodison Park ha ospitato cinque partite del Mondiale del '66 giocato in Inghilterra, tra cui: i match del Gruppo 3 della nazionale brasiliana, il quarto di finale tra Portogallo e Corea del Nord e la semifinale tra Germania Ovest e URSS.\nIl Goodison Park presto verr\u00e0 sostituito dal nuovo stadio, che sorger\u00e0 al Bramley-Moore Dock.\nCentro di allenamento.\nIl campo di allenamento dell'Everton \u00e8 stato dal 1946 fino al recente 2007 il Bellefield localizzato nella zona a ovest di Liverpool, nel 1966 in occasione dei Mondiali in Inghilterra, ospit\u00f2 gli allenamenti della Nazionale Brasiliana. Il 9 ottobre 2007 il Bellefield dovette far posto alla pi\u00f9 moderna Finch Farm, rinominata dai tifosi \"School of Science\" (Scuola della Scienza). Acquistata per 2 milioni di sterline, Finch Farm si colloca ad Halewood, nella periferia sud di Liverpool, nelle immediate vicinanze del John Lennon Airport; il nuovo campo d'allenamento \u00e8 uno dei pi\u00f9 tecnologici ed avanzati complessi sportivi in tutta Europa, comprendente dieci campi regolamentari e molte altre strutture di moderna concezione. Il Finch Farm \u00e8 sede di allenamento oltre che per la prima squadra, anche per il settore giovanile.\nCalciatori.\nEverton Giants.\nI seguenti giocatori sono considerati dei \"Giants\", delle vecchie glorie, per i loro contributi con la casacca dell'Everton. Una lista stilata dal club nel 2000 in cui ad oggi ogni anno viene introdotto un nuovo giocatore.\nMiglior squadra dell'Everton.\nAll'inizio della stagione 2003-2004, all'interno delle celebrazioni per il 125\u00ba anniversario dalla fondazione, un gruppo di tifosi vot\u00f2 per determinare la migliore squadra di tutti i tempi dell'Everton.\nMembri della English Hall of Fame.\nI giocatori dell'Everton inseriti nella lista della English Football Hall of Fame sono:\nFootball League 100 Legends.\nLa Football League 100 Legends \u00e8 una lista di 100 giocatori leggendari, prodotta dall'ente The Football League nel 1998, per celebrare la centesima stagione della League Football. Ecco l'elenco dei giocatori dell'Everton inseriti in questa lista celebrativa:\nPartecipanti ai Mondiali FIFA.\nI seguenti giocatori sono stati selezionati dalle loro rispettive nazionali, mentre militavano nell'Everton, per il Mondiale FIFA.\nPalmar\u00e8s.\nCompetizioni nazionali.\n25 trofei\nCompetizioni internazionali.\n1 trofeo\nStatistiche e record.\nRecord.\nDi seguito si riportano i primati dell'Everton:\nTifoseria.\nI tifosi dell'Everton sono soprannominati \"Toffees\" (molto probabilmente perch\u00e9 questo \u00e8 anche il soprannome usuale degli immigrati irlandesi di Liverpool, tendenzialmente vicini al club) oppure \"Blues\" (in contrapposizione ai \"Reds\", i tifosi del ).\nIl seguito popolare nella sola citt\u00e0 di Liverpool \u00e8 molto vasto (rispetto al blasone pi\u00f9 \"nazionale\" del Liverpool), ragione per la quale da qualche anno a questa parte l'Everton ha adottato il nuovo soprannome di \"The People's Club\" (\"la squadra del popolo\").\nTra i suoi tifosi pi\u00f9 celebri l'Everton pu\u00f2 annoverare il glorioso nome di Paul McCartney.\nIn realt\u00e0 circolerebbero voci riguardanti anche gli altri Beatles George Harrison e John Lennon, ma nel primo caso non ci sono mai state n\u00e9 prove n\u00e9 smentite da parte dello stesso Harrison; nel caso di Lennon invece c'\u00e8 un aneddoto che risale al 1966, quando il Beatle presenzi\u00f2 alla finale di F.A. Cup vinta dall'Everton insieme all'amico McCartney. In ogni caso, neanche questa voce \u00e8 stata mai provata o smentita dall'interessato. Comunque, recentemente, il primo batterista dei Beatles Pete Best (altro dichiarato tifoso dei \"toffees\") avrebbe dichiarato che Lennon, se sollecitato nel dichiararsi, avrebbe sicuramente rivelato la sua fede calcistica per l'Everton. Nel 2007 durante una promozione del suo film, anche Sylvester Stallone dichiar\u00f2 la sua fede evertonians, nata dopo le riprese del film \"Fuga per la vittoria\" (1981). Inoltre anche i wrestler della WWE Daniel Bryan e Bad News Barrett sono tifosi della squadra, nonostante quest'ultimo abbia affermato di tifare anche per la storica rivale, il Liverpool Football Club.\nGemellaggi e rivalit\u00e0.\nLa rivalit\u00e0 coi cugini del \u00e8 ovviamente molto sentita, sebbene non tanto quanto altre rivalit\u00e0 cittadine (il derby di Liverpool \u00e8 spesso chiamato \"il derby amichevole\").\nSi hanno rivalit\u00e0 anche con i tifosi del e del .\nAltra curiosit\u00e0 particolare \u00e8 quella dei tifosi \"traditori\". Infatti alcune vere e proprie leggende dei Liverpool, nate a Liverpool come Jamie Carragher, Robbie Fowler, Steve McManaman e Michael Owen erano grandi tifosi Blues al Goodison Park, tuttavia hanno realizzato la carriera da giocatori di successo all'Anfield, con la maglia dei rivali cittadini. Una leggenda metropolitana vuole che anche il piccolo Steven Gerrard avesse nell'armadio una maglietta dei \"Blues\", nonostante la notizia sia stata smentita dallo stesso capitano del Liverpool, il quale ha dichiarato nella sua biografia che il kit dell'Everton gli fu regalato dallo zio tifoso dei blues, e di aver sempre tifato per la squadra con la quale \u00e8 diventato una leggenda.\nDerby del Merseyside.\nIl Merseyside Derby \u00e8 il derby di Liverpool che vede scontrarsi gli Evertonian e i Liverpudlians. Questo derby viene tradizionalmente chiamato \"The Friendly Derby\" a causa del gran numero di famiglie a Liverpool che hanno in s\u00e9 tifosi di entrambe le squadre; questo infatti \u00e8 uno dei pochi derby che non necessita dell'utilizzo da parte delle autorit\u00e0 di ingenti misure di sicurezza. Il rispetto reciproco \u00e8 infatti alla base della rivalit\u00e0 storica tra Blues e Reds.\nOrganico.\nRosa 2021-2022.\nRosa, numerazione e ruoli, tratti dal sito ufficiale, sono aggiornati al 3 febbraio 2022\nStaff tecnico.\nDal sito internet ufficiale della societ\u00e0."}
{"id": "119129", "revid": "1705737", "url": "https://it.wikipedia.org/wiki?curid=119129", "title": "Ardenne", "text": "Le Ardenne (: ; in olandese, tedesco e lussemburghese \"Ardennen\", in vallone \"\u00c5rden\", in francese \"Ardennes\") sono una regione collinare coperta da foreste, che si trova principalmente in Belgio e Lussemburgo, ma che si estende fino in Francia (dando il nome al dipartimento delle Ardenne e alla regione della Champagne-Ardenne ora parte della regione Grand Est).\nGeografia.\nGran parte delle Ardenne \u00e8 coperta da fitte foreste, con colline alte in media , ma che giungono fino ai (Signal de Botrange) nelle brughiere della regione dell\"Hautes Fagnes\" (\"Hohes Venn\"), nel Belgio sudorientale. La regione \u00e8 caratterizzata da profonde vallate scavate dai fiumi, il pi\u00f9 importante dei quali \u00e8 la Mosa. Le sue citt\u00e0 principali, Liegi e Namur, sono entrambe nella valle della Mosa. Le Ardenne per il resto sono poco densamente popolate.\nLa catena dell'Eifel, in Germania, si unisce alle Ardenne e fa parte della stessa formazione geologica, anche se le due sono convenzionalmente considerate come due aree distinte.\nStoria.\nLa regione prende il nome dall'antica \"Arduenna Silva\", una vasta foresta che in epoca romana si estendeva dal fiume Sambre in Belgio, fino al Reno in Germania. Le Ardenne moderne coprono un'area molto pi\u00f9 piccola.\nLa posizione altamente strategica delle Ardenne le ha rese un campo di battaglia delle potenze europee per secoli. La regione ha ripetutamente cambiato di mano durante il primo periodo moderno, quando in tutto o in parte le Ardenne belghe furono in periodi diversi incorporate in Francia, Germania, Paesi Bassi spagnoli o Regno Unito dei Paesi Bassi. Nel XX secolo le Ardenne furono considerate non adatte a operazioni militari su vasta scala, a causa del terreno difficile e delle strette vie di comunicazione. Comunque, sia nella prima che nella seconda guerra mondiale, la Germania scommise con successo nel compiere rapidi passaggi attraverso le Ardenne per attaccare zone della Francia scarsamente difese. Le Ardenne furono il teatro di tre grandi battaglie durante le due guerre mondiali\u00a0\u2013 la battaglia delle Ardenne propriamente detta, nella prima guerra mondiale, la battaglia di Francia e l'Offensiva delle Ardenne durante la seconda guerra mondiale. Molte citt\u00e0 e villaggi della regione vennero gravemente danneggiati durante i due conflitti.\nEconomia.\nIl terreno accidentato delle Ardenne limita gravemente l'agricoltura, con coltivazioni e allevamento di bovini in aree disboscate come caposaldo dell'economia agricola. La regione \u00e8 ricca di legno e minerali, e Liegi e Namur sono entrambe grandi centri industriali. Le estese foreste hanno un'abbondante popolazione di selvaggina. La bellezza paesaggistica della regione e la sua ampia gamma di attivit\u00e0 all'aperto, comprese caccia, ciclismo, escursionismo e canoa."}
{"id": "119130", "revid": "93556", "url": "https://it.wikipedia.org/wiki?curid=119130", "title": "Lingue baltofinniche", "text": "Le lingue baltofinniche sono lingue parlate in Finlandia, Estonia, Svezia, Norvegia, Lettonia, Carelia, Ingria e Russia. Appartengono alle lingue uraliche. Ci sono circa sedici tra lingue e dialetti, di cui tre sono in pericolo d'estinzione.\nI principali rappresentanti moderni delle lingue baltofinniche sono il finlandese e l'estone, lingue ufficiali delle rispettive nazioni. Altre lingue del gruppo finnico parlate nella regione baltica sono l'ingrico, il careliano, il ludo, il vepso, il votico, diffuso attorno al Golfo di Finlandia e il Lago Onega. Il v\u00f5ro e il seto, discendenti diretti della lingua estone meridionale, sono parlati nell'Estonia sud-orientale mentre il livone era diffuso in alcune parti della Lettonia.\nLe lingue minori sono in via di estinzione. Nel XX secolo sia il livone che il votico avevano meno di 100 parlanti in vita. Altri gruppi linguistici sono estinti gi\u00e0 da parecchio tempo.\nIl me\u00e4nkieli (parlato nella Svezia settentrionale) e lo kven (nella Norvegia settentrionale) sono dialetti della lingua finlandese a cui Norvegia e Svezia hanno concesso lo status di idiomi linguisticamente distinti, nonostante i parlanti siano in grado di comprendere il finlandese standard.\nCaratteristiche generali.\nLe lingue baltofinniche non distinguono generi grammaticali n\u00e9 sono presenti articoli o forme definite e indefinite.\nLa morfofonologia (il modo in cui la funzione grammaticale di un morfema ne influenza la produzione) \u00e8 complessa. Uno dei procedimenti pi\u00f9 importanti \u00e8 la caratteristica gradazione consonantica. Si possono verificare due tipi di gradazione consonantica: la gradazione dei radicali e dei suffissi, che riguarda le occlusive /k/, /t/ e /p/. Si tratta di una processo di lenizione, in cui la consonante si tramuta in una forma \"pi\u00f9 debole\" con alcuni (ma non tutti) casi obliqui.\nPer le geminate il processo \u00e8 pi\u00f9 semplice: diventano infatti occlusive semplici, come ad esempio \"kuppia\" + \"-n\" \u2192 \"kupin\" (\"tazza\" in finlandese). Per le consonanti semplici il processo si complica ulteriormente e i risultati differiscono a seconda dell'ambiente. Per esempio, \"haka\" +\"-n\" \u2192 \"haan\", \"kyky\" + \"-n\" \u2192 \"kyvyn\", \"j\u00e4rki\" + \"-n\" \u2192 \"j\u00e4rjen\" (rispettivamente \"pascolo\", \"abilit\u00e0\", \"intelletto\" in finlandese).\nAltri importanti procedimenti sono l'armonia vocalica (perduta in estone), e l'elisione dei suoni in fine di parole (fenomeno marcato in livone, v\u00f5ro ed estone). Questo pu\u00f2 comportare uno stato fonetico particolare alle variazioni morfofonologiche causate dall'agglutinazione dei suffissi perduti, fonte del terzo livello di lunghezza in queste lingue.\n, nonostante la maggior parte dei dialetti divergenti l'abbiano riacquistata. La palatalizzazione \u00e8 presente lingua letteraria estone ed \u00e8 una caratteristica comune nel v\u00f5ro, nel vepso, nel careliano e in altre lingue baltofinniche orientali. Si riscontra anche in altri dialetti finnici orientali e manca solamente nei dialetti finlandesi occidentali e in finlandese standard.\nUna caratteristica speciale delle lingue \u00e8 il numero notevole di dittonghi. Vi sono 16 dittonghi in finlandese e 25 in estone; allo stesso tempo la loro frequenza \u00e8 maggiore in finlandese che in estone.\nVi sono 14 casi in estone e 15 in finlandese, caratterizzati dall'aggiunta di un suffisso.\nLista delle innovazioni baltofinniche.\nQueste caratteristiche distinguono le lingue baltofinniche dalle altre lingue uraliche:"}
{"id": "119132", "revid": "12331", "url": "https://it.wikipedia.org/wiki?curid=119132", "title": "Vepso", "text": ""}
{"id": "119134", "revid": "115549", "url": "https://it.wikipedia.org/wiki?curid=119134", "title": "Everton", "text": ""}
{"id": "119135", "revid": "767487", "url": "https://it.wikipedia.org/wiki?curid=119135", "title": "Alexander (film)", "text": "Alexander \u00e8 un film del 2004 diretto da Oliver Stone.\nPellicola storica con un ricco cast che vede attori come Colin Farrell, Angelina Jolie, Val Kilmer, Jared Leto, Anthony Hopkins e Jonathan Rhys-Meyers. Il film \u00e8 incentrato sulla storia di Alessandro Magno, dalla sua infanzia sino alla sua ascesa sul trono di Macedonia, per poi narrarne la conquista dell'oriente.\nTrama.\nLa storia ha inizio a Babilonia nel 323 a.C. con le immagini dell'agonia di Alessandro, che muore lasciando cadere dal suo letto un anello. Il film si sposta poi nell'Alessandria di circa 40 anni dopo: Tolomeo, ora sovrano d'Egitto, ricorda alla sua corte, dettando le sue parole allo scriba, la storia di Alessandro. Parla del ragazzo che crebbe a Pella come figlio di Olimpiade e di Filippo, anche se non v'era uomo che vedendoli insieme, 'non s'interrogasse' sulla loro reale discendenza; se Olimpiade accusava il marito di infedelt\u00e0, l'altro accusava lei di essere una strega, in quanto parlava con i serpenti e insegnava il figlio a fare altrettanto.\nPer fortuna, Alessandro cresce e viene preparato alla lotta, assieme a Efestione e a tutti gli altri che poi faranno parte della sua vita di condottiero; in una memorabile giornata, riuscir\u00e0 persino ad addomesticare il cavallo che condivider\u00e0 la sua carriera di conquistatore, e che chiamer\u00e0 Bucefalo. Alessandro viene anche istruito sulle tragiche sorti degli antichi eroi dal padre in una visita alle catacombe, e sul timore di come la vita possa essere stravolta dagli dei in ogni momento.\nOtto anni dopo, Olimpiade vede la nuova moglie di Filippo arrivare al palazzo, incinta. Ad Alessandro consiglia di prendere moglie prima di partire per l'Asia, assieme al padre, perch\u00e9 potrebbe avere cos\u00ec un figlio di razza macedone e diventare l'erede al trono, scalzando la concorrenza della prole di Euridice, nata Cleopatra, la nipote di Attalo; Alessandro per\u00f2 non l'ascolta perch\u00e9 \u00e8 innamorato di Efestione. Al matrimonio di Filippo con Euridice, scoppia tuttavia una tremenda lite tra Alessandro e Attalo, seguito anche da Filippo, che lo bandisce dal suo regno e nega che sia suo figlio. Tempo dopo, per\u00f2, Filippo muore assassinato sotto gli occhi del figlio, che viene incoronato re di Macedonia.\nLa storia si sposta poi direttamente a Gaugamela, accennando appena alla conquista dell'Egitto. Alessandro pone le sue condizioni e spiega il suo audace piano d'attacco ai generali, per la battaglia del mattino dopo: una serie di manovre per raggiungere con la cavalleria il centro dello schieramento e provare a uccidere Dario, il re nemico. La notte vi \u00e8 un'eclissi di luna, che tutti interpretano di cattivo auspicio, ma Alessandro mantiene il suo spirito d'animo e il giorno dopo, dopo aver sacrificato un toro agli dei, arringa i suoi uomini e parte alla carica. Dario, considerato mandante dell'assassinio del padre, osserva indifferente, al centro dello schieramento e attorniato dai suoi 10.000 immortali, e manda Besso con la cavalleria pesante all'attacco, per circondare Alessandro, mentre fa sparare frecce a nugoli contro la falange in avanzata. Tutto sembra procedere bene, ma i carri da guerra, seguiti dalla fanteria, che avrebbero dovuto dare il colpo di grazia allo schieramento nemico, vengono fermati dalle falangi, che poi continuano nella loro avanzata massacrando i fanti persiani, meno organizzati e in ordine sparso. Con una memorabile cavalcata, Alessandro elude Besso e nel polverone alzatosi attacca il centro dello schieramento, arrivando ad avvicinarsi molto allo schieramento avversario, e quasi resta ucciso dallo scontro con alcuni nemici, salvato solo dai suoi eteri, compagni della cavalleria, come Clito il Nero, Efestione e Tolomeo, che smontati da cavallo, lo proteggono da ogni lato. Nel caos incredibile, Alessandro raggiunge infine il re Dario e mancatolo di poco con un giavellotto lo mette in fuga. L'esercito \u00e8 in rotta, ma anche l'ala sinistra, comandata dal vecchio e saggio Parmenione, sta cedendo, poich\u00e9 \u00e8 stata lasciata troppo debole per rinforzare le altre ali dello schieramento (pare che i Persiani superassero, con il loro esercito, l'estensione delle linee macedoni di oltre un chilometro), e allora Alessandro abbandona l'inseguimento e torna indietro a rafforzare l'ala sinistra, concludendo la battaglia. Mentre il sole cade all'orizzonte, Alessandro assiste, in un ospedale da campo improvvisato, alla morte del giovane Glauco, un soldato anonimo che morente lo esorta a dargli il colpo di grazia. Alessandro piange alla vista della strage che quel giorno \u00e8 stata fatta, per sua volont\u00e0, con gli avvoltoi implacabili che cominciano il banchetto, e i cui occhi vengono paragonati a quelli del re di Macedonia.\nDopo la presa di coscienza del senso di quella immensa e sanguinosa battaglia, segue la trionfante entrata a Babilonia, con i Greci in parata e accolti dalla popolazione festante. Sentendosi Re del Mondo, Alessandro intuisce che tutte queste ricchezze porterebbero alla corruzione dell'anima, e ancora di pi\u00f9 mentre osserva l'harem di Dario. A un certo punto arriva Statira II, la principessa figlia di Dario che implora per la vita sua e della sua famiglia. Alessandro acconsente affinch\u00e9 venga trattata da principessa, come \u00e8 il suo rango, ma i suoi generali non sembrano gradire. In seguito riceve una lettera dalla madre che lo sprona a sposarla e a svegliarsi perch\u00e9 i suoi compagni d'arme potrebbero rivoltarsi come serpenti, contro di lui, in ogni momento, essendovi gi\u00e0 complotti da parte di alcuni di loro, come Antipatro, e desidera che lui la invitasse a Babilonia per aiutarlo a mantenere il controllo della situazione. Alessandro parla con Efestione e gli confida il suo pensiero, alla luce della notte di Babilonia: lui vorrebbe portare la libert\u00e0 e la civilt\u00e0 a tutte le genti del mondo, mentre i suoi generali sono intenti solo ad arricchirsi, e gli stanno vicino soltanto Efestione e l'enigmatico Bagoa, bellissimo eunuco di corte. Non \u00e8 pi\u00f9 questione di combattere o di conquistare: \u00e8 un nuovo mondo da costruire. La caccia a Dario prosegue, fino a quando i suoi generali lo uccidono e lo fanno trovare da Alessandro, ma lui, una volta trovatili, decide di punirli per il tradimento del loro re e continua ad attaccarli, arrivando intanto in Afghanistan orientale, in terre \"mitiche\" come la Sogdiana e la Battriana.\nAlla fine, in visita a una trib\u00f9 di montagna, decide di sposare Rossane; questo scatena una discussione micidiale con i suoi generali, per niente contenti di questa scelta, che gli chiedono di smetterla di costruire citt\u00e0 e strade in Asia e vogliono tornare a casa e avere \"un erede macedone\" come gli chiede Parmenione, e non figlio di una barbara. Ma Alessandro impone la sua volont\u00e0 e se la prende soprattutto con Cassandro, che si crede migliore degli asiatici per pregiudizi ancestrali. Alla fine, dopo 10 anni di suppliche della madre per sposarsi con una macedone, avviene il matrimonio con Rossane, figlia di un capo trib\u00f9 asiatico, ma la prima notte di nozze quasi si trasforma in un dramma perch\u00e9 Rossane scopre che Alessandro ed Efestione hanno una relazione; ne segue una battaglia sul letto coniugale, ma alla fine Rossane cede e buttato via il pugnale che ha puntato alla gola di Alessandro.\nDi l\u00ec a poco viene scoperto un complotto per avvelenare Alessandro, e dove \u00e8 coinvolto Filota, suo compagno da una vita e figlio di Parmenione, che viene processato, torturato e condannato a morte. Viene per\u00f2 fatto uccidere il padre, che non si sa se sia coinvolto. Alessandro si consola dalle amarezze della vita e dei tradimenti, con l'eunuco Bagoa, silenzioso compagno che sembra avere sostituito Efestione, a poco a poco.\nAlessandro si ritrova a osservare le montagne dell'Hindu Kush, cos\u00ec alte e fredde, senza attraversamenti possibili, come gli conferma Tolomeo, e sceglie allora di deviare verso sud, andando in India. L\u00ec le piogge torrenziali e la foresta arrestano le speranze di una facile conquista, non meno delle trib\u00f9 e dei branchi di scimmie aggressive. Poi incomincia a piovere per 60 giorni e alla fine arrivano anche i serpenti. La pazienza, anche di persone fedeli come il generale Cratero, figura defilata ma fondamentale per la storia, comincia a vacillare, ma ancora peggiore \u00e8 la lite con Clito, che durante una festa rimprovera ad Alessandro di avergli dato una satrapia tanto a est da casa, a cui capisce non far\u00e0 mai ritorno, e insiste dicendogli che non \u00e8 giusto che lui accetti le genuflessioni dei sudditi e infine lo accusa di essere un tiranno che si circonda di servi asiatici. Nell'ubriachezza generale, Alessandro, quando Clito nomina anche sua madre, lo uccide con un giavellotto, spinto da un attacco d'ira; \u00e8 il dramma pi\u00f9 nero, dove Efestione cerca invano di consolare Alessandro. Il pensiero di quest'ultimo corre a qualche anno prima, quando Alessandro e Filippo marciano insieme verso i giochi nuziali (della sorella di Alessandro) in una citt\u00e0 greca; l\u00e0 Filippo viene ucciso da Pausania, capo della sua guardia scelta, e lo sconvolto Alessandro viene subito acclamato re. Si ritorna al presente: e Alessandro, con i capelli lunghi e la barba incolta, arringa i suoi a continuare ad avanzare a est. Cratero gli chiede di poter tornare a casa, perch\u00e9 loro sono uomini semplici e vorrebbero rivedere le proprie famiglie prima di raggiungere gli antenati nell'Ade, ma Alessandro si ostina ad andare avanti, rimproverando tutti di essersi \"innamorati di tutte le cose della vita che distruggono l'uomo\".\nLa battaglia successiva, combattuta a Idaspe contro Re Poro, \u00e8 il momento culminante dell'avanzata di Alessandro. Dalla giungla sbucano immensi elefanti da guerra, riccamente ornati, corazzati, e con numerosi guerrieri in groppa: \u00e8 l'esercito di Re Poro che avanza contro la falange macedone, che viene massacrata. Intanto Alessandro arriva a combattere contro i fanti nemici, li sbaraglia e tenta di salvare la Falange, ma i cavalli hanno paura di avvicinarsi agli elefanti; solo e disperato, Alessandro arringa i suoi macedoni e si lancia all'attacco del Re Poro, ma Bucefalo viene colpito a morte e lui stesso ferito gravemente. I suoi uomini lo vedono in azione, lo vedono cadere, si rianimano come una furia sovrumana e mettono in fuga gli Indiani: la battaglia dell'Idaspe \u00e8 vinta per poco, ma Alessandro, una volta guarito dalle ferite, decide che ne ha abbastanza e torna verso Babilonia. Sbaglia per\u00f2 drammaticamente a sceglier la via pi\u00f9 breve e molti dei sopravvissuti a tante battaglie muoiono nel deserto.\nA Babilonia, Alessandro assiste alla morte di Efestione, pare a causa del tifoa. Tempo dopo, durante una festa, Alessandro avverte un malanno dopo aver bevuto un'enorme anfora di vino, e muore pochi giorni dopo, circondato da spiriti e persone reali. In seguito alla sua morte senza testamento, il mondo cade nelle guerre e divisioni ancora una volta. Dopo tanti anni, solo Tolomeo \u00e8 sopravvissuto per raccontare la storia del grande Alessandro, ma la verit\u00e0, come confessa allo scriba prima di fagli cancellare quella parte, \u00e8 che i sognatori uccidono chi sta loro vicino, e quindi devono morire prima che questo accada ai loro seguaci. Alessandro l'hanno ucciso loro, in fondo. Eppure Tolomeo non pu\u00f2 fare a meno di pensare con affetto al suo Re: a quello che ha provato a fare per cambiare il mondo e di come il mondo ricorder\u00e0 comunque sempre e solo coloro che seguiranno i propri grandi sogni, come Alessandro. Commosso, Tolomeo ammira la statua del Gran Re, con in sottofondo \"Dreamer After All \"di Vangelis.\nProduzione.\nLa prima menzione del film \u00e8 stata fatta nell'ottobre 2001 da Initial Entertainment Group.\nTra le scelte fatte, in base al contenuto 'extra' del DVD di Alexander, va segnalata la scelta della narrazione della morte di Filippo spostata alla seconda met\u00e0 del film. Oliver Stone dice che in sostanza, il motivo sta nella necessit\u00e0 di 'sfoltire' l'inizio della storia di Alessandro, altrimenti troppo pieno di avvenimenti, utilizzando la tecnica del flashback e quindi degli eventi non necessariamente consequenziali.\nLe immagini degli esterni sono state girate primariamente in Marocco, e anche le montagne innevate sono state filmate l\u00ec. Gli interni invece sono stati girati a Londra, da dove vengono anche i costumi. Le scene indiane con gli elefanti sono state realizzate in Thailandia. Oliver Stone commenta la necessit\u00e0 di lavorare in paesi stranieri: \u00abSi poteva fare anche in California, ma i costi sarebbero stati allucinanti: 200 dollari a comparsa per giorno di lavorazione\u00bb. A Colin Farrell, poco aulicamente, finire il film \u00e8 parso liberatorio: \u00abNon ne potevo pi\u00f9 di vestirmi da donna\u00bb. Per l'interprete di Clytus l'intero copione si sarebbe potuto rendere bene in teatro, mentre Val Kilmer afferm\u00f2 che impersonare Filippo \u00e8 stato un viaggio dell'anima e anche Angelina Jolie disse che Olimpiade era una donna straordinaria, la pi\u00f9 forte che lei abbia mai interpretato.\nLe riprese si sono svolte tra il settembre 2003 e febbraio 2004. Usc\u00ec negli Usa il 16 novembre 2004 e in Italia il 14 gennaio 2005.\nColonna sonora.\nLa musica \u00e8 stata curata da Vangelis.\nAccoglienza.\nIncassi.\nIl film, costato 155 milioni di dollari, ha deluso le aspettative, incassando a livello mondiale 167.298.192 dollari. Le sue varie edizioni pubblicate per il mercato home video hanno risollevato gli incassi, divenendo una delle pellicole pi\u00f9 vendute del catalogo Warner Bros.\nCritica.\nNegli Stati Uniti, il film suscit\u00f2 polemiche, ricevendo critiche piuttosto negative. Tuttavia, la pellicola venne sufficientemente apprezzata a livello internazionale. Lo stesso Stone giustific\u00f2 il suo lavoro dalle critiche statunitensi, dichiarando: \"Gli americani non studiano la Storia, non la conoscono se non per alcuni titoli di libri e giornali letti con ignoranza. Sono indifferenti anche al passato del loro giovane Paese e prigionieri di una ipocrita moralit\u00e0 fondamentalista. \u00c8 questa una delle prime cause del loro rifiuto per il mio \"Alexander\", un film storico\".\nVersione estesa.\nEsistono varie versioni del film, tutte rimontate e riviste negli anni, la Director's Cut \u00e8 una versione leggermente arricchita, La Final Cut che dura circa 214 minuti ha un montaggio differente dalla classica versione di circa 168 minuti e alcune differenze: \nC'\u00e8 infine la versione \"definitiva\", uscita nel 2014: chiamata appunto \"Ultimate Cut\", \u00e8 una completa rivisitazione della trama con corpose aggiunte e, a detta del regista, dovrebbe essere la rappresentazione finale dell'opera.\nMedia correlati.\nIl film ha ispirato la creazione dell'omonimo videogioco, uscito nello stesso anno tramite la Ubisoft e sviluppato dalla GSC Game World."}
{"id": "119136", "revid": "599013", "url": "https://it.wikipedia.org/wiki?curid=119136", "title": "Mosa", "text": ""}
{"id": "119138", "revid": "125495675", "url": "https://it.wikipedia.org/wiki?curid=119138", "title": "Vargas (stato)", "text": "Lo Stato di Vargas \u00e8 uno dei 23 stati del Venezuela.\nStoria.\nI primi ad abitare l'area furono gli indios Arauacos. Il meticcio Francisco Fajardo giunse nel 1555 e fond\u00f2 la Villa del Rosario, mentre nel 1589 venne fondata la citt\u00e0 di Guaira dal comandante di squadra spagnola di Santo Domingo Diego de Osorio, inviato alla Provincia di Venezuela.\nLa regione politico-territoriale ha subito cambiamenti importanti negli anni, i confini geografici non sono cambiati, ma s\u00ec la sua denominazione e statuti. Vargas fu uno dei dipartimenti dell'antico distretto federale insieme al dipartimento Libertador (Caracas). Il governatore del Distretto Federale era scelto dal governo centrale, dopo il dipartimento di Vargas si evolv\u00e9 in \"municipio\", dipendendo ugualmente dal governatore del Distretto Federale.\nNegli anni '90 del XX secolo aumentarono le esigenze autonomiste che vedevano Vargas come un territorio differente politicamente da Caracas. Nel 1998, il governo Rafael Caldera decret\u00f2 che il municipio di Vargas diventasse autonomo, separato dal Distretto Federale, con lo statuto del Territorio Federale, per convertirsi poco dopo definitivamente nello stato numero 23 della nazione. La creazione dello stato di Vargas ha motivato la comparsa di nuovi movimenti autonomisti in altre regioni del paese come nel municipio P\u00e1ez, dello stato di Apure che aspetti pi\u00f9 simili a T\u00e1chira.\nGeografia fisica.\nTerritorio.\nConfina a nord con il Mar dei Caraibi, a est con gli Stati di Miranda e il Distretto Capitale (\"Distrito Capital\") a sud con gli Stati di Aragua, Distretto Capitale e Miranda e a ovest con Aragua e il Distretto Capitale.\nHa una superficie di 1.496\u00a0km\u00b2 e circa 170\u00a0km di coste, lo Stato \u00e8 costituito da una stretta fascia costiera parallela alla quale si innalza la zona montuosa della Serran\u00eda del Litoral, le cui cime superano i 2.000\u00a0m come ad esempio il Pico Agust\u00edn Codazzi (2425\u00a0m s.l.m.) e il Naiguat\u00e1 (2765\u00a0m s.l.m.).\nI corsi d'acqua presenti nello Stato sono tutti corti, poco profondi e a regime torrentizio.\nClima.\nIl clima \u00e8 tropicale, la temperatura media \u00e8 tra i 25,6 e i 27\u00a0\u00b0C con precipitazioni annuali fra i 900\u00a0mm e i 1530\u00a0mm.\nEconomia.\nL'attivit\u00e0 economica prevalente \u00e8 il turismo."}
{"id": "119139", "revid": "1904508", "url": "https://it.wikipedia.org/wiki?curid=119139", "title": "Alessandra di Grecia (1921-1993)", "text": "Biografia.\nInfanzia.\nI suoi genitori erano il re Alessandro I di Grecia e Aspasia Manos. Nacque ad Atene dopo la morte del padre.\nCome figlia di Aspasia e nipote di Petros Manos e Maria Argyropoulos, era l'unica discendente della famiglia reale greca che avesse sangue greco nelle recenti generazioni. Attraverso la madre era discendente dalla nobilt\u00e0 greca di Istanbul (Fanarioti). Da parte del padre, invece, Alessandra discendeva da alcuni imperatori bizantini e da sovrani balcanici di epoca medievale.\nFiglia postuma (nacque dopo la morte del padre), fu riconosciuta Principessa di Grecia e Danimarca, sebbene crebbe rifuggita dalle famiglie reali di origine tedesca.\nMatrimonio.\nIl 20 marzo 1944 spos\u00f2 Pietro II di Jugoslavia, in esilio a Londra.\nMorte.\nMor\u00ec nel West Sussex, in Inghilterra, ed \u00e8 stata seppellita nella residenza reale privata a Tatoi in Grecia, fino all'anno 2013, quando \u00e8 stata esumata, riportata in Serbia, e seppellita con suo marito nella chiesa di San Giorgio a Oplenac il 26 maggio 2013.\nDiscendenza.\nDal matrimonio tra Pietro II di Jugoslavia e Alessandra di Grecia nacque un unico figlio:"}
{"id": "119140", "revid": "968817", "url": "https://it.wikipedia.org/wiki?curid=119140", "title": "Mosa (fiume)", "text": "La Mosa (in francese Meuse, in olandese Maas e in vallone Mo\u00fbze) \u00e8 un grande fiume europeo che nasce in Francia, scorre attraverso il Belgio e i Paesi Bassi e sfocia nel mare del Nord. La sua lunghezza \u00e8 di 950\u00a0km.\nStoria.\nIl fiume Mosa durante la prima guerra mondiale fu teatro di violente battaglie tra l'esercito francese e quello tedesco.\nAncora oggi molte zone della foresta lungo l'argine (in particolare la famigerata zona Rossa) non sono ancora state bonificate del tutto dall'enorme quantit\u00e0 di ordigni inesplosi.\nPercorso.\nIl fiume nasce sul Plateau Langres, presso Pouilly-en-Bassigny nel dipartimento dell'Alta Marna in Francia e scorre verso nord, attraversando i dipartimenti dei Vosgi, della Mosa e delle Ardenne. Bagna le citt\u00e0 di Neufch\u00e2teau, Commercy, Verdun, Sedan e Charleville-M\u00e9zi\u00e8res.\nEntra quindi in Belgio e attraversa le province di Namur e di Liegi. A Namur piega verso est lambendo le Ardenne, oltrepassa Liegi e piega verso nord. Quindi forma parte del confine tra il Belgio (provincia del Limburgo) e i Paesi Bassi, eccetto che a Maastricht, dove entra per un tratto in territorio olandese.\nIl fiume prosegue verso nord nei Paesi Bassi, attraversando la provincia del Limburgo olandese dove bagna la citt\u00e0 di Venlo e costeggia per un tratto il confine con la provincia del Brabante Settentrionale. Poi gira verso ovest, al confine tra le province del Brabante settentrionale e della Gheldria. Si divide nei pressi di Heusden nella Afgedamde Maas, a destra, e nella Bergse Maas, a sinistra, e si unisce al Reno in un grande delta, sfociando infine nel mare del Nord tramite il Nieuwe Waterweg e l'Hollandsch Diep.\nPonti.\nPonti ferroviari (con la stazione ferroviaria pi\u00f9 vicina alla riva destra e a quella sinistra):\nCi sono anche molti ponti stradali, tra cui l'Hoge Brug, e circa 32 traghetti.\nNavigazione.\nIl fiume \u00e8 navigabile per chiatte da 1350 tonnellate da Rotterdam a Givet e, attraverso canali, \u00e8 regolato e connesso alla rete di vie d'acqua francesi. \u00c8 collegato anche al porto di Anversa tramite il canale Albert.\nAffluenti.\nI principali affluenti della Mosa sono elencati di seguito, risalendo dalla foce, con la citt\u00e0 dove l'affluente incontra il fiume:\nIl dipartimento della Mosa, nella Francia nord-orientale, prende il nome dal fiume."}
{"id": "119141", "revid": "339392", "url": "https://it.wikipedia.org/wiki?curid=119141", "title": "Livoniano", "text": ""}
{"id": "119144", "revid": "228587", "url": "https://it.wikipedia.org/wiki?curid=119144", "title": "DOM", "text": ""}
{"id": "119145", "revid": "438678", "url": "https://it.wikipedia.org/wiki?curid=119145", "title": "Document Object Model", "text": "In informatica il Document Object Model (spesso abbreviato come DOM), letteralmente \"modello a oggetti del documento\", \u00e8 una forma di rappresentazione dei documenti strutturati come modello orientato agli oggetti. \u00c8 lo standard ufficiale del W3C per la rappresentazione di documenti strutturati in maniera da essere neutrali sia per la lingua che per la piattaforma. \u00c8 inoltre la base per una vasta gamma di interfacce di programmazione delle applicazioni, alcune di esse standardizzate dal W3C.\nStoria.\nLa storia del Document Object Model si intreccia con la storia delle \"guerre del browser\" della fine degli anni '90 tra Netscape Navigator e Microsoft Internet Explorer, cos\u00ec come con quella di JavaScript e JScript, i primi linguaggi di scripting ad essere ampiamente implementati nel Motori JavaScript dei browser web .\nJavaScript \u00e8 stato rilasciato da Netscape Communications nel 1995 all'interno di Netscape Navigator 2.0. Il concorrente di Netscape, Microsoft , ha rilasciato Internet Explorer 3.0 l'anno successivo con una re-implementazione di JavaScript chiamata JScript. JavaScript e JScript consentono agli sviluppatori web di creare pagine web con interattivit\u00e0 lato client. Le funzionalit\u00e0 limitate per rilevare eventi generati dagli utenti e modificare il documento HTML nella prima generazione di questi linguaggi sono diventati noti come \"DOM Level 0\" o \"Legacy DOM\". Nessuno standard indipendente \u00e8 stato sviluppato per DOM Livello 0, ma \u00e8 stato parzialmente descritto nelle specifiche per HTML 4 .\nIl DOM legacy era limitato nei tipi di elementi a cui era possibile accedere. \u00c8 possibile fare riferimento agli elementi del modulo , del collegamento e dell'immagine con un nome gerarchico che inizia con l'oggetto documento principale. Un nome gerarchico potrebbe fare uso dei nomi o dell'indice sequenziale degli elementi attraversati. Ad esempio, \u00e8 possibile accedere a un elemento di input del modulo come codice_1o codice_2.\nIl DOM legacy abilitava la convalida dei moduli lato client e il popolare effetto \" rollover \".\nNel 1997 Netscape e Microsoft hanno rilasciato rispettivamente la versione 4.0 di Netscape Navigator e Internet Explorer, aggiungendo il supporto per la funzionalit\u00e0 Dynamic HTML (DHTML) che abilita le modifiche a un documento HTML caricato. DHTML richiedeva estensioni per l'oggetto documento rudimentale che era disponibile nelle implementazioni DOM legacy. Sebbene le implementazioni DOM legacy fossero ampiamente compatibili poich\u00e9 JScript era basato su JavaScript, le estensioni DOM DHTML sono state sviluppate in parallelo da ciascun produttore di browser e sono rimaste incompatibili. Queste versioni del DOM sono diventate note come \"DOM intermedio\".\nDopo la standardizzazione di ECMAScript, il W3C DOM Working Group ha iniziato a redigere una specifica DOM standard. La specifica completa, nota come \"DOM Level 1\", divenne una raccomandazione del W3C alla fine del 1998. Nel 2005, gran parte del DOM W3C era ben supportata dai comuni browser abilitati per ECMAScript, incluso Microsoft Internet Explorer versione 6 (dal 2001), Opera, Safari e Gecko (come Mozilla, Firefox, SeaMonkey e Camino).\nDescrizione.\nNativamente supportato dai browser per modificare gli elementi di un documento HTML, DOM \u00e8 un modo per accedere e aggiornare dinamicamente il contenuto, la struttura e lo stile dei documenti. Per le numerose incompatibilit\u00e0 dovute al diverso tipo di gestione di DOM dai vari browser, il W3C ha stabilito delle specifiche standard.\nDOM non pone limitazioni alla struttura dei dati di un documento. DOM permette di visualizzare un documento ben formato sotto forma di albero: la maggior parte dei parser XML (come Xerces) e i processori XSL (per esempio Xalan) sono stati sviluppati per usare la struttura ad albero. Questa implementazione richiede che l'intero contenuto di un documento venga analizzato e salvato in memoria. DOM \u00e8 utilizzato principalmente per recuperare informazioni da documenti con una strutturazione non standard, cio\u00e8 dove gli elementi devono essere trovati in modo casuale. Per le applicazioni basate su XML che usano un processo di lettura e scrittura per analisi, DOM presenta un grande spreco di memoria; per questo tipo di applicazioni si consiglia di usare il modello SAX.\nLivelli.\nLe specifiche DOM elaborate da W3C sono suddivise in livelli, ciascuno dei quali contiene moduli obbligatori o opzionali. Per sostenere di appartenere ad un certo 'livello', un'applicazione deve soddisfare tutti i requisiti di tale livello e dei livelli inferiori. La specifica attuale di DOM \u00e8 al \"Livello 2\", tuttavia alcune delle specifiche del \"Livello 3\" ora sono gi\u00e0 raccomandazioni del W3C.\nEsempio.\nUn classico esempio di albero DOM \u00e8 quello generato da un browser web nell'interpretazione di un documento HTML.\nIl seguente documento HTML:\n&lt;!-- My document --&gt;\n&lt;HTML&gt;\n&lt;HEAD&gt;\n &lt;TITLE&gt;My Document&lt;/TITLE&gt;\n&lt;/HEAD&gt;\n&lt;BODY&gt;\n &lt;H1&gt;Header&lt;/H1&gt;\n &lt;P&gt;\n Paragraph\n &lt;/P&gt;\n &lt;P&gt;\n Paragraph\n &lt;/P&gt;\n&lt;/BODY&gt;\n&lt;/HTML&gt;\navrebbe il seguente albero DOM:\n\u00c8 da notare che in questo esempio anche i cosiddetti \"caratteri blank\" (spazi, tabulazioni, ecc.) sono considerati elementi dell'albero, nonostante questi non vengano poi mostrati dal browser (a meno che non si trovino all'interno di un tag \"pre\")."}
{"id": "119146", "revid": "76069", "url": "https://it.wikipedia.org/wiki?curid=119146", "title": "Liu'an", "text": ""}
{"id": "119147", "revid": "411198", "url": "https://it.wikipedia.org/wiki?curid=119147", "title": "Hogsmeade", "text": ""}
{"id": "119150", "revid": "712828", "url": "https://it.wikipedia.org/wiki?curid=119150", "title": "Weasley", "text": ""}
{"id": "119151", "revid": "411198", "url": "https://it.wikipedia.org/wiki?curid=119151", "title": "Diagon Alley", "text": ""}
{"id": "119156", "revid": "767487", "url": "https://it.wikipedia.org/wiki?curid=119156", "title": "Tianchang", "text": "Tianchang () \u00e8 una citt\u00e0 della provincia cinese di Anhui, situata nella prefettura di Chuzhou."}
{"id": "119158", "revid": "363629", "url": "https://it.wikipedia.org/wiki?curid=119158", "title": "Formiche", "text": ""}
{"id": "119162", "revid": "1187695", "url": "https://it.wikipedia.org/wiki?curid=119162", "title": "Affinit\u00e0-divergenze fra il compagno Togliatti e noi", "text": "1964-1985 Affinit\u00e0-divergenze fra il compagno Togliatti e noi - Del conseguimento della maggiore et\u00e0, spesso abbreviato con il titolo Affinit\u00e0 e divergenze, \u00e8 il primo album del gruppo musicale italiano CCCP - Fedeli alla linea pubblicato nel 1986.\nDescrizione.\nIl titolo rimanda a un editoriale del 31 dicembre 1962 del \"Quotidiano del Popolo\", organo ufficiale del Partito Comunista Cinese.\nPubblicazione.\nL'album \u00e8 stato pubblicato nel 1986 dall'etichetta discografica Attack Punk Records in formato LP, su vinile rosso, con numero di catalogo APR 10. Ne sono seguite due ristampe, entrambe con numero di catalogo ATTACK OTTOBRE 10, una su vinile rosso scuro e una su vinile rosso.\nNel 1987, con il passaggio del gruppo alla Virgin Dischi, il disco \u00e8 stato ristampato in vinile nero (CCCP 10) e in musicassetta (CCCPK 710). L'anno successivo \u00e8 seguita un'ulteriore ristampa in vinile e una ristampa in CD (CCCP 10 CD), cui hanno fatto seguito ulteriori ristampe nel formato digitale nel corso degli anni. Nel 2008 l'album \u00e8 stata ristampato dalla EMI in CD e nel 2016 \u00e8 stato ristampato in vinile rosso dalla major Universal Music Group con etichetta Attack Punk Records.\nAccoglienza.\nL'album riscosse in Italia un buon successo sia di vendite che di critica ed \u00e8 generalmente considerato una pietra miliare del punk rock italiano.\nL'album \u00e8 presente alla posizione numero 12 nella classifica dei 100 dischi italiani pi\u00f9 belli di sempre secondo \"Rolling Stone Italia\", mentre il critico musicale Piero Scaruffi lo posiziona al 1\u00ba posto nella classifica dei migliori album della storia del rock italiano."}
{"id": "119163", "revid": "767487", "url": "https://it.wikipedia.org/wiki?curid=119163", "title": "Callo osseo", "text": "Il callo osseo \u00e8 tessuto osseo di nuova formazione, formatosi conseguentemente a una soluzione di continuit\u00e0 del tessuto osseo sano.\nEssa caratterizza le fratture sia scomposte che composte, a patto che i limiti di spazio fra i monconi siano rispettati. Il callo si forma grazie all'azione della membrana del periostio e delle varie fibre che compongono il tessuto osseo."}
{"id": "119164", "revid": "154893", "url": "https://it.wikipedia.org/wiki?curid=119164", "title": "XMLHttpRequest", "text": "XMLHTTP \u00e8 un set di API che possono essere usate da JavaScript, JScript, VBScript e altri linguaggi di scripting dei browser per trasferire XML o altri dati da e verso un web server tramite HTTP. Il pi\u00f9 grande vantaggio di XMLHTTP \u00e8 la possibilit\u00e0 di aggiornare dinamicamente una pagina web senza ricaricare l'intera pagina. Viene usato da alcuni siti web per velocizzare applicazioni dinamiche.\nOltre a XML, XMLHTTP pu\u00f2 essere usato per prendere dati in altri formati, come JSON o anche testo semplice.\nXMLHttpRequest (abbreviato: XHR) \u00e8 un elemento fondamentale della tecnica di sviluppo web conosciuta con l'acronimo AJAX, ed \u00e8 utilizzato in molti siti web per implementare applicazioni fruibili via browser dinamiche ed interattive. Una delle prime applicazioni ad utilizzare questo componente \u00e8 stato il servizio di webmail di Google Gmail, a cui sono seguiti Google Suggest, Meebo, Virtual Earth di MSN e MapQuest.\nStoria.\nL'oggetto venne originariamente inventato da Microsoft, usato da Internet Explorer 5.0 come oggetto ActiveX, accessibile via JavaScript, VBScript, o qualsiasi altro linguaggio supportato dal browser. Gli sviluppatori di Mozilla implementarono poi una versione compatibile in Mozilla 1.0. Successivamente \u00e8 stato supportato anche da Apple con Safari 1.2 e da Opera Software con Opera 8.0.\nLa maggior parte delle pagine ben progettate che usando XMLHTTP sono destinate a nascondere le implementazioni dell'oggetto XMLHTTP incapsulando la sua invocazione con un JavaScript.\nFunzionalit\u00e0 simili sono incluse in DOM Livello 3 \"Load and Save\", gi\u00e0 raccomandazione del W3C. A questo indirizzo \u00e8 possibile trovare le informazioni di compatibilit\u00e0 con tutti i principali browser.\nAl momento (2018) \u00e8 implementato in maniera esauriente in tutti i principali browser. (Safari, Chrome, FireFox, Opera)\nProblemi noti.\nLa cache di Microsoft Internet Explorer.\nIl browser di casa Microsoft implementa una cache per le richieste GET. Gli sviluppatori che non sono abituati al caching non si aspettano che le richieste GET vengano memorizzate, oppure che essa venga ignorata come per il tasto di refresh. In alcune situazioni, non riuscire ad evitare la cache genera problemi al punto di poter essere considerato un bug. Una soluzione a questo \u00e8 di utilizzare il metodo POST nelle request, che non viene mai memorizzato in cache.\nCi sono diversi modi per cercare di aggirare il problema. Il primo consiste nell'impostare nell'header per la voce \"Expires\" una data gi\u00e0 passata: ci\u00f2 far\u00e0 evitare il caching delle risposte. Un esempio in PHP\n header( \"Expires: Mon, 26 Jul 1997 05:00:00 GMT\" ); // disable IE caching\n header( \"Last-Modified: \" . gmdate( \"D, d M Y H:i:s\" ) . \" GMT\" ); \n header( \"Cache-Control: no-cache, must-revalidate\" ); \n header( \"Pragma: no-cache\" );\n header( \"Expires: -1\", false );\nInvece nelle Java Servlet:\n response.setHeader( \"Pragma\", \"no-cache\" );\n response.addHeader( \"Cache-Control\", \"must-revalidate\" );\n response.addHeader( \"Cache-Control\", \"no-cache\" );\n response.addHeader( \"Cache-Control\", \"no-store\" );\n response.setDateHeader(\"Expires\", 0);\nIn alternativa \u00e8 possibile costringere l'oggetto XMLHttpRequest ad effettuare la richiesta nel seguente modo:\n req.open( \"GET\", \"xmlprovider.php\" );\n req.setRequestHeader( \"If-Modified-Since\", \"Sat, 1 Jan 2000 00:00:00 GMT\" );\n req.send( null );\nUn ultimo metodo \u00e8 di aggiungere una stringa casuale alla fine dell'URL nella richiesta HTTP, facendo credere quindi al browser di richiedere una pagina diversa:\n req.open( \"GET\", \"xmlprovider.php?sid=\" + Math.random());\n\u00c8 importante notare che le tecniche mostrate dovrebbero essere utilizzate \"solo\" quando il caching risulta essere inappropriato e da evitare. Se questi metodi fossero usati indiscriminatamente, l'applicazione potrebbe risentirne in termini di prestazioni.\nProblemi con caratteri non ASCII.\nSe la risposta del server non \u00e8 in formato XML, il \"responseText\" potrebbe non funzionare correttamente mentre si utilizzano i caratteri non-ASCII, per esempio le lettere accentate come \u00ab\u00e8\u00bb. Mentre Firefox gestisce correttamente questi dati e visualizza il carattere incriminato, Internet Explorer lo gestir\u00e0 correttamente alla prima richiesta (anche se potrebbero esserci dei problemi). Se la richiesta viene ripetuta ed il browser di Microsoft utilizza un risultato memorizzato in cache, allora generer\u00e0 un errore JavaScript.\nL'utilizzo di risposte XML e del metodo \"responseXML\" permette di far funzionare tutto correttamente con qualsiasi carattere UTF-8.\nIn alternativa il problema pu\u00f2 essere risolto settando il charset adeguato nella pagina a cui viene effettuata la richiesta, in modo che il testo di risposta sia prodotto nella giusta codifica fin dall'inizio.\nRiutilizzare l'oggetto XMLHttpRequest in IE.\nIn Internet Explorer, se il metodo open viene chiamato dopo aver associato la callback onreadystatechange, ci sar\u00e0 un problema nel riutilizzo dell'oggetto XHR. Per essere in grado di riutilizzare correttamente l'oggetto XHR, utilizzare il metodo open prima e impostare onreadystatechange dopo. Questo capita perch\u00e9 IE resetta implicitamente l'oggetto nel metodo open se lo stato risulta essere \"completed\". Per approfondire il discorso Reusing XMLHttpRequest Object in IE..\nChiamare il metodo open dopo aver settato la callback causa una perdita di compatibilit\u00e0 tra i diversi browser per i readystates. Confronta l'articolo su quirksmode (EN). II\nSupporto Cross Browser.\nGli sviluppatori Microsoft furono i primi ad includere l'oggetto XMLHttp nel loro MSXML ActiveX control. Gli sviluppatori del progetto Open Source Mozilla crearono la loro versione di XmlHttp, non come un controllo ActiveX ma come un oggetto nativo nel browser, con il nome di XMLHttpRequest. Opera e Safari hanno sviluppato un oggetto simile, pi\u00f9 vicino all'implementazione Mozilla. Per creare librerie JavaScript portabili \u00e8 necessario includere diversi controlli per utilizzare l'oggetto XMLHttp appropriato.\nDalla versione 7, Internet Explorer supporta nativamente XMLHttpRequest."}
{"id": "119165", "revid": "767487", "url": "https://it.wikipedia.org/wiki?curid=119165", "title": "Canzoni preghiere danze del II millennio - Sezione Europa", "text": "Canzoni Preghiere Danze del II Millennio - Sezione Europa \u00e8 il terzo album del gruppo punk italiano CCCP - Fedeli alla linea pubblicato nel 1989 dall'etichetta discografica Virgin Dischi.\nIl disco.\nInciso e mixato al Clock studio di Bologna e pubblicato nel 1989, esordisce con un frammento dal vivo - sonoramente fischiato dal pubblico - di una canzone tradizionale degli alpini, \"Il Testamento del Capitano\", registrato durante il festival Arezzo Wave del 1988.\nLa presenza di \"Madre\", una canzone dedicata alla figura di Maria, fa guadagnare al gruppo anche un'insolita recensione con intervista sulle pagine del settimanale \"Famiglia Cristiana\".\nIl brano \"Palestina (15/11/1988)\" trae il titolo dalla data di autoproclamazione dello Stato di Palestina dichiarato ad Algeri dal presidente dell'OLP Yasser Arafat di fronte al Consiglio nazionale palestinese in esilio."}
{"id": "119169", "revid": "400694", "url": "https://it.wikipedia.org/wiki?curid=119169", "title": "Nautilus", "text": "Nautilus, in greco antico, significa sia nave sia marinaio. Essa assume vari significati: "}
{"id": "119170", "revid": "1318658", "url": "https://it.wikipedia.org/wiki?curid=119170", "title": "Monte Baldo", "text": "Il monte Baldo (il nome in epoca romana \"mons Polninus\", deriva dal tedesco \"Wald\", ovvero bosco, \"Bald\" in tedesco medievale) \u00e8 un massiccio montuoso delle Prealpi Gardesane di altezza massima pari a \u00a0m, esteso da nordest-sudovest, compreso tra le province di Trento e Verona (tra i territori comunali di San Zeno di Montagna, Avio, Caprino Veronese, Ferrara di Monte Baldo, Brentonico, Nago-Torbole, Malcesine e Brenzone), confinante a sud con la pianura padano-veneta all'altezza di Caprino Veronese, a ovest con il lago di Garda, a nord con la valle che congiunge Rovereto a Nago-Torbole e ad est con la Vallagarina.\nGeografia.\nIl monte Baldo \u00e8 caratterizzato da una notevole individualit\u00e0 geografica. \u00c8 costituito da una dorsale parallela al lago di Garda che si allunga per 40\u00a0km, tra il lago a ovest e la Vallagarina a est. A sud la dorsale \u00e8 delimitata dalla piana di Caprino e a nord dalla valle di Loppio. Il monte Baldo raggiunge la sua altezza massima ai \u00a0m di \"cima Valdritta\", e la sua altezza minima ai 65\u00a0m sul lago di Garda con una prominenza topografica dunque di oltre \u00a0m.\nLa dorsale \u00e8 costituita da una piega anticlinale con vergenza verso est. La dorsale pu\u00f2 essere divisa in tre parti: l'anticlinale maggiore, ovvero la catena montuosa nel settore occidentale; la sinclinale di Ferrara di Monte Baldo, cio\u00e8 l'altopiano centrale, che mantiene un'altezza di circa \u00a0m; l'anticlinale minore a est, ovvero le creste che si affacciano sulla valle dell'Adige.\nLa catena maggiore \u00e8 formata da due parti, il monte Baldo e il monte Altissimo, che rimane isolato. Le cime, a partire da sud, sono le \"Creste di Naole\" (\u00a0m), il crinale di \"Costabella\" (\u00a0m), il \"Coal Santo\" (\u00a0m), la \"vetta delle Buse\" (\u00a0m), \"cima Sascaga\" (\u00a0m), \"punta Telegrafo\" (\u00a0m), \"punta Pettorina\" (\u00a0m), cima Fontanelle (2208, anche detta cima Pra' della Baziva), cima \"Valdritta\" (\u00a0m), cima Val Finestra (\u00a0m), \"cima del Longino\" (\u00a0m), \"cima Pozzette\" (\u00a0m), Dos della Colma (\u00a0m) e l\"'Altissimo\" (\u00a0m).\nLa notevole presenza di rocce calcaree ha favorito molti fenomeni carsici, sono infatti visibili parecchi monoliti, conche e soprattutto doline, depressioni che si aprono verso grotte pi\u00f9 profonde. Sono molto visibili anche sulle rocce dei solchi paralleli, dovuti alla facile erosione delle rocce carsiche da parte dell'acqua. Sono presenti inoltre diverse grotte: la pi\u00f9 lunga \u00e8 la \"grotta Tanella\" presso Torri del Benaco, di 362\u00a0m di sviluppo, mentre la pi\u00f9 profonda \u00e8 il \"Bus de le Tacole\", profonda 172\u00a0m. Sempre a causa del carsismo, le sorgenti sono molto rare, escludendo il versante che d\u00e0 sul lago di Garda, che presenta, tra l'altro, il fiume Aril, considerato il fiume pi\u00f9 corto del mondo. Questo processo erosivo porta inoltre a numerose piccole frane e alla formazione di piccole piramidi di terra.\nValli, altopiani e passi.\nMentre la parte centrale \u00e8 caratterizzata da due dorsali, una principale e l'altra secondaria separate da una valle, a ovest e a nord sono numerose le valli minori del massiccio. Partendo da sud troviamo:\nI passi principali del monte Baldo sono: passo Navene (1630\u00a0m), passo Crer (1812\u00a0m), passo di San Valentino (1390\u00a0m), passo Tratto Spino (1704\u00a0m), passo Cavallo (1582\u00a0m), passo Naole (1815\u00a0m), passo del Camino (2128\u00a0m), passo Pr\u00e0 Bestem\u00e0 (924\u00a0m) e passo Scale (1248\u00a0m). Inoltre \u00e8 presente un altopiano di forma quadrata che si estende a un'altezza da 600 a 900 metri, affacciato a balcone sul lago di Garda. Vi si trovano gli abitati di San Zeno di Montagna, Lumini, Laguna, Castello, Villanova, Sperane e Pr\u00e0 Bestem\u00e0. \u00c8 noto per la coltivazione del castagno.\nClima.\nIl monte Baldo presenta un clima dalle diverse caratteristiche a seconda del luogo e dell'altitudine, inoltre l'estate presenta un clima pi\u00f9 vicino a quello prealpino - subalpino, mentre l'inverno un clima pi\u00f9 tipicamente alpino, con le precipitazioni condensate in inverno e primavera. \nIl versante sul lago di Garda vede temperature medie pi\u00f9 alte rispetto al versante della Vallagarina, nonostante l'altezza simile, grazie all'influsso del lago, la cui aria calda risale attraverso le valli; sulla costa lacustre la temperatura media \u00e8 di 13\u00a0\u00b0C, mentre nella Vallagarina le temperature si abbassano di qualche grado. A 1.000\u00a0m la temperatura media \u00e8 di 9\u00a0\u00b0C, e sui 2.000\u00a0m scende a 2\u00a0\u00b0C.\nCi sono notevoli differenze anche per quanto riguarda le precipitazioni: sul versante del lago piovono circa 950\u00a0mm d'acqua, in particolare in primavera e autunno, mentre a Ferrara di Monte Baldo ben 1300\u00a0mm. I mesi pi\u00f9 asciutti sono gennaio e luglio. La neve tende a persistere nei mesi invernali solo sopra i 1.000\u00a0m, mentre al di sotto di questa quota la neve rimane per brevi periodi dopo le precipitazioni.\nGeologia.\nIl monte Baldo \u00e8 formato per lo pi\u00f9 da rocce sedimentarie, in particolare calcare e dolomie formatesi tra il Triassico e l'Oligocene nell'Oceano Tetide, che allora ricopriva questa zona. L'innalzamento della catena ebbe inizio 40 milioni di anni fa, nell'ambito dell'orogenesi alpina.\nSi possono trovare anche sporadici affioramenti di basalti e tufiti. Col tempo gli agenti atmosferici hanno eroso le cime creando le forme attuali. Il versante occidentale dell'anticlinale maggiore presenta la stratificazione delle rocce a franapoggio, cio\u00e8 disposte inclinate verso il lago, mentre il versante orientale dello stesso presenta la testata degli strati, spezzati e interrotti da faglie. \nNella val Dritta, vallata del versante occidentale dell'omonima cima, sono presenti tipiche rocce eruttive (basalto afibolico, trachidoleriti, monchiquiti, orneblenda bruna barkevikite). Affioramenti di rocce basaltiche sono evidenti tra Spiazzi e Ferrara di Monte Baldo, anche nei pressi di Brentonico sulle carte geologiche sono segnalati basalti e tufiti in quantit\u00e0.\nNelle aree di Dossioli di Madonna della Neve, nella zona di Corna Piana e nella Val Parol (nel fondo della quale si trova il principale abisso del Trentino-Alto Adige) sono presenti vulcaniti facenti parte della cosiddetta \"Provincia Vulcanica Terziaria del Veneto Sud-Occidentale\". Diversi noduli ferrosi affioranti sui calcari sono rilevabili nella cosiddetta \"Contrada del Ferro\" nella zona di Ferrara di Monte Baldo.\nFlora.\nIl monte Baldo viene anche chiamato il \"giardino d'Europa\" per via del grande patrimonio floristico. Grazie alle sue caratteristiche morfologiche molto varie presenta varie zone climatiche, in particolare sono presenti la fascia mediterranea (fino ai 700\u00a0m), la fascia montana (dai 700\u00a0m ai 1.500\u00a0m), la fascia boreale (dai 1.500\u00a0m ai 2.000\u00a0m) e la fascia alpina (dai 2.000\u00a0m). Ognuna di queste fasce possiede una vegetazione diversificata.\nFascia mediterranea.\nNella fascia mediterranea pi\u00f9 bassa sono presenti soprattutto alberi ad alto fusto come il leccio, il carpino nero, l'orniello e la roverella. \u00c8 molto diffusa anche la coltivazione dell'olivo, soprattutto sulle rive del lago di Garda, mentre poco pi\u00f9 in alto (sempre nella fascia mediterranea) si possono trovare piantagioni di castagno, avena e foraggio. Vivono in questa fascia inoltre molte specie a fusto basso o senza fusto, come l'orchidea, il cappero, il rosmarino, il ligustrello, la lantana, l'ilatro, l'alloro, l'albero di Giuda, la saponaria rossa, la frassinella, la primula, il fior d'angiolo, la valeriana rossa, lo scotano e il bagolaro.\nFascia montana.\nQuesta fascia \u00e8 caratterizzata da foreste di faggio, tiglio, carpino nero e abete bianco. Sono presenti anche boschi di larice e peccio, l'acero di monte e oltre i 1.000\u00a0m vi sono molti pascoli e prati, in cui l'erba dominante \u00e8 la gramigna, ma sono molto presenti anche erbe come i trifogli, l'anemone, il giglio, la dentaria e la scilla silvestre. Sono presenti anche la coralloriza, il caprifoglio, la madreselva.\nFascia boreale.\nLa fascia boreale \u00e8 composta soprattutto da pino mugo, ma sono presente anche il sorbo alpino, il ginepro alpino e l'erica. La flora di questa fascia \u00e8 dotata di fioriture molto vistose, in particolare del croco bianco, della genziana, della vulneraria e, di grande importanza, le endemiche carice del Baldo (\"Carex baldensis\"), l'anemone del Baldo (\"Anemonoides baldensis\") e la rara pianella della Madonna (\"Cypripedium calceolus\").\nFascia alpina.\nQuesta fascia \u00e8 in assoluto la meno estesa, copre dai \u00a0m ai \u00a0m, ovvero le vette pi\u00f9 alte, praticamente la dorsale rocciosa. La vegetazione \u00e8 di tipo rupestre, e le uniche specie visibili sono la potentilla, il raponzolo e il rododendro. Ci sono anche altre erbe, di cui la pi\u00f9 importante il raro caglio del monte Baldo (\"Galium baldense\").\nFauna.\nIl massiccio del monte Baldo \u00e8 caratterizzato da una grande variet\u00e0 di fauna selvatica, ma, a causa della presenza dell'uomo, la grande variet\u00e0 non \u00e8 supportata dalla quantit\u00e0 di individui per singola specie.\nVi sono, in compenso, una grande variet\u00e0 e quantit\u00e0 di specie animali invertebrate, di cui alcune endemiche, come il coleottero pini (\"Cychrus cylindricollis\"), il quale si pu\u00f2 trovare solo sul monte Baldo e nelle prealpi lombarde. Vi \u00e8 una lepidotterofauna che conta ben specie censite, pi\u00f9 del 40% di tutte le specie classificate in Italia.\nGli uccelli sono abbastanza numerosi e si possono osservare specie come l'aquila reale (che conta attualmente due coppie nidificanti sul massiccio), il gheppio, la quaglia, il barbagianni, la civetta, il gufo reale, lo sparviero, l'astore, il corvo imperiale, la rondine comune, il rondone, il codirosso, il codirosso spazzacamino, il balestruccio, l'upupa, il picchio rosso maggiore, il picchio nero, il gallo cedrone, il fringuello, la cinciallegra, il pettirosso, l'allodola, il sordone e moltissime altre.\nI mammiferi presenti sono il cervo, il capriolo, il camoscio alpino (reintrodotto nel 1987), la volpe, la faina, la martora, la donnola, l'ermellino, la marmotta (reintrodotta nel 1975), la lepre comune, il riccio, il moscardino, la crocidura minore, il toporagno alpino, l'arvicola delle nevi, il topo selvatico dal collo giallo, l'istrice, la talpa europea, il tasso, lo scoiattolo, l'arvicola di Fatio (presente qui con l'unica colonia del Trentino meridionale) e varie specie di chirotteri.\nInoltre, nel 2017 un esemplare di sciacallo dorato venne ripreso nella zona del Baldo con una fototrappola. Da allora si sono verificati altri sporadici avvistamenti di vari individui sul massiccio. C'\u00e8 anche la segnalazione di un gatto selvatico riferente al Monte Altissimo, confermando la presenza della specie sul Baldo. \nSi segnalano anche saltuari avvistamenti di linci, difficilmente confermabili.\nNel 2007 vi si stabil\u00ec un giovane esemplare di orso bruno proveniente dall'area del Parco Adamello-Brenta, nel Trentino Occidentale. Anche negli anni successivi si segnalarono tracce e avvistamenti di altri individui erranti, provenienti sempre dal Trentino.\nNel 2019 ci sono stati avvistamenti di lupi, provenienti dai vicini Monti Lessini. Nel 2020 \u00e8 stata registrata una prima cucciolata nata sul Baldo.\nStoria.\nPrime tracce umane.\nSul Monte Baldo sono state trovate tracce di presenza umana fin dal paleolitico, fino a circa m di altitudine. \nLa maggior parte delle tracce dei primi uomini che hanno percorso il Monte Baldo \u00e8 stata scoperta dall'archeologo veronese Domenico Nisi, che ha individuato un vero e proprio itinerario di passaggio in quota rilevando pi\u00f9 di 100 siti. La strumentazione rinvenuta permette di comprendere che questa catena montuosa era molto frequentata in antico: vi sono labili testimonianze del Paleolitico Inferiore, abbondanti del Paleolitico Medio, uomo di Neanderthal, fino al Mesolitico recente.\nNisi sostiene che questa \"pista\" utilizzata dai primi cacciatori paleolitici \u00e8 stata impiegata successivamente dagli ultimi cacciatori mesolitici e dai primi pastori: molto probabilmente \"Oetzi\", la Mummia del Similaun, visto che aveva con s\u00e9 selci del Monte Baldo, aveva percorso questa via di penetrazione che dalla pianura veneta (arco morenico del Lago di Garda) porta fino nel cuore delle Alpi costituendo la direttrice principale dei processi di antropizzazione della parte centrale della catena alpina (Trentino, Alto-Adige e Austria). Infatti, Nisi ha individuato per la prima volta al di l\u00e0 del Similaun, nell'attuale Austria, la presenza dei cacciatori mesolitici riconoscendo la principale via di penetrazione delle Alpi: Monte Baldo, Monte Stivo, Monte Bondone, Monte Paganella, Monti della Mendola, Ultental, Schnalstal, Similaun, Oetztal.\nDurante il neolitico, la zona di Rivoli divenne luogo abitato per via del passaggio di vie che venivano dalle Alpi e dalla pianura Padana, e di questo periodo sono stati ritrovati pugnali, piccole statue e tre sepolture. Nell'et\u00e0 del bronzo sorsero numerosi villaggi, e sono stati ritrovati numerosi vasi decorati e oggetti risalenti a questo periodo. Precedentemente allo stanziamento dei Romani, erano insediate popolazioni retiche. I Romani cominciarono a stanziarsi dal I secolo a.C., per via dell'importanza strategica del luogo.\nStoria contemporanea.\nDurante la prima guerra d\u2019indipendenza, il versante orientale del Monte Baldo fu teatro di avvenimenti bellici, legati all\u2019importanza strategica, per l\u2019esercito piemontese, del possesso dei passi Cerbiolo, Campione e Corona per il controllo della Valle di Novezza e della Val d'Adige, lungo le quali si muovevano le truppe dell'Esercito imperiale austriaco. \nIl 18 giugno 1848, sulle alture di Basiana e Pravazzar, i Piemontesi, con un contingente di 700 uomini costituito da un battaglione di fanteria e da volontari bersaglieri, in gran parte studenti, riuscirono a respingere, dopo uno scontro durato circa tre ore, un attacco notturno portato da oltre austriaci provenienti da Madonna della Neve. Lo scontro cost\u00f2 all'Esercito sabaudo tre morti e circa quindici feriti, agli austriaci una trentina di morti, vari feriti e una quindicina di prigionieri Tra i piemontesi persero la vita i volontari bersaglieri Antonio Longoni, Sebastiano Roggiapane e Giovanni Battista Sacchieri..\nIl 22 luglio 1848 una compagnia dell'Esercito sabaudo resistette a lungo a un attacco di circa - austriaci sulla linea Sdruzzen\u00e0-Fortino di Peagne, grazie alle opere di difesa predisposte sul Fortino, tuttora visibili, tra cui un cannoncino; dopo quattro ore di combattimento venne dato l'ordine di ripiegare su Rivoli. La strenua difesa trattenne gli austriaci per il tempo sufficiente affinch\u00e9 i reparti dell'Esercito piemontese, di stanza a Rivoli, potessero ricevere rinforzi e conseguire la vittoria, che sarebbe stata vanificata poi dalla sconfitta di Custoza del 25 luglio. Alcuni caduti nello scontro, sia piemontesi sia austriaci, furono sepolti nella localit\u00e0 Buse dei Morti, dove esiste ancora un tumulo con una grande croce recante alcuni nomi.\nTurismo.\nSulle pendici del monte, nel territorio di Ferrara di Monte Baldo, scavato nella roccia, vi \u00e8 il Santuario della Madonna della Corona, meta di pellegrinaggi.\nIl Baldo ha sviluppato un turismo basato in particolare sull'escursionismo estivo, l'equitazione e sulla preservazione dell'ambiente naturale della montagna.\nRifugi.\nI rifugi presenti sono: \nBreve storia dello sci sul Baldo.\nLo sci sul Baldo incomincia negli anni trenta. Nel territorio trentino la prima stazione a nascere \u00e8 Polsa, situata nell'alta Val di Brentonico (o altopiano), ai piedi del Corno della Paura.\nIn territorio veronese la prima stazione a nascere \u00e8 Pr\u00e0 Alpesina, dove compare anche la prima seggiovia; situata vicino alle cime del Baldo sulla Montagna d'Alpesina.\nNegli anni cinquanta e sessanta incomincia un boom dello sci: nasce prima la stazione sciistica dell'alpe di Costabella, con visuale dal Monte Bianco alla laguna di Venezia, successivamente nascono anche: la stazione di Passo Tratto Spino, sopra Malcesine con la costruzione della funivia Malcesine-Monte Baldo e la stazione di San Valentino ai piedi del Monte Altissimo di Nago sul Passo San Valentino.\nCitazioni letterarie.\nIl Monte Baldo \u00e8 ben descritto dal botanico e farmacista Francesco Calzolari ne \"Il viaggio di Monte Baldo della magnifica citt\u00e0 di Verona nella quale si descrive con meraviglioso ordine il sito di detto monte et d'alcune parti ad esso contigue, et eziandio si narra d'alcune segnalate Piante et Herbe che ivi nascono et che nell'uso della medicina pi\u00f9 di tutte l'altre conferiscono\" (1566).\nTraduzione dal latino:"}
{"id": "119171", "revid": "2065965", "url": "https://it.wikipedia.org/wiki?curid=119171", "title": "Giuseppe Torelli", "text": "Fratello del noto pittore Felice Torelli, \u00e8 principalmente ricordato per il suo contributo allo sviluppo del concerto grosso e del concerto solista e per le sue composizioni per archi e tromba.\nBiografia.\nLa sua formazione ebbe probabilmente avvio nella citt\u00e0 natale, sotto la guida del concittadino Giuliano Massarotti. Le prime notizie sulla sua attivit\u00e0 professionale risalgono al 15 maggio 1676, quando suon\u00f2 il violino durante una funzione del Vespro presso la chiesa di Santo Stefano a Verona. Dall'estate 1683 prest\u00f2 servizio come violinista presso la Cattedrale di Verona.\nIl 27 giugno 1684 fu ammesso nella prestigiosa Accademia Filarmonica di Bologna come \"suonatore di violino\" e di conseguenza tre mesi dopo si trasfer\u00ec nella capitale emiliana. Qui, fu allievo per la composizione di Giacomo Antonio Perti per un triennio, mentre per il violino si ipotizza un suo discepolato sotto la guida di Leonardo Brugnoli oppure di Bartolomeo Girolamo Laurenti, entrambi violinisti presso la Basilica di San Petronio. Presso l'Accademia, venne incaricato di comporre delle sinfonie per le celebrazioni liturgiche dedicate al patrono dell'istituzione negli anni 1692\u20131700, 1703\u20134 e 1708; probabilmente, vi fu innalzato al rango di \"compositore\" nel 1692.Nel 1687 Giuseppe Corsi da Celano esegu\u00ec nella Cappella di S. Maria della Steccata di Parma alcune sue sinfonie dell'op. 3, come confermato in due lettere a Giacomo Antonio Perti, considerate \u00abbellissime\u00bb. Dopo aver prestato sporadicamente servizio nella nell'orchestra della Cappella di San Petronio, nel 1686 vi ottenne un posto regolare come suonatore di violetta (probabilmente si deve intendere \"viola tenore\", dal momento che succedette a Geminiano Berosi, che appunto ricopriva questo ruolo). Torelli prest\u00f2 servizio continuativamente nella Cappella fino al 1689 e poi meno regolarmente dal 1690 al 1695, a causa di un'accresciuta attivit\u00e0 come violinista in altre citt\u00e0, come Parma e Modena. Allo scioglimento della Cappella, avvenuto per ragioni economiche nel 1696, Torelli lasci\u00f2 Bologna in cerca di ingaggi.\n\u00c8 probabile che insieme al castrato Francesco Antonio Pistocchi sia dapprima andato ad Ansbach, dove il suo ex allievo Pietro Bettinozzi era violinista nell'orchestra di Giorgio Federico II di Brandeburgo, e di qui i due, nel maggio 1697, abbiano raggiunto Berlino per esibirsi di fronte all'Elettrice Sofia Carlotta, alla quale poi Torelli dedic\u00f2 i \"Concerti musicali\" op. 6, pubblicati nel 1698 ad Augusta. Sempre nel 1697 o al massimo l'anno successivo, egli fu ad Amsterdam (probabilmente ancora col suo compagno); qui, oltre che esibirsi, come testimonia un poema di Cornelis Sweerts intitolato \"Ringraziamenti a Giuseppe Torelli, primo fra i violinisti italiani, per avermi concesso l'onore di sentirlo suonare\", probabilmente si occup\u00f2 degli accordi con l'editore Estienne Roger per la stampa dell'Opera Sesta (che per\u00f2 usc\u00ec anche qualche mese prima ad Augusta, come gi\u00e0 menzionato) e della Settima, che videro la luce nel 1698. Sempre nel 1698, venne nominato \"maestro di concerto\" (primo violino direttore dell'orchestra) alla corte del Margravio di Brandeburgo ad Ansbach, dove il Pistocchi era \"maestro di cappella\". Nel dicembre dell'anno successivo, i due erano a Vienna, come testimoniano le lettere che Torelli e Pistocchi scrivevano a Bologna a Perti, oggi conservate nel Museo internazionale e biblioteca della musica di Bologna; una di queste testimonia la composizione da parte di Torelli di un oratorio: \"L'Adamo scacciato dal Paradiso terrestre\" (la cui musica \u00e8 andata perduta), che fu eseguito nella cappella imperiale nella domenica Laetare (met\u00e0 Quaresima).\nMa gi\u00e0 nel 1700 Torelli era stanco di Vienna; sofferente di ipocondria e depressione, desiderava tornare in Italia. Nulla sappiamo del suo viaggio, tuttavia nel febbraio 1701 lo ritroviamo a Bologna, insieme al fido Pistocchi, nelle liste dei musicisti della rinata Cappella musicale di San Petronio (diretta da Perti), ora con un ruolo e trattamento contrattuale adeguato alla popolarit\u00e0 internazionale acquisita.\nTorelli mor\u00ec a Bologna l'8 febbraio 1709.\nFu noto sia in Italia che all'estero per il suo virtuosismo violinistico. Tra i suoi vari allievi ebbe Girolamo Nicol\u00f2 Laurenti, Pietro Bettinozzi e Francesco Manfredini.\nOpere.\nLa produzione di Torelli giunta fino ai giorni nostri conta quasi 200 lavori, in gran parte da fonti manoscritte. Essa comprende in grandissima parte composizioni strumentali da camera e orchestrali con solisti, accanto ad un piccolo numero di lavori vocali sacri e profani. Dell'oratorio \"L'Adamo scacciato dal Paradiso terrestre\", su testo di Tomaso Astolfi, rappresentato alla corte di Vienna nel 1700, \u00e8 rimasto purtroppo il solo libretto, anche se non si dispera sulla possibilit\u00e0 di ritrovarne anche le musiche.\nLe opere date alle stampe furono otto:\nDi seguito le opere ristampate ad Amsterdam:\nPurtroppo, dell'opera VII non \u00e8 giunta fino a noi alcuna copia, nonostante fosse molto popolare, al punto da essere citata da Johann Gottfried Walther nel suo \"Musicalisches Lexikon \"(1732) e da F\u00e9tis gi\u00e0 nella prima edizione della \"Biographie universelle\" (1844).\nLe prime cinque pubblicazioni videro la luce a Bologna nel breve arco di 6 anni, dal 1686 al 1692.\nEgli si presenta nelle prime due uscite con la tipica formazione della sonata a tre (due violini e basso continuo), che vedeva in quegli anni il suo momento di maggior successo; l'opera 1 \u00e8 composta da sonate da chiesa, quasi tutte nella caratteristica struttura a 4 movimenti lento-rapido-lento-rapido, mentre l'opera 2 contiene invece sonate da camera, consistenti in una grande variet\u00e0 di danze.\nL'opera 3 contiene 12 composizioni, indicate nel frontespizio come \"Sinfonie\", e invece \"Sonate\" (del genere \"da chiesa\") all'interno dei libri-parte. Gli organici usati sono vari: ci sono sonate per violino, violoncello e basso continuo, vi sono le tipiche sonate a tre, e ci sono sonate a 4 per due violini viola e basso con basso continuo, o con 3 violini e basso con basso continuo. I lavori sono pi\u00f9 estesi dei precedenti e si nota una sperimentazione nella scrittura che la avvicina talvolta al genere del concerto.\nTorelli fu il primo a comporre concerti per violino solista e orchestra, in un'epoca in cui ancora la forma tipica del concerto per archi \u00e8 il concerto grosso, nel quale un piccolo gruppo di solisti chiamato \"concertino\" (abitualmente 2 violini e un violoncello o un arciliuto) si contrapponeva alla massa orchestrale.\nInoltre, scrisse oltre 30 concerti per 1, 2 o 4 trombe e orchestra (sinfonie per tromba)."}
{"id": "119172", "revid": "951587", "url": "https://it.wikipedia.org/wiki?curid=119172", "title": "Pietra della Lessinia", "text": "La Pietra della Lessinia, gi\u00e0 conosciuta come Pietra di Prun dal nome della principale localit\u00e0 di estrazione, \u00e8 una pietra calcareo-marnosa che si presenta a strati di spessore variabile da 2,5 a 30 cm, con colorazioni rossastre, rosee e talvolta bianco-grigiastre, separati da veli argillosi. Lo spessore totale \u00e8 di circa 8 metri. La pi\u00f9 pregiata \u00e8 localizzata sul Monte Loffa, presso Sant'Anna d'Alfaedo. Appartiene alla Formazione della Scaglia rossa ed \u00e8 costituita da sedimenti pelagici che si sono depositati durante il periodo Cretacico. La Pietra della Lessinia viene sfruttata per la produzione di lastre, che vengono localmente denominate \"lastame\".\nLa localizzazione.\n\u00c8 presente in tutta la Lessinia ed \u00e8 leggermente diversa da sito a sito, come numero e come tipo di strati. Attualmente, le cave (\"preare\" in lingua locale) sono a cielo aperto, mentre nel passato erano presenti cave sotterranee specialmente in zona di Prun e di Torbe (vedi cave di Prun).\nLa Pietra del Monte Loffa.\nOltre agli strati di Scaglia Rossa privi di interesse commerciale, si possono distinguere 72 strati utilizzabili. La Pietra del Monte Loffa \u00e8 molto ricca di fossili, e fu studiata dal paleontologo ; il Museo Paleontologico e Preistorico di Sant'Anna d'Alfaedo ne espone gli esemplari pi\u00f9 significativi (Squali, Echinoidi, Ammoniti, Cheloni, Mosasauri).\nAnni fa, in assenza delle tecnologie odierne, le \"preare\" venivano sfruttate con la tecnica dei 4 livelli. Si sfruttavano cio\u00e8 quattro livelli di pietra al fine di avere sempre nella cava strati diversi a disposizione.\nIl suo utilizzo.\nSi pu\u00f2 distinguere un utilizzo storico locale ed un utilizzo non locale.\nL'uso locale affonda nella storia e nella preistoria. Le case della regione in cui affiora questa pietra, un tempo, venivano costruite in pietra e legno. Una parte degli strati ricavano il nome proprio da questo utilizzo. Alcuni esempi: le \"Laste da co\u00e8rti\" erano destinate ai tetti, sostenute da travi naturali fatte da tronchi di conifere e i secchiai venivano ricavati dagli strati chiamati \"seciar\u00f2n\". Le case erano prevalentemente a pi\u00f9 piani, una cucina a terra con \"laste\" come pavimento, un camino pi\u00f9 o meno elaborato fatto con pietre di grosso spessore, la parte esterna tutta in pietra e gli interni ai piani superiori in legno. Spesso i confini fra propriet\u00e0 venivano delimitati da lastame di piccolo o medio spessore.\nPrevalentemente a Verona e in quasi tutte le citt\u00e0 della pianura padana, oltre che per l'edilizia, la Pietra della Lessinia veniva usata per le pavimentazioni dei marciapiedi o per le zone destinate al traffico pedonale. Sin dal medioevo era trasportata via terra fino all'Adige, dove, in porti specializzati proseguiva lungo vie d'acqua. La difficolt\u00e0 del trasporto la poneva in condizioni di utilizzo meno comune rispetto ad altre pietre.\nOggi a livello internazionale la Pietra della Lessinia \u00e8 usata in maniera prevalente in esterni."}
{"id": "119173", "revid": "327773", "url": "https://it.wikipedia.org/wiki?curid=119173", "title": "Lessinia", "text": "La Lessinia, o Monti Lessini, \u00e8 un altopiano e un supergruppo alpino nelle Prealpi Vicentine, situato per la maggior parte nella provincia di Verona e, solo parzialmente, in quelle di Vicenza e di Trento.\nUna parte del territorio lessinico costituisce il Parco naturale regionale della Lessinia. Confina a nord con la Val di Ronchi e il Gruppo del Carega, a est con la Val Leogra, a sud con il corso dell'Adige e l'alta pianura veronese e a ovest con la Val Lagarina. Le sue cime raggiungono un'altitudine tra i 1500 e i 1800 \nFin dai tempi pi\u00f9 remoti la Lessinia vide la presenza dell'uomo, che qui poteva facilmente reperire la selce e rifugiarsi nelle molte grotte e ripari. Risale all'inizio del II millennio a.C. la diffusione dei castellieri, piccoli insediamenti fortificati posti sulla sommit\u00e0 dei rilievi, di cui rimangono solo alcune tracce oramai confuse nel territorio. Prima dell'arrivo dei Romani, avvenuto tra il III e il II secolo a.C., la zona era abitata da diverse popolazioni di origine retica, tra cui gli Arusnati. A quel tempo l'altopiano risultava quasi interamente occupato da boschi per la parte pi\u00f9 bassa mentre le spianate pi\u00f9 in quota erano adibite a pascolo estivo. In seguito alla caduta dell'Impero Romano il territorio and\u00f2 incontro a una evidente decrescita demografica che si interromper\u00e0 solamente agli inizi dell'XI secolo. Dall'et\u00e0 carolingia, fino all'avvento dell'et\u00e0 comunale, gran parte della Lessinia fu sotto il controllo della Chiesa veronese, un dominio che and\u00f2 in crisi con l'affermazione dei commercianti di lana di cui i Della Scala, futuri signori di Verona, erano gli esponenti cittadini. Nel 1287, il vescovo Bartolomeo della Scala concesse a un gruppo di coloni di origine tedesca di stabilirsi nell'area dell'odierna Rover\u00e8 Veronese, costituendo il primo nucleo dei Cimbri della Lessinia. Con la dedizione di Verona a Venezia del 1404 anche l'altopiano pass\u00f2 sotto la dominazione della Serenissima, che procedette a conferire agli abitanti diversi privilegi in cambio della sorveglianza del confine a nord. L'arrivo di Napoleone comport\u00f2 grandi cambiamenti nell'assetto amministrativo della zona, in parte mantenuti dalla successiva dominazione austriaca. Gli anni successivi all'annessione del Veneto al Regno d'Italia furono molto duri per la popolazione, che conobbe carestie ed epidemie. Risparmiata dai tragici avvenimenti della prima e seconda guerra mondiale, la fine del XX secolo si \u00e8 caratterizzata per un progressivo spopolamento dei comuni lessinici a favore di una emigrazione verso la citt\u00e0.\nToponimo.\nNomi storici utilizzati in documenti veronesi per questo territorio sono \"Luxino\", \"Lixino\", \"Lesinio\", \"Lissinorum\" e \"Lissinia\", sempre con il significato di \"terra usata e preparata per i pascoli\". Il primo documento conosciuto in cui compare il termine \u00e8 un atto del 7 maggio 814 in cui il gastaldo Ildemanno di Verona dona \"campo meo in Luxino ad Alpes facienda, una cum capilo pasquo\" al monastero veronese di Santa Maria in Organo. Potrebbe avere anche origine dal dialetto veronese \"le sime\", cio\u00e8 le vette, oppure dal veneto \"lisso\" o \"lissio\", ovvero un canale di travi per far scivolare le piante.\nGeografia.\nConfini e paesaggio.\nChiusa a nord dalla profonda e selvaggia Val di Ronchi e dal maestoso Gruppo del Carega, delimitata a est dalla Val Leogra, a sud dal corso dell'Adige e dall'alta pianura veronese e a ovest dalla Val Lagarina, essa \u00e8 quasi un'unit\u00e0 a s\u00e9 stante nell'ambito delle Prealpi Venete. La solcano numerose valli che dagli alti pascoli scendono e si dispiegano a ventaglio verso Verona e la pianura.\nProcedendo da ovest verso est troviamo le valli di Fumane, di Marano e di Negrar (che insieme costituiscono un'unit\u00e0 che ha pi\u00f9 carattere storico che geografico: la Valpolicella) e poi le valli Valpantena, di Squaranto, di Mezzane, d'Illasi, le valli Tramigna, d'Alpone, valle del Chiampo, valle dell'Agno. Le sue alture a ovest rientrano nelle Prealpi Venete, con cime tra i 1500 e i 1800\u00a0m, e il gruppo del Carega a nord-est (che supera i 2200\u00a0m). La fascia centrale si attesta invece tra i 1000 e i 1300 metri.\nTra le cime: Corno d'Aquilio, Monte Tomba, Cima Trappola.\nIl paesaggio degli Alti Pascoli della Lessinia \u00e8 stato ufficialmente riconosciuto come paesaggio agrario ed inserito nel Registro nazionale dei Paesaggi storici rurali, predisposto con Decreto n. 17070 del 19 novembre 2012 del Ministero delle politiche agricole, alimentari e forestali.\nIdrografia.\nIl fenomeno del carsismo tipico della rocce calcaree che formano la Lessinia ha reso la sua rete idrografica assai articolata e varia, caratterizzata da una grande ramificazione di torrenti che nel corso dei periodi glaciale e quaternario hanno contribuito a scavare le valli torrentizie che compongono il territorio. Su tutto l'altopiano si annoverano diverse sorgenti, sia temporanee legate allo scioglimento delle nevi e alle piogge, sia permanenti, che sgorgano soprattutto allo sbocco delle valli tra l'alta e bassa pianura. Le pi\u00f9 importanti si trovano sul versante trentino nella valle dei Ronchi, lunga circa e percorsa dal torrente Ala, e nella Val Bona mentre sugli altri versanti quelle della Val di Illasi e tra Velo e Val di Mazzano sono le pi\u00f9 consistenti.\nDi seguito un elenco dei principali corsi d'acqua presenti in Lessinia partendo da ovest e andando verso est. A Fumane transita l'omonimo \"progno\" (termine in dialetto veronese per indicare un torrente) che dopo essere nato dal monte San Giovanni e dal Monte Loffa percorre i circa della valle dei Progni ricevendo numerosi affluenti. La valle di Marano di Valpolicella, lunga appena , \u00e8 percorsa dal progno di Marano proveniente da Vajo Camporal e la cui fonte si trova presso il monte Noroni. Pi\u00f9 a est, la valle di Negrar di Valpolicella lunga \u00e8 percorsa dall'omonimo progno che origina dal progno di Fane e ha come affluenti, tra gli altri, i progni di Fiamene, Prun, Mazzano, San Ciriaco, Sieresol, Pozzetta, Quena e Cancello. In pianura, il progno di Negrar e di Marano si congiungono per poi sfociare in Adige.\nNei pressi della citt\u00e0 di Verona giungono in pianura il progno di Quinzano e il torrente Avesa, entrambi si gettano poi in Adige. A est di Verona si apre la grande vallata di Valpantena, orientata nord-sud che si estende per circa con un bacino idrografico di , termina a nord con una biforcazione che divide l'Alta Valpantena dal Vajo dell'Anguilla. Il progno di Valpantena, dopo aver attraversato l'abitato di Borgo Venezia, sfocia in Adige a ovest di San Michele Extra. Sempre pi\u00f9 a est, da Cima Trappola origina il vajo Squaranto che si unisce al vajo Illasi dopo aver ricevuto numerosi affluenti tra cui i torrenti Fibbio e Marcellise, in corrispondenza di San Martino Buon Albergo per poi terminare in Adige prima di Belfiore.\nLa Val d'Illasi, con i suoi , separa in due l'altopiano della Lessinia andando a insinuarsi fino nel gruppo del Carega. La valle risulta assai stretta nelle sue porzioni pi\u00f9 settentrionali, facendo registrare poco meno di 200 metri di larghezza a Selva di Progno per poi aprirsi all'altezza di Illasi fino a circa . Nei pressi di Giazza si apre una vallata in direzione ovest est, la val Fraselle percorsa dall'omonimo torrente.\nL'ultima grande valle della provincia di Verona \u00e8 la Val d'Alpone in cui scorre per circa il torrente Alpone che, nato dal monte Purga, termina la sua corsa in Adige dopo aver attraversato San Bonifacio. Infine, in provincia di Vicenza, la val del Chiampo si estende per circa interamente percorsi dal torrente Chiampo, anch'esso terminante nell'Adige dopo aver aggiunto alle sue acque, originatesi a 1650 , quelle di numerosi torrenti.\nClima.\nClimaticamente la Lessina pu\u00f2 essere divisa in tre fasce: una temperata sub-continentale che si estende dalle zone pedemontane a circa , una successiva temperata fresca tra i m e i m e, infine, una oltre i m temperata fredda. Le temperature medie oscillano tra i 5\u00a0\u00b0C e i 13\u00a0\u00b0C con una diminuzione media di circa 0,5\u00a0\u00b0C ogni m di quota guadagnata. Il mese pi\u00f9 freddo \u00e8 gennaio, con una media delle minime spesso inferiore a -1\u00a0\u00b0C, mentre il periodo pi\u00f9 caldo \u00e8 tra luglio e agosto quando le massime arrivano a essere comprese tra i 22\u00a0\u00b0C e i 29\u00a0\u00b0C. L'umidit\u00e0 relativa \u00e8 tra il 50% e il 70%.\nA fondovalle si registrano precipitazione medie intorno agli mm che crescono sensibilmente in direzione nord. Il minimo pluviometrico principale coincide con i mesi di gennaio febbraio, mentre quello secondario tra luglio e settembre, con l'esclusione di agosto quando l'intensa attivit\u00e0 convettiva comporta un aumento delle piogge. I massimi pluviometrici principali si registrano nei mesi di ottobre e novembre, mentre tra aprile e giugno vi \u00e8 il massimo secondario. La neve, pi\u00f9 frequente nella zona centrale e orientale, si presenta nei mesi invernali tra dicembre e met\u00e0 febbraio non superando di media gli 80 centimetri.\nA titolo di esempio si riportano le tabelle climatiche relative a Velo Veronese (a ) e Grezzana (a ):\nI venti dominanti soffiano da ovest ad est mentre quelli da nord vengono in gran parte fermati dai rilievi maggiori. Vi sono diverse correnti minori e brezze che vanno dal basso verso l'alto e che comportano la formazione di condense e di nuvole nelle zone pi\u00f9 elevate.\nSismicit\u00e0.\nRispetto al resto delle Prealpi venete la Lessinia si presenta con un livello di sismicit\u00e0 relativamente basso. I fenomeni sismici che comunque si riscontrano non sono ascrivibili a cause vulcaniche ma piuttosto all'avanzamento verso nord della catena appenninica che comporta una compressione e allo scollamento di masse rocciose crostali. Pertanto si tratta di terremoti interplacca superficiali che interessano la fascia rocciosa posta tra i 20 e i 25\u00a0km di profondit\u00e0. La val di Illasi, caratterizzata da un sistema di faglie che si estendono in direzione nord e sud, \u00e8 quella a maggior rischio e che ha fatto registrare diversi eventi tellurici verso la fine del XIX secolo. Altres\u00ec la porzione pedemontana subito a nord della citt\u00e0 di Verona \u00e8 stata, nel corso della storia, protagonista di numerosi terremoti.\nStoria.\nPreistoria.\nIl territorio della Lessinia appare abitato fin dai tempi pi\u00f9 remoti; la facilit\u00e0 con cui si poteva reperire la selce per la produzione di oggetti, la disponibilit\u00e0 di molte grotte e ripari in roccia e altri motivi economici e legati alla sicurezza furono i fattori che portarono diverse comunit\u00e0 preistoriche a insediarvisi.\nLe prime testimonianze risalgono al paleolitico inferiore e dimostrano la presenza umana in diverse localit\u00e0, tra cui Riparo Soman, Ponte di Veja, localit\u00e0 \"Villa\" (Quinzano), \"C\u00e0 Verde\" (Sant'Ambrogio di Valpolicella), Grotta di Fumane. Sempre a Quinzano sono stati trovati numerosi resti del successivo periodo interglaciale di Riss-W\u00fcrm, come punte di lancia, asce, falcetti e frammenti di ossa craniche umane. Altri insediamenti del paleolitico medio sono stati trovati sulle Torricelle, sul Monte Cucco, sul Monte Loffa e ad Azzago. I ritrovamenti comunque fanno supporre che non si trattassero di veri e propri stabili stanziamenti dell'uomo, in quanto risulta che praticasse una vita nomade, anche se si presume che la zona della \"C\u00e0 Verde\" rappresentasse un'eccezione. Tra la fauna del tempo si potevano trovare l'orso delle caverne, il lupo, la iena e diversi roditori della steppa.\nGli studi effettuati hanno suggerito che nel paleolitico superiore le popolazioni stanziate nella bassa Lessinia fossero in ritardo per quanto riguarda la civilizzazione rispetto ai modelli pi\u00f9 generali. Scarse, infatti, le testimonianze artistiche e manufatti complessi risalenti a questo periodo. Per trovare segni di una civilt\u00e0 pi\u00f9 complessa bisogna aspettare l'et\u00e0 del rame che ha visto la presenza dell'uomo sulle colline di Marcellise, a Ponte di Veja, sul Monte Loffa, a Molina, in localit\u00e0 \"Colombare\" di Negrar dove \u00e8 stato rinvenuto un focolare, probabilmente utilizzato per scopi rituali.\n\u00c8 degli inizi del II millennio a.C., in piena et\u00e0 del ferro, che in zona si riscontra il fenomeno dei castellieri, piccoli insediamenti di capanne ubicate a semicerchio, fortificati con mura di pietrame a secco e posti sulla sommit\u00e0 dei rilievi. Nonostante ne rimangano solo alcune tracce confuse nel territorio circostante, alcuni di essi sono stati identificati nei pressi di Arbizzano (Negrar), Fumane, Marano di Valpolicella. Uno dei meglio conservati, risalente all'et\u00e0 del ferro, venne trovato a \"Castel Sottosengia\", nei pressi di Breonio, oggi scomparso per far posto a una cava di marmo.\n Il ritrovamento in loco di alcuni materiali come lo stagno e il rame ha suggerito che le popolazioni locali intraprendessero commerci con altre localit\u00e0 anche al di fuori dell'Italia.\nMolti ritrovamenti degli oggetti ritrovati si trovano oggi al Museo paleontologico e preistorico di Sant'Anna d'Alfaedo e al Museo civico di storia naturale di Verona.\nEpoca romana.\nFin da prima dell'inizio della dominazione romana, che ebbe inizio tra il III e il II secolo a.C., il territorio della Lessinia era abitato da varie popolazioni di origine retica. Una menzione va fatta a parte per gli antichi abitanti della Valpolicella, gli Arusnati, di cui si dibatte la loro origine retica o etrusca; questa popolazione godette di particolare autonomia amministrativa anche successivamente all'arrivo dei Romani costituendo il \"Pagus Arusnatium\".\nSul territorio veronese confluivano due tra le pi\u00f9 importanti strade romane, la via Claudia Augusta che congiungeva il nord Europa alla pianura padana e la via Postumia che partendo dalla Liguria si estendeva fino ai confini pi\u00f9 orientali dell'impero. Il passaggio di queste fondamentali vie, che si congiungevano nella citt\u00e0 di Verona, rendeva la zona strategicamente importantissima. La loro presenza influ\u00ec anche sul territorio collinare lessinico dove vennero realizzate vie secondarie che si congiungevano a esse.\nA quel tempo la Lessinia, facente parte dell\"'agro veronese\", risultava quasi interamente occupata da boschi per la parte pi\u00f9 bassa (\"Frizzolana\" e \"Selva veronensis\") mentre le spianate pi\u00f9 in quota (\"Lessinium\") erano adibite a pascolo estivo. Oltre alle attivit\u00e0 di pascolo, in Lessinia si praticava la raccolta di erbe, di bacche, di funghi, di legname da ardere e per l'edilizia. Dalle cave si estraeva pietra calcarea bianca e rossastra largamente impiegata per gli edifici cittadini. Nonostante ci\u00f2 gran parte del territorio risultava disabitato. Pochi furono, dunque, i segni lasciati dai Romani, specie nelle zone pi\u00f9 elevate, che si limitarono a presidiare gli accessi lasciando ai locali il potere di organizzarsi amministrativamente. A San Mauro di Saline esisteva una strada carraia che risaliva la dorsale ed era utilizzata per la transumanza verso le alture di caprini e ovini. A Velo Veronese vi fu certamente un forte militare.\nDiversa la situazione per i paesi a fondo valle in cui, conseguentemente alla centuriazione del II secolo a.C., si svilupp\u00f2 un'intensa attivit\u00e0 agricola e dove, contemporaneamente, sorsero ville romane il cui padrone, solitamente risiedente in citt\u00e0, vi si recava per amministrare i propri fondi. Resti di alcune di esse sono stati trovati a Negrar, Romagnano, Azzago, Colognola ai Colli. Dalla Valpantena e dalla Valpolicella partivano gli acquedotti che rifornivano la citt\u00e0 di Verona. A Santa Maria in Stelle \u00e8 stato rinvenuto un ipogeo di epoca tardo imperiale.\nA partire dal IV secolo si incominci\u00f2 ad assistere alla cristianizzazione delle popolazioni che vivevano in Lessinia; l'incendio del tempio di Minerva che sorgeva a Marano (dove oggi sorge il santuario di Santa Maria di Valverde) \u00e8 una testimonianza di quel processo.\nEpoca medioevale.\nAlto Medioevo.\nCon la caduta dell'Impero romano d'Occidente si assistette a un decremento della popolazione in Lessinia e delle attivit\u00e0 economiche che qui vi si svolgevano. In epoca longobarda molti appezzamenti della Lessinia erano dati come beneficio feudale agli arimanni, uomini liberi e in grado di portare le armi. Con la fine del regno longobardo e l'avvento dell'et\u00e0 carolingia essi divennero dei semplici gastaldi, ovverosia dei funzionari civili delegati a sovraintendere alle terre dei nuovi feudatari che qui furono per la maggior parte enti ecclesiastici dell'abbazia di San Colombano di Bobbio (PC) e della corte del Priorato del monastero di San Colombano di Bardolino e di Verona, e in particolare il capitolo della cattedrale, il monastero di San Zeno, quello di Santa Maria in Organo e dei Santi Nazaro e Celso. Verso la fine dell'alto medioevo il territorio risultava organizzato in pievi, tra cui le pi\u00f9 importanti erano quelle di Grezzana, di San Floriano, di San Martino a Negrar, di Arbizzano e di Montorio, di Santa Maria a Tregnago e di San Giovanni in Loffa quest'ultima probabilmente la pi\u00f9 antica della Lessinia occidentale. Nel X secolo vi erano almeno tre sculdasci posti a sovraintendere ad aree di particolare interesse strategico. Un documento datato 7 maggio 814 nomina per la prima volta il termine \u201cLessinia\u201d.\nIl nome Valpolicella (\"Valle Pulliscella\"), la zona che comprende la parte sud-ovest della Lessinia, compare invece per la prima volta in un decreto di Federico Barbarossa del 24 agosto 1177 in cui l'imperatore concede alla Congregazione del Clero le terre intorno al \"Castrum Rotaris\" nei dintorni dell'odierno Castelrotto: nulla a che vedere con l'omonima localit\u00e0 dolomitica, trattandosi invece di frazione di S. Pietro in Cariano (VR). Sempre il Barbarossa l'anno seguente attribuisce i diritti comitali su terreni e ville della zona al conte Sauro della famiglia dei Sambonifacio. Tuttavia, amministrativamente la Valpolicella non ebbe nessun riconoscimento fino all'et\u00e0 comunale quando venne istituito un \u201ccolonnello\u201d dotato di parziale autonomia, dovendo accettare un capitano da Verona quando se ne fosse resa necessit\u00e0. Nel 1311 con Federico della Scala nasce la contea della Valpolicella che godr\u00e0 di maggior libert\u00e0 e diversi sgravi fiscali, prerogative che manterr\u00e0 per diversi secoli anche dopo la fine della dominazione scaligera.\nIl territorio della Valpantena era in gran parte dei canonici del duomo. Grazie al testamento del 921 del vescovo di Verona Nokterio si apprende che a Marzana vi fosse un castello \"cum turribus et omnibus in circuito municionibus suis\" e che un altro sorgesse a Grezzana. Altri ne vennero edificati negli anni successivi, tra il X e l'XI secolo sono documentati \"castrum\" a Poiano (edificato prima del 968), a Rocca di Lugo, ad Azzago, a Romagnano, a Montorio e ad \"Arbetu\" (l'attuale Erbezzo, citato nel 1014). Negli stessi anni il capitolo della cattedrale acquisisce sempre pi\u00f9 potere in loco: un diploma di Ottone II del 983 gli assegna alcuni castelli, mentre nel 1027 Enrico II gli concede la possibilit\u00e0 di riscuotere tasse.\nEt\u00e0 comunale: produzione di lana e affermazione degli Scaligeri.\nCon l'avvento dell'et\u00e0 comunale si ebbe un ripopolamento della zona con Grezzana, elevata a sede pievana, centro pi\u00f9 importante. Fiscalmente la valle era organizzata in un colonnato mentre giurisdizionalmente in un capitanato. Questo nuovo assetto politico si ripercuote sul territorio che vede il progressivo abbandono dei castelli fino a far scomparire ogni traccia, con l'esclusione di quello di Montorio per via della sua posizione strategica. All'epoca l'alta Lessinia risultava divisa in \"Frizzolana\", che comprendeva la fascia boschiva posta tra i circa 900 e i 1200 metri e di propriet\u00e0 di enti ecclesiastici cittadini; la \"Silva Communis Veronae\", posta tra i 1200 e 1400 e appartenente al comune di Verona che dispose diverse leggi per la raccolta della legna per prevenire l'impoverimento; e il \"Lessinio\", i pascoli di alta quota in gran parte di propriet\u00e0 di latifondisti laici o di monasteri e dove si produceva la lana, elemento fondamentale per l'economia veronese di quel tempo.\nNel corso del XIII secolo a Verona si viene ad affermare l'arte della lana come una delle istituzioni economiche cittadine pi\u00f9 importanti e di conseguenza l'alta Lessinia assume il ruolo di zona strategicamente fondamentale per il pascolo degli ovini. Tale situazione port\u00f2 gli enti ecclesiastici a cedere, sia mediante affitto sia con pure alienazioni, molti dei loro territori lessinici a favore delle ricche famiglie cittadine impegnate nell'industria della lana. Ci\u00f2 si afferm\u00f2 con la presa del potere da parte della signoria dei Della Scala, da tempo coinvolti nel commercio della lana, che un po' alla volta riuscirono a controllare le istituzioni religiose cittadine impossessandosi di fatto dei loro fondi montani. Sono questi gli anni in cui viene a costituirsi la cosiddetta \"Potesteria Lissinorum\", che trover\u00e0 pieno sviluppo nella successiva epoca veneziana, ovvero la temporanea giurisdizione sulla popolazione residente nei pascoli di alta quota da parte, formalmente, del monastero di san Zeno, ma in pratica affidata agli scaligeri in quanto feudatari.\nL'immigrazione dei Cimbri.\nIl 5 febbraio 1287, mentre Alberto della Scala \u00e8 signore di Verona, il vescovo Bartolomeo della Scala concede a un gruppo di coloni di origine tedesca che si erano insediati nell'altopiano vicentino di stabilirsi in Lessinia nell'area dell'odierna Rover\u00e8 Veronese e conferendo ai loro due capi, Olderico Vicentino e Olderico da Altissimo, la carica di gastaldi vescovili. Ci\u00f2 costitu\u00ec il primo nucleo dei Cimbri della Lessinia. Il motivo che spinse il vescovo a chiamare questa popolazione fu di natura prettamente economica, ovvero la necessit\u00e0 di manodopera per la produzione di carbone vegetale e legname a costi pi\u00f9 bassi rispetto a quello che veniva importato da Trento. A questa prima comunit\u00e0 vennero concessi diversi benefici, come l'esenzione dal servizio militare, dal pagamento di tasse e dal diritto di scegliersi il proprio parroco (giuspatronato). Nei primi anni del secolo successivo arrivarono a colonizzare, grazie all'assenso di Cangrande della Scala, la \"frizzolana\" a scapito dei canonici della cattedrale. Nel 1375 fondarono a parrocchia di Valdiporro e successivamente quella di Erbezzo, fino ad arrivare a stabilirsi anche a San Mauro di Saline, Velo Veronese, Camposilvano e Selva di Progno. La loro rapida espansione venne rallentata solo dalla peste nera che colp\u00ec tutta l'Europa senza risparmiare la Lessinia che accus\u00f2 un notevole calo demografico.\nDominazione veneziana.\nTerminato il potere degli scaligeri e dopo una breve parentesi sotto il dominio dei Visconti e dei Carraresi, con la dedizione di Verona a Venezia del 1404 anche la Lessinia diviene territorio della Serenissima e tale rimarr\u00e0 fino alla sua caduta, fatta eccezione per il periodo della guerra della Lega di Cambrai.\nLa necessit\u00e0 di poter contare su popolazioni fedeli residenti nei pressi dei confini port\u00f2 la Repubblica di Venezia a confermare e ad ampliare diritti e privilegi gi\u00e0 accordati agli abitanti di questi territorio. Ad esempio, agli abitanti di Sant'Anna d'Alfaedo fu concesso di svolgere attivit\u00e0 di pascolo e raccolta della legna a patto che assicurassero un controllo armato dei sentieri che conducevano verso il confine con il vescovado di Trento. Per favorire la zona, inoltre, la Serenissima promosse la costruzione di una strada, detta \"della \"Selve Lessinee\", che attraversava il territorio del vicariato della Valpantena per dirigersi verso Lugo, Belloro e Lughezzano.\nLa pi\u00f9 antica raffigurazione cartografica della Lessinia appare in una carta del 1440, detta carta dell'Almagi\u00e0, ove \u00e8 disegnata gran parte del territorio Veronese. In tale documento sono ben riconoscibili, tra gli altri insediamenti, Sant'Anna d'Alfaedo con le localit\u00e0 Cona e Cerna, entrambi con relativa chiesa, la zona di Selva circondata da boschi; Boscochiesanuova si presenta con molti edifici ed una chiesa; Valdiporro dispone anch'essa di una chiesa e nelle vicinanze appaiono diverse contrade; i territorio di Saline, Tavernole, Alcenago, Lugo, Azzago, e Romagnano.\nGrazie ai privilegi concessi dalla Serenissima e al periodo di relativa pace, tra il XIV e il XVI secolo la popolazione della Lessinia crebbe costantemente cos\u00ec come andarono ad affermarsi ulteriori attivit\u00e0, come la pastorizia e l'agricoltura, in aggiunta alle tradizionali produzioni di carbone e alla raccolta della legna. Nonostante ci\u00f2 la popolazione viveva ancora in gravi ristrettezze econimiche, tanto che il mais rappresentava quasi esclusivamente l'unico alimento disponibile. Con la crescita della popolazione iniziarono ad essere realizzati nuovi insediamenti. Abbandonate le vecchie abitazioni in legno, gli abitanti della Lessinia iniziarono ad utilizzare il rosso ammonitico facilmente reperibile sul posto e che lavorato a lastre regolari venne impiegato con successo. Vennero costruiti anche edifici dedicati alle varie attivit\u00e0, come \"baiti\" e \"caseare\" per la lavorazione del latte, ghiacciaie e forni per ottenere la calce viva. Menzione a parte per i numerosi edifici a carattere religioso che comparvero un po' dappertutto nel territorio lessinico: chiesette, capitelli, steli, piccole cappelle poste agli incroci delle strade, sono tutte manifestazioni della devozione religiosa degli abitanti che ancora oggi adornano il paesaggio.\nDall'et\u00e0 moderna al XX secolo.\nQuando le truppe napoleoniche si insediarono in Lessinia a seguito della pace di Presburgo del 1805 iniziarono grandi cambiamenti nell'assetto amministrativo della zona: i confini mutarono pi\u00f9 volte e l'apparato burocratico and\u00f2 incontro a semplificazioni. La presenza delle truppe nei paesi lessinici fu numerosa e spesso malvista dalla popolazione. Con l'intento di conoscere meglio le popolazioni che qui risiedevano, i francesi compirono due censimenti e studiarono la diffusione della lingua cimbra appurando che veniva parlata ancora a Selva di Progno, Campofontana e Giazza. Inoltre vennero fondate le prime scuole pubbliche laiche. Tali riforme continuarono con la successiva dominazione austriaca che si protrasse tra il 1814 e il 1866 quando vi fu l'annessione del Veneto al regno d'Italia. In questo periodo vi fu anche l'istituzione di un servizio medico gratuito pensato prevalentemente per contenere eventuali epidemie, tipiche erano quelle di pellagra, vaiolo e colera, che mietevano vittime tra la popolazione malnutrita. A seguito della terza guerra d'indipendenza la Lessinia annessa all'Italia torn\u00f2 ad essere terra di confine con l'impero austriaco. Sorsero pertanto numerosi edifici militari difensivi come il forte Masua sul Monte Pastello, il forte San Briccio, il forte Santa Viola sopra Azzago e il forte Monte Tesoro. Venne inoltre potenziata la rete di vie carrabili. La seconda met\u00e0 del XIX secolo non fu facile per la popolazione lessinica: gravi carestie associate ad una disoccupazione port\u00f2 molta gente ad emigrare all'estero. Le attivit\u00e0 pi\u00f9 diffuse tra la povera popolazione residente si limitavano all'allevamento, alla produzione di formaggio e, nella zona centrale e orientale, di carbone; diffusa anche l'estrazione del ghiaccio che avveniva nelle tipiche \"giassare\". Le difficili condizioni di vita portarono, inoltre, ad una notevole diffusione del fenomeno del contrabbando con il vicino Tirolo (Vedi contrabbando tra Ala e la Lessinia) con cui si scambiavano sali, tabacchi, caff\u00e8, spezie, zucchero ed alcolici.\nEssendo un territorio di confine si temette che la Lessinia potesse essere un teatro di battaglie nel corso della prima guerra mondiale e pertanto venne fortificata con trincee, strade militari e disboscamenti. Le preoccupazioni, tuttavia, non furono esatte e l'altopiano serv\u00ec solo come seconda linea e come campo di addestramento dei soldati mentre le attivit\u00e0 belliche si concentrarono sul vicino monte Pasubio. Con la fine delle ostilit\u00e0 il Trentino divenne italiano e quindi la Lessina cess\u00f2 di essere un territorio di frontiera. Le gi\u00e0 provate popolazioni che qui risiedevano videro peggiorare ancora di pi\u00f9 le loro condizioni di vita tanto che si registr\u00f2 una forte emigrazione, non solo all'estero ma anche nei territori vicini. La seconda guerra mondiale non coinvolse pi\u00f9 di tanto l'altopiano che, comunque, venne occupato dalla \"Wehrmacht\" dopo il 1943. L'evento pi\u00f9 significativo fu un incendio appiccato dai soldati tedeschi in alta val d'Alpone in segno di rappresaglia per un'azione portata a segno dei partigiani contro le truppe di occupazione.\nTerminata la guerra, il successivo miracolo economico che invest\u00ec l'Italia non fu sufficiente a mettere un freno allo spopolamento delle zone pi\u00f9 elevate e remote della Lessina. Anzi, l'introduzione di nuove tecnologie e la crescita del settore industriale e dei servizi a valle fece scomparire alcune delle attivit\u00e0 tipiche delle montagne tanto che i molti residenti finirono per trasferirsi in citt\u00e0 abbandonando le antiche contrade che finirono per essere completamente disabitate. In contrapposizione a ci\u00f2, a partire dagli anni 1960 e nei centri pi\u00f9 grandi, si inizi\u00f2 a costruire nuove residenze utilizzate dai cittadini come seconde case per la villeggiatura e, in contemporanea, a nascere il fenomeno del turismo dell'altopiano.\nFlora e fauna.\nBirdwatching.\nIn Lessinia sono state osservate 170 specie dal 2006 al 2012, da quelle pi\u00f9 comuni come i diversi turdidi, fringillidi e cince, a quelli pi\u00f9 usuali nell'ambiente alpino come gallo cedrone, fagiano di monte, aquila reale, picchio muraiolo e merlo acquaiolo, a quelli pi\u00f9 atipici come la cicogna nera, il cavaliere d'Italia, il cormorano, l'airone cenerino, l'airone guardabuoi, la marzaiola o il totano moro.\nAnche in Lessinia si sta man mano sviluppando un turismo legato alla natura e in particolare all'osservazione degli uccelli (birdwatching), grazie alla presenza di numerose specie alpine come l'aquila reale, il codirossone o il merlo acquaiolo. Recente \u00e8 la possibilit\u00e0 di vedere d'inverno una specie in Italia poco frequente e poco numerosa come lo zigolo delle nevi che ha portato in Lessinia numerosi fotografi e birdwatcher. Il punto principe ove osservare questo passeriforme artico \u00e8 la localit\u00e0 Bocca di Selva.\nIl lupo.\n\"Una volta s\u00ec che c'erano i Lupi ed anche gli Orsi nelle tane dei boschi. Gli Orsi erano meno pericolosi dei Lupi, ma diventavano furiosi quando erano feriti da qualche cacciatore; ma se nessuno gli faceva del male, scappavano sempre. I Lupi non si vedevano mai d'estate, ma solo d'inverno quando la neve era alta e faceva gran freddo. Allora, quando c'era la \"frada\" ( = bufera di neve), all'Ave Maria della sera un Lupo saliva sulla cima di un dosso e chiamava con forti urla gli altri; poi, quando si erano messi insieme in tanti, scendevano nelle contrade e con le unghie graffiavano le porte delle stalle dove c'erano dentro le bestie e volevano entrare ad ogni costo\"\".\nNei primi mesi del 2012, a seguito di dispersione naturale, \u00e8 avvenuto l'incontro e la stabilizzazione di due lupi appartenenti a popolazioni differenti: un maschio di nome Slavc appartenente alla popolazione dinarica in dispersione dalla Slovenia, monitorato con radiocollare nell'ambito del progetto europeo \u201cLife SloWolf\u201d, ed una femmina appartenente alla popolazione italiana. La presenza di questi due lupi in Lessinia \u00e8 di straordinario interesse scientifico ed \u00e8 il primo caso\u00a0\u2013 dopo la scomparsa del lupo sulle Alpi - che una coppia della specie si sia formata con individui appartenenti a due popolazioni diverse: quella dinarica e quella italiana. Il lupo era presente sulle Alpi fino alla fine del XIX secolo e, pi\u00f9 sporadicamente, nei primi decenni del XX secolo.\nIn Veneto gli ultimi avvistamenti di lupo risalgono al 1931 nella zona di Belluno (Fossa, 1988), mentre in Lessinia la specie sembra essere scomparsa nella prima met\u00e0 del 1800 (Garbini, 1898) , con sporadiche presenze isolate registrate nel 1880 (Benetti, 2003). Il lupo in Lessinia \u00e8 storicamente legato alle tradizioni socio-culturali della popolazione cimbra, come attestato da toponimi, favole, leggende, proverbi e modi di dire dedicati a questo animale. \nIn localit\u00e0 \u00abRiserva di Buse di Sopra\u00bb (Comune di Velo Veronese) vi \u00e8 una stele che porta la seguente iscrizione:1657 - CO - VELO - P - IL - CAS0 - FORD0 - DI - MADA - DE - LA - VALLE - 1655. Vicino a questa vi \u00e8 un pozzo ed una pozza per abbeverare il bestiame al pascolo, denominati rispettivamente il \u00abPosso del Loo\u00bb e la \u00abPossa del Loo\u00bb. Circa l'erezione di questa stele e la denominazione dei depositi d'acqua ecco quanto raccontava la nonna di uno degli scriventi, A. Benetti : \"\"Nella contrada \"Valle della Ba\" (Camposilvano) viveva in tempi antichi una donna che si chiamava Maddalena. Nella contrada non vi erano pozzi da cui attingere acqua e cos\u00ec la donna, quando faceva la \"lissia\" (bucato) andava fino al \"Posso del Loo\" (Pozzo del Lupo) a prenderne un \"col\". Quando doveva \"resentarla\" (sciacquarla) occorreva molta acqua e allora preferiva portare la \"lissia\" sul posto risparmiando cos\u00ec molta fatica. Un giorno la \"pora\" Maddalena si rec\u00f2 al \"Posso del Loo\" per risciacquare il bucato e, mentre era intenta a questo lavoro, usc\u00ec fuori dal bosco un Lupo che la mangi\u00f2. Il Lupo mangi\u00f2 solo la parte destra del corpo, non potendo toccare la sinistra perch\u00e9 in essa vi batte il cuore. Dopo questo fatto, il Comune di Velo fece fare la lapide per ricordare ai passanti di dire una \"Rechia meterna (requiem) per quella poveradonna\". La credenza, ancora diffusa nella zona di Camposilvano, che i Lupi non potessero cibarsi della parte sinistra del corpo umano, nacque certamente da questo caso\"\". \nLa presenza del lupo in Lessinia \u00e8 tutt'oggi controversa, in quanto spesso divide l'opinione pubblica cittadina tra chi vede questa presenza in maniera positiva e favorevole al corretto mantenimento della biodiversit\u00e0, e chi vede la presenza del lupo come un grosso problema a causa delle ingenti predazioni sugli animali d'allevamento. In Lessinia 11 consigli comunali hanno votato nel 2014 all'unanimit\u00e0 delle delibere comunali che chiedevano lo spostamento totale del predatore in altre aree e l'abbandono del progetto Life wolf alps. \nNumerose sono le predazioni denunciate dagli allevatori e riconosciute dagli organi preposti dall'arrivo del Lupo in Lessinia:\n- 2012: 17 capi in 7 eventi \n- 2013: 11 capi in 10 eventi\n- 2014: 52 capi in 39 eventi\n- 2015: 44 capi in 43 eventi \n- 2016: 65 capi in 66 eventi \n- 2017: 146 capi in 99 eventi\n- 2018: 90 capi in 48 eventi\n- 2019: 86 capi in 68 eventi\n- 2020: 115 capi in 88 eventi\nArte e cultura.\nMusei.\nIn Lessinia vi sono diversi musei, perlopi\u00f9 naturalistici ma non mancano le collezioni etnografiche. Il Museo dei fossili di Bolca dedica due sale ai reperti fossili di oltre 150 specie di pesci, 250 di vegetali, oltre che insetti e fauna minore. Presso il Museo geopaleontologico di Camposilvano si possono trovare fossili del mesozoico e cenozoico trovati sia sull'altopiano che in altre regioni fornendo cos\u00ec una completa visione della storia geologica e paleontologica del luogo. Il Museo paleontologico e preistorico di Sant'Anna d'Alfaedo espone reperti rinvenuti nelle cave di pietra della zona tra cui fossili di pesci, di squali, di rettili marini e ammoniti. Vi \u00e8 anche una sezione dedicata alla preistoria con oggetti trovati nei dintorni di Fumane. A Molina vi \u00e8 il Museo botanico della Lessinia che vanta una collezione di circa 300 specie erbacee, arbustive e arboree tipiche della zona. La visita al museo pu\u00f2 essere completata con il vicino Parco delle Cascate e con la visita alle antiche corti di pietra.\nIl Museo dei fossili di Ronc\u00e0, fondato nel 1975, offre testimonianze dell'ambiente di 40 milioni di anni fa come fossili di foraminiferi, molluschi, rettili, mammiferi e piante. Il Museo etnografico di Bosco Chiesanuova si prefigge lo scopo di illustrare i tipici lavori dei popoli che una volta vivevano in Lessinia, come il taglio della legna, la produzione di carbone vegetale, la lavorazione del latte e la produzione di ghiaccio. A Giazza il Museo dei Cimbri offre un percorso espositivo relativo alla storia, alla cultura e alla lingua degli antichi Cimbri. Infine, il Museo dei Trombini a Selva di Progno espone alcuni tipi di trombino tra i quali un esemplare di fabbricazione veneziana risalente al 1500. Menzione va fatta anche per l'Area floro-faunistica di Malga Derocon, ad Erbezzo, permette ai visitatori di osservare esemplari di camosci, cervi, caprioli allo stato di semi libert\u00e0, oltre a 60 specie floristiche della Lessinia, un giardino roccioso e alcun faggi secolari.\nEconomia.\nL'economia s'incentra soprattutto sull'allevamento, sulla produzione casearia e sull'estrazione e la lavorazione del Marmo rosso e della Pietra della Lessinia.\nTurismo.\nIl turismo in Lessinia \u00e8 prevalentemente di tipo confinante, ovvero caratterizzato da turisti provenienti dalle zone limitrofe (soprattutto dalle citt\u00e0 di Verona e Mantova).\nSport.\nI monti della Lessinia offrono numerose opportunit\u00e0 agli sportivi. Nel periodo invernale nella zona intorno a Malga San Giorgio (localit\u00e0 di Bosco Chiesanuova) \u00e8 presente una stazione sciistica con alcuni impianti di risalita. Malga San Giorgio \u00e8 inoltre una delle partenze (insieme a quelle di Passo delle Fittanze e di Bocca di Selva) del celebre \"centro Fondo Alta Lessinia\", un percorso di sci di fondo che si snoda negli angoli pi\u00f9 belli della catena montuosa, toccando quote che vanno dai 1390 ai 1755\u00a0m.\nD'estate la Lessinia vede la presenza di numerosi escursionisti, e negli ultimi anni \u00e8 notevolmente cresciuta la presenza di amanti della mountain bike. I percorsi sterrati attraverso le malghe hanno fatto da richiamo agli amanti della bicicletta da fuoristrada. Nelle zone intorno a Sega di Ala si teneva ogni anno la \"Lessinia Bike\", gara che vedeva impegnati numerosi atleti in un percorso che toccava i pi\u00f9 suggestivi luoghi della Lessinia occidentale. La parte orientale \u00e8 invece teatro di molte edizioni di un'altra importante gara di mountain bike: la \"Lessinia Legend\". Importante anche la presenza degli appassionati di bicicletta da corsa, la cui meta preferita \u00e8 l'attraversamento del passo delle Fittanze, in particolare della dura salita che parte da Sdruzzin\u00e0 (Ala)."}
{"id": "119174", "revid": "47767", "url": "https://it.wikipedia.org/wiki?curid=119174", "title": "Azaria (nome)", "text": "Origine e diffusione.\nDeriva dal nome ebraico \u05e2\u05b2\u05d6\u05b7\u05e8\u05b0\u05d9\u05b8\u05d4 (\"'Azaryah\"), forma abbreviata di \"Azaryahu\"; \u00e8 composto da \u05e2\u05b8\u05d6\u05b7\u05e8 (\"'azar\", \"aiuto\", \"aiutare\") e da \"Yah\", abbreviazione di YHWH, e pu\u00f2 quindi essere interpretato come \"YHWH ha aiutato\", \"colui che YHWH aiuta\" o anche \"soccorso del Signore\". \u00c8 quindi analogo, dal punti di vista semantico, ai nomi Esdra e Adriele.\nNome di tradizione biblica, \u00e8 portato da ben 32 diversi personaggi, fra cui uno dei giovani che il re di Babilonia Nabucodonosor fece gettare in una fornace ardente e un re di Giuda, detto anche Ozia. In Italia gode di scarsa diffusione. In inglese si attesta invece suo uso anche al femminile, piuttosto recente.\nOnomastico.\nL'onomastico viene festeggiato il 16 o il 17 dicembre in ricordo di sant'Azaria (chiamato anche Abdenago), deportato con Daniele, Anania e Misaele."}
{"id": "119175", "revid": "125930204", "url": "https://it.wikipedia.org/wiki?curid=119175", "title": "Gina Lollobrigida", "text": "Soprannominata \"la Lollo\", \u00e8 stata una delle pi\u00f9 importanti attrici europee e \"sex symbol\" degli anni 1950 e 1960 a livello internazionale. \u00c8 una delle poche attrici italiane ad aver recitato in numerosi film americani che l'hanno resa celebre in tutto il mondo, facendola diventare una star a Hollywood. Durante la sua carriera \u00e8 stata diretta da registi italiani di grande spessore artistico come ad esempio Alberto Lattuada, Vittorio De Sica, Mario Monicelli, Pietro Germi e Mario Soldati. In Francia ha lavorato con registi del calibro di Ren\u00e9 Clair e Christian-Jaque.\nSul versante americano, \u00e8 stata diretta, tra gli altri, da Vincent Sherman, John Huston, Carol Reed, King Vidor, Melvin Frank, Robert Z. Leonard affiancando divi di fama mondiale come Rock Hudson, Tony Curtis, Robert Alda, Burt Lancaster, Yul Brynner, Frank Sinatra, Sean Connery, Anthony Quinn, Errol Flynn, Humphrey Bogart, David Niven e altri ancora.\nCol rallentamento della sua carriera cinematografica ne inizi\u00f2 anche una seconda come fotoreporter, che la port\u00f2 negli anni settanta a intervistare Fidel Castro. Durante la sua carriera ha ottenuto numerosi riconoscimenti, tra i quali un Henrietta Award per il film \"Torna a settembre\", sette David di Donatello e due Nastri d'argento, oltre a una candidatura ai BAFTA per \"Pane, amore e fantasia\".\nBiografia.\nNacque a Subiaco, in provincia di Roma, il 4 luglio 1927, figlia di Giovanni Lollobrigida, un facoltoso produttore di mobili che perse tutte le sue propriet\u00e0 a causa di un bombardamento angloamericano, e di Giuseppina Mercuri. Nipote di Chelidonia Merosi, supercentenaria gi\u00e0 decana d'Italia, Gina fin da piccola rivel\u00f2 un carattere ambizioso, determinato, combattivo e non incline ai compromessi.\nNel 1944, ancor prima dell'arrivo degli Alleati, la famiglia si trasfer\u00ec a Roma iscrivendo Gina all'Istituto di belle arti. La famiglia non era pi\u00f9 benestante, e quindi per mantenersi agli studi lei vendeva delle caricature disegnate col carboncino e posava per i primi fotoromanzi, con lo pseudonimo di Diana Loris.\nNella primavera del 1947 un amico la convinse a partecipare all'ultimo momento al concorso di Miss Roma. Lei non aveva nemmeno un vestito adatto, ma si classific\u00f2 seconda e ottenne un tale successo di pubblico che venne invitata a Stresa per le finali di Miss Italia, dove ottenne il terzo posto dopo Lucia Bos\u00e8 e Gianna Maria Canale, future stelle del cinema come lei. In quello stesso anno parteciparono alla manifestazione anche Eleonora Rossi Drago, esclusa perch\u00e9 priva dei requisiti (in quanto gi\u00e0 sposata), e Silvana Mangano, anche loro in seguito divenute celebri attrici.\nCarriera.\nI primi anni.\nAppena diciassettenne, la Lollobrigida interpret\u00f2 il ruolo di Corinna nella commedia \"Santarellina\" di Eduardo Scarpetta, in scena venerd\u00ec 8 settembre 1944 per la regia di Luigi Tenneroni al Teatro della Concordia di Monte Castello di Vibio, il pi\u00f9 piccolo teatro all'italiana del mondo. Nel 1947 fu protagonista (ancora con lo pseudonimo di Diana Loris) in uno dei primi due fotoromanzi italiani: \"Nel fondo del cuore\", pubblicato a puntate sulla rivista \"Sogno\".\nL'attrice inizi\u00f2 la carriera cinematografica prima come comparsa e controfigura, e successivamente in piccoli ruoli di contorno nei popolari \"film operistici\" dell'immediato dopoguerra. Silvana Pampanini ricordava con malizia che fu lei a sceglierla per una particina in una pellicola di cui era protagonista.\nNel 1950 Gina Lollobrigida vol\u00f2 sola verso Hollywood, accettando l'invito del miliardario Howard Hughes, produttore e scopritore di dive come Jane Russell. Quando scopr\u00ec che stava per essere chiusa in una gabbia dorata torn\u00f2 precipitosamente a Roma. Il contratto in esclusiva che aveva gi\u00e0 firmato le imped\u00ec fino al 1959 di lavorare negli Stati Uniti, ma non in produzioni statunitensi girate in Europa, come poi in effetti avvenne.\nI primi successi.\nTra i suoi primi successi, \"Campane a martello\" (1949) di Luigi Zampa, \"Achtung! Banditi!\" (1951) di Carlo Lizzani, \"Passaporto per l'oriente\", diretto da registi vari, e soprattutto \"Fanfan la Tulipe\" (1952) di Christian-Jaque (Orso d'argento al Festival di Berlino), che la consacr\u00f2 star in Francia; nello stesso anno in Italia conquist\u00f2 una vasta popolarit\u00e0 con \"Altri tempi\" di Alessandro Blasetti, nell'episodio \"Il processo di Frine\" con Vittorio De Sica, che coni\u00f2 per lei il neologismo \"maggiorata fisica\".\nNel 1953 interpret\u00f2, ancora al fianco di Vittorio De Sica, il personaggio della \"Bersagliera\", premiato con il Nastro d'argento e candidato al BAFTA, in \"Pane, amore e fantasia\" di Luigi Comencini (Orso d'argento al Festival di Berlino), entrando definitivamente nell'immaginario collettivo grazie alla gradevole e spontanea caratterizzazione della bella popolana povera dal cuore d'oro ma al contempo risoluta e determinata. Raggiunti i vertici della notoriet\u00e0, l'anno dopo gir\u00f2 il \"sequel\", altrettanto riuscito, \"Pane, amore e gelosia\" sempre di Comencini, ma nel 1955 rifiut\u00f2 di recitare in \"Pane, amore e...\" di Dino Risi, terzo capitolo della serie, e venne rimpiazzata da Sophia Loren, sua storica \"rivale\" secondo la stampa dell'epoca.\nNegli anni seguenti l'attrice affront\u00f2 diversi ruoli che rivelarono il tentativo di approfondimento drammatico e pi\u00f9 maturo delle sue interpretazioni, come in \"La provinciale\" (1953) di Mario Soldati, \"La romana\" (1954) di Luigi Zampa, che le fece vincere la Grolla d'oro a Saint Vincent, \"Mare matto\" (1963) di Renato Castellani e \"Un bellissimo novembre\" (1968) di Mauro Bolognini, considerate tra le sue prove migliori, almeno come attrice drammatica.\nTra Hollywood e l'Italia.\nDai primi anni cinquanta \"La Lollo\", cos\u00ec soprannominata dalla stampa, divent\u00f2 protagonista di produzioni internazionali hollywoodiane come \"Il tesoro dell'Africa\" (1953) di John Huston, con Humphrey Bogart e Jennifer Jones, \"Il maestro di Don Giovanni\" (1954) di Milton Krims, accanto a Errol Flynn, e \"La donna pi\u00f9 bella del mondo\" (1955) di Robert Z. Leonard, in coppia con Vittorio Gassman, film biografico che romanza la vita del soprano Lina Cavalieri. In questo ruolo la Lollobrigida forn\u00ec una buona prova anche come cantante lirica e vinse il David di Donatello alla migliore attrice protagonista, premio che l'Accademia del cinema italiano istitu\u00ec proprio quell'anno.\nNel 1956 recit\u00f2 nel film drammatico \"Trapezio\" di Carol Reed, accanto a Burt Lancaster e Tony Curtis, che ebbe un grande successo, cui seguirono \"Il gobbo di Notre Dame\" (1956) di Jean Delannoy, ove interpret\u00f2 una splendida e sensuale Esmeralda accanto ad Anthony Quinn nel ruolo di Quasimodo, \"Sacro e profano\" (1959) di John Sturges, al fianco di Frank Sinatra, \"Salomone e la regina di Saba\" (1959) di King Vidor, con Yul Brynner (che dovette sostituire Tyrone Power morto durante le riprese) e George Sanders. In questi anni partecip\u00f2 anche a due film meno fortunati al botteghino, ma apprezzati dalla critica: \"Anna di Brooklyn\" (1958) di Vittorio De Sica e Carlo Lastricati e \"La legge\" (1959) di Jules Dassin, ove recit\u00f2 insieme a Marcello Mastroianni, Yves Montand e Melina Merkouri.\nNel 1961 gir\u00f2 \"Va nuda per il mondo\" di Ranald MacDougall, accanto a Ernest Borgnine e Anthony Franciosa; nello stesso anno, con \"Torna a settembre\" di Robert Mulligan, in cui fu protagonista insieme a Rock Hudson, Bobby Darin e Sandra Dee, vinse un Golden Globe come miglior attrice del mondo. L'anno seguente recit\u00f2 con Stephen Boyd nel film in costume \"Venere imperiale\" di Jean Delannoy: il ruolo di Paolina Bonaparte le valse un David di Donatello e un Nastro d'argento come migliore attrice protagonista.\nNel 1964 apparve nel drammatico \"La donna di paglia\" di Basil Dearden, ove affianc\u00f2 Ralph Richardson e Sean Connery. L'anno successivo recit\u00f2 in \"Strani compagni di letto\" di Melvin Frank, di nuovo in coppia con Rock Hudson. In quegli anni partecip\u00f2 sia a film italiani di vario genere, come \"La bellezza di Ippolita\" (1962) di Giancarlo Zagni, \"Io, io, io... e gli altri\" (1966) di Alessandro Blasetti, \"Le piacevoli notti\" (1966) di Armando Crispino e Luciano Lucignani e \"La morte ha fatto l'uovo\" (1967) di Giulio Questi, sia a produzioni straniere, quali \"Hotel Paradiso\" (1966) di Peter Glenville, ove ebbe come partner Alec Guinness, \"L'amante italiana\" (1966) di Jean Delannoy, con Louis Jourdan, e \"Le avventure e gli amori di Miguel Cervantes\" (1967) di Vincent Sherman, accanto a Horst Buchholz, Jos\u00e9 Ferrer e nuovamente Louis Jourdan. Nel 1969 partecip\u00f2 agli spettacoli televisivi \"The Dean Martin Show\" e, in Italia, \"Stasera Gina\", con la regia di Antonello Falqui. \nNel 1968, grazie alla sua brillante interpretazione in \"Buonasera, signora Campbell\" di Melvin Frank, con tra gli altri Telly Savalas, Phil Silvers, Lee Grant e Shelley Winters, ottenne una candidatura al Golden Globe per la migliore attrice in un film commedia o musicale e un terzo David di Donatello alla migliore attrice. Sempre nel 1968 apparve come \"guest star\" nel satirico \"Mash, la guerra privata del sergente O'Farrell\" di Frank Tashlin, con protagonisti Bob Hope e Phyllis Diller. In seguito si ciment\u00f2 anche con lo spaghetti-western prendendo parte a \"E continuavano a fregarsi il milione di dollari\" (1971) di Eugenio Mart\u00edn, accanto a James Mason e Lee Van Cleef. Nel 1972 recit\u00f2 con David Niven in \"Un ospite gradito... per mia moglie\" di Jerzy Skolimowski. L'anno successivo, dopo una partecipazione in \"Peccato mortale\" di Francisco Rovira Beleta, si allontan\u00f2 dagli schermi cinematografici, cui far\u00e0 ritorno solo nel 1995 con il film \"Cento e una notte\" di Agn\u00e8s Varda, ove interpret\u00f2 la moglie di Jean-Paul Belmondo, segu\u00ecto da una breve apparizione in \"XXL\" (1997) di Ariel Zeitoun, con protagonista G\u00e9rard Depardieu.\nTra i film che rifiut\u00f2, a volte all'ultimo momento: \"La signora senza camelie\" (1953) di Michelangelo Antonioni, \"Jovanka e le altre\" (1960) di Martin Ritt e \"Lady L\", in cui avrebbe dovuto recitare ancora insieme a Tony Curtis e le cui riprese furono interrotte nel 1965 a causa di contrasti con il regista George Cukor. Fu sostituita rispettivamente da Lucia Bos\u00e8, Silvana Mangano e Sophia Loren. L'attrice ha affermato di avere ricevuto un'offerta per recitare anche in \"La dolce vita\" (1960) di Federico Fellini, nel ruolo della fidanzata di Marcello Mastroianni, ma sembra che all'epoca il marito le nascose il copione e cos\u00ec quella parte venne assegnata a Yvonne Furneaux.\nIn numerose interviste la Lollobrigida ha raccontato vari aneddoti riguardanti i suoi rapporti con alcune delle pi\u00f9 grandi star della cinematografia internazionale, e in particolare della sua amicizia con l'attrice Marilyn Monroe, che conobbe nei primi anni della sua carriera negli Stati Uniti.\nTelevisione, fotografia e scultura.\nNel 1972 interpret\u00f2 la Fata Turchina nel fortunato \"Le avventure di Pinocchio\" di Luigi Comencini, che costitu\u00ec l'esordio dell'attrice in una produzione televisiva e che rimane tuttora nella memoria del pubblico di varie generazioni come un'opera di culto. Pur al culmine della popolarit\u00e0, da quell'anno inizi\u00f2 a diradare le apparizioni sugli schermi per dedicarsi principalmente alla fotografia (ha fotografato, tra gli altri, Paul Newman, Salvador Dal\u00ed, Henry Kissinger, David Cassidy, Audrey Hepburn ed Ella Fitzgerald), pubblicando anche alcuni libri di reportage (risale al 1973 l'intervista a Fidel Castro), e soprattutto alla scultura, con esposizioni in tutto il mondo, particolarmente in Cina, Francia, Spagna, Qatar, Stati Uniti d'America, Russia.\nNel 1984 apparve nel celebre serial statunitense \"Falcon Crest\": a quasi 60 anni, ancora in ottima forma e inguainata di rosso, ball\u00f2 la tarantella guadagnandosi una candidatura al Golden Globe per la miglior attrice non protagonista in una serie. Del 1988 \u00e8 il remake televisivo de \"La romana\" diretto da Giuseppe Patroni Griffi, ove la Lollobrigida sostenne il ruolo della madre della protagonista, interpretata da Francesca Dellera e con cui litig\u00f2 apertamente. Dopodich\u00e9 si limit\u00f2 ad apparire saltuariamente in televisione e al cinema, e solo in ruoli cameo.\nTarda carriera.\nNel 1996 ricevette il David di Donatello alla carriera e nel 2006 un riconoscimento speciale in occasione del cinquantenario del trofeo di cui era stata la prima vincitrice nel 1956. \nAlle elezioni europee del 1999 si candid\u00f2 al Parlamento europeo in una lista di centro-sinistra, I Democratici, sia nella circoscrizione dell'Italia centrale sia in quella meridionale, ottenendo in tutto oltre 10\u00a0000 preferenze, senza risultare eletta.\nNell'ottobre 2010 fu ospite di Pippo Baudo nella trasmissione \"Novecento\", dove ricostru\u00ec la sua lunga e fortunata carriera d'attrice, fotografa e scultrice. Nel 2011, dopo 14 anni di assenza nel cinema, torn\u00f2 sul grande schermo con una partecipazione straordinaria nel film \"Box Office 3D - Il film dei film\", diretto e interpretato da Ezio Greggio. Alla fine dello stesso anno, per la prima volta insieme sul grande schermo, Gina Lollobrigida e Sophia Loren furono tra le protagoniste del documentario \"Schuberth - L'atelier della dolce vita\" di Antonello Sarno.\nNel maggio 2012 fu ospite d'onore alla cerimonia del David di Donatello, ove raccont\u00f2 alcuni aneddoti della sua lunga e intensa carriera d'attrice. Il 2 febbraio 2018 le venne dedicata una stella sulla celebre Hollywood Walk of Fame, divenendo cos\u00ec la quattordicesima personalit\u00e0 italiana a ricevere tale prestigioso riconoscimento.\nVita privata.\nNel gennaio 1949 spos\u00f2 sul monte Terminillo di Rieti il medico sloveno Milko \u0160kofi\u010d, che prestava servizio fra i profughi temporaneamente alloggiati a Cinecitt\u00e0. Nel luglio 1957 ebbero un figlio, Andrea Milko \u0160kofi\u010d, che dar\u00e0 loro un nipote, Dimitri, nato nel 1994. Nel 1971 divorzi\u00f2 dal marito, da cui viveva separata da almeno cinque anni, che aveva gi\u00e0 iniziato una relazione con la cantante lirica austriaca Ute de Vargas.\nDagli anni cinquanta dimora in una grande villa sull'Appia antica a Roma, sebbene da alcuni anni abbia spostato la propria residenza ufficiale nel Principato di Monaco.\nNell'ottobre 2006 dichiara alla rivista spagnola \"\u00a1Hola!\" l'intenzione di sposarsi, dopo una relazione tenuta segreta per pi\u00f9 di vent'anni, con l'imprenditore spagnolo Javier Rigau: lei ha 79 anni, lui 45. In un'intervista rilasciata il 2 febbraio 2019, Rigau dichiara che si frequentavano gi\u00e0 negli anni 1970, quando lui era ancora minorenne. Tante persone in Spagna e a Roma sapevano della relazione del ragazzo quindicenne e la diva, che era solo di natura sessuale all'inizio. Anche se non era illegale avere una relazione con un minorenne, Rigau voleva evitare uno scandalo e anche proteggere la Lollobrigida che aveva paura dei media. Il loro matrimonio per\u00f2 non viene celebrato: l'imprenditore infatti rompe il fidanzamento con l'attrice attraverso un comunicato del suo avvocato, pur precisando che \u00abla amer\u00e0 e la rispetter\u00e0 sempre\u00bb. Il 26 marzo 2011 il quotidiano spagnolo \"El Mundo\" rilascia la notizia che la diva si sia segretamente sposata con Rigau a Barcellona nel novembre del 2010, sebbene nel registro civile della citt\u00e0 catalana non vi sia riscontro del matrimonio. In seguito, l'attrice dichiarer\u00e0 di essere stata sposata con l'inganno attraverso una falsa procura da lei firmata, e la vicenda arriver\u00e0 fino in tribunale (il processo contro Rigau \u00e8 stato anche trasmesso dal programma \"Un giorno in pretura\" su Rai 3, puntata poi cancellata dai palinsesti per volere della stessa Lollobrigida) e si concluder\u00e0 con l'assoluzione di Rigau; successivamente tale matrimonio \u00e8 stato annullato dalla Sacra Rota.\nDal 2007 \u00e8 cittadina onoraria di Pietrasanta, dove ha organizzato la sua prima mostra di scultura.\nNel luglio del 2013 mette all'asta 22 gioielli della sua collezione, firmati Bulgari, presso Sotheby's a Ginevra. L'asta ha fruttato 3\u00a0800\u00a0000 euro. Il pezzo pi\u00f9 importante \u00e8 stato un paio di orecchini di perle e diamanti ceduto per 1\u00a0850\u00a0000 euro.\nDoppiatrici.\nGina Lollobrigida era solita doppiare s\u00e9 stessa nei film girati all'estero e lo ha fatto sia in italiano sia in francese. Tuttavia in alcune pellicole italiane precedenti l'attrice non recita con la sua voce. Le doppiatrici che le hanno prestato la voce sono:\nPremi e riconoscimenti.\nIl 16 ottobre 1999 Gina Lollobrigida \u00e8 stata nominata Ambasciatrice di buona volont\u00e0 dell'Organizzazione delle Nazioni Unite per l'Alimentazione e l'Agricoltura (FAO).\nIl 2 febbraio 2018, Gina Lollobrigida riceve la sua stella a Hollywood sulla Walk of Fame. La sua \u00e8 la stella numero 2.628.\nCultura di massa e citazioni.\nTra le canzoni a lei dedicate: \"Gina\" di Johnny Mathis (1962), \"Gina Lollobrigida\" di Tony Bass (1969), \"Gina Lollobrigida\" dei Cardiacs (1984)."}
{"id": "119179", "revid": "31789", "url": "https://it.wikipedia.org/wiki?curid=119179", "title": "Collina", "text": "La collina \u00e8 un rilievo di altitudine meno elevata e con aspetto meno impervio rispetto alla montagna.\nLa distinzione tra montagna e collina non \u00e8 netta ed esistono varie convenzioni in merito. Per ci\u00f2 che riguarda l'altezza, d'ordinario si definisce collina un rilievo che non supera i 400 - 500 o, secondo altre convenzioni, i 600 -700 metri sul livello del mare (s.l.m.), purch\u00e9 non presenti un aspetto impervio.\nUn sinonimo assai diffuso di collina \u00e8 colle; tuttavia nell'area alpina e nei territori francofoni tale ultimo termine \u00e8 ambiguo poich\u00e9 pu\u00f2 assumere anche il significato di \"valico\".\nDefinizione.\nCome detto, la distinzione tra collina e montagna non \u00e8 netta, soprattutto a livello toponomastico: nonostante le attuali convenzioni, fin dalle epoche pi\u00f9 antiche le parole \"collina\" e \"monte\" evocano nella mente dell'uomo diversi insiemi di idee che prescindono dalla possibilit\u00e0 pratica di misurare l'altezza dei rilievi. Dunque quando l'uomo ha dato nome alle alture che lo circondavano, ha usato la parola \"collina\" quando il rilievo presentava versanti dolci, mentre ha utilizzato la parola \"monte\" per i rilievi caratterizzati dalla difficolt\u00e0 di raggiungere la cima, dall'inaccessibilit\u00e0 di alcuni versanti, dalla presenza di pareti rocciose.\nNella toponomastica italiana quindi sono detti \"colline\" alcuni rilievi con pendio dolce, senza asperit\u00e0 e senza pareti rocciose, anche quando superano l'altezza di 400, 500 o 600 metri. Esempi classici sono costituiti dalle Langhe e dai Colli Albani, che superano i 500 ed anche i 600\u00a0m s.l.m., ma che non sono particolarmente impervi, n\u00e9 visibilmente sporgenti dal terreno e perci\u00f2 sono considerati colline.\nNei vari stati del mondo la definizione di collina \u00e8 definita diversamente, in base alle caratteristiche orografiche del territorio.\nEsiste anche una complessa convenzione statistica, stabilita dall'ISTAT, che definisce zona altimetrica di collina un territorio ricco di rilievi di altitudine generalmente inferiore a 600 metri nell'Italia settentrionale e 800 metri nell'Italia centro-meridionale e insulare; eventuali piccole aree distinte racchiuse nella zona si considerano parte della zona di collina; i livelli altitudinali sono suscettibili di spostamento in relazione ai limiti inferiori delle zone fitogeografiche dell\u2019Alpinetum, del Picetum e del Fagetum, nonch\u00e9 in relazione ai limiti superiori delle aree di coltura in massa della vite nell\u2019Italia settentrionale e dell\u2019olivo nell'Italia centro-meridionale e insulare.\nNelle rappresentazioni cartografiche l'indispensabile semplificazione fa s\u00ec che spesso siano mappati come \"collinari\" tutti i rilievi di altitudine inferiore a .\nTipologie.\nLa collina pu\u00f2 avere forme dolci e arrotondate, con copertura di vegetazione, ma anche brulle o calanchive.\nAnche le colline, come le montagne, possono avere diversi meccanismi di formazione. Secondo la loro origine in \"strutturali\", \"moreniche\", \"vulcaniche\" e \"tettoniche\".\nLe \"colline strutturali\" derivano da montagne sottoposte a erosione per lunghi periodi di tempo. Sono strutturali, ad esempio, le colline lucane in Basilicata.\nLe \"colline sedimentarie\" sono formate dai detriti (ghiaia, roccia, ecc.) trasportati dal vento o dai fiumi. Un caso particolare \u00e8 quello delle \"colline moreniche\", costituite da detriti accumulati e trasportati dai ghiacciai. Sono ad esempio di origine morenica le colline del Canavese in Piemonte, della Brianza in Lombardia e vicino al lago di Garda. Sono molto diffuse nelle aree collocate nel nord dell'Eurasia (ad esempio la zona di Salpausselk\u00e4 in Finlandia) e del Nordamerica.\nLe \"colline vulcaniche\" derivano da antichi vulcani spenti che sono stati ricoperti dalla vegetazione e sono andati incontro a erosione. Le pi\u00f9 note in Italia sono i Colli Euganei nel Veneto, le colline del Lazio, della Toscana e i colli Albani. Di origine vulcanica sono anche i \"puy\", rilievi collinari o montuosi dell'Alvernia (Francia).\nLe \"colline tettoniche\" derivano da corrugamento della crosta terrestre e dal sollevamento dei fondali marini. Sono di origine tettonica le colline del Monferrato e delle Langhe in Piemonte, le Murge e il Gargano in Puglia.\nAntropizzazione e utilizzo.\nAnticamente scelta dall'uomo come luogo di residenza per le sue favorevoli caratteristiche climatiche, per la maggior possibilit\u00e0 di difesa dagli attacchi nemici e per la fertilit\u00e0 del terreno che, in caso di pendenza eccessiva, viene coltivato a terrazze. In moltissime zone, poi, i terreni pianeggianti erano interessati da ristagno idrico, con formazione di paludi e, molto spesso, caratterizzate dalla diffusione della malaria (ad esempio, anche vaste zone della Pianura Padana negli anni a cavallo dell'Ottocento fino alla prima met\u00e0 del Novecento).\nQuesta precoce antropizzazione delle colline ha portato alla formazione di un paesaggio agrario nel modo in cui noi lo conosciamo. Da qui il tradizionale accostamento delle colline con un ambiente armonico e salubre. Ad esempio, nel riconoscere patrimonio dell'umanit\u00e0 il paesaggio collinare della Valle dell'Orcia, l'UNESCO adotta la seguente motivazione:\nLe coltivazioni collinari sono impostate su criteri che variano secondo il contesto geografico, storico e socioeconomico e, in subordine, alle condizioni pedoclimatiche.\nNelle regioni ad agricoltura marginale o di sostentamento, le colture prevalenti sono i cereali e le leguminose, finalizzate a soddisfare i fabbisogni nutritivi primari della popolazione rurale. In questo caso l'agricoltura \u00e8 complementare all'allevamento di animali da carne o da latte in regime estensivo, con l'utilizzo prevalente della produzione foraggera attraverso il pascolamento. I regimi termopluviometrici condizionano la scelta delle colture principali, al fine di adattare i cicli produttivi alle risorse naturali. Nelle regioni tropicali, interessate da regimi termici favorevoli concomitanti con piovosit\u00e0 relativamente alte, l'uomo si \u00e8 orientato verso colture con elevati fabbisogni idrici, come il riso in Asia e il mais nel Centroamerica e nel Sudamerica. Nelle regioni temperate l'agricoltura si \u00e8 invece sviluppata su criteri in cui prevalgono, secondo la latitudine, le esigenze termiche o quelle idriche: ad esempio, nell'ambiente mediterraneo ha prevalso la diffusione di colture a ciclo autunno-primaverile, grazie agli inverni miti e a causa della siccit\u00e0 del periodo primaverile-estivo.\nNelle regioni a economia avanzata, l'agricoltura ha subito un drastico ridimensionamento e uno sconvolgimento degli indirizzi produttivi tradizionali. Lo spopolamento delle aree collinari e l'incremento dei costi di produzione porta, secondo il contesto, a sviluppi differenziati:\nNegli ambienti collinari dove l'agricoltura o la zootecnica hanno avuto un impatto pi\u00f9 forte, l'abbandono delle forme tradizionali di sfruttamento e la mancata riconversione portano a uno stato di degrado ambientale che nelle regioni temperate si manifesta con il dissesto idrogeologico. La collina, nel corso dei secoli o dei millenni, ha sopportato il peso dell'antropizzazione grazie all'esecuzione di opere di miglioramento fondiario finalizzate a regimare le acque meteoriche che, in sostanza, sopperivano alla mancata azione di contenimento da parte della vegetazione naturale. Tali opere, che si identificano soprattutto con le sistemazioni superficiali di collina (terrazzamento, girapoggio, cavalcapoggio, rittochino, ecc.) sono state eseguite fondamentalmente con la capitalizzazione del lavoro: nelle stagioni con minor fabbisogno, la forza lavoro disponibile nella popolazione rurale si impiegava nella realizzazione di queste sistemazioni e nella loro manutenzione. Lo spopolamento delle aree collinari e i problemi relativi alla gestione delle sistemazioni superficiali, in parte incompatibili con la meccanizzazione ma, soprattutto, diventate proibitive per l'elevato costo della manodopera, hanno comportato un progressivo abbandono di queste sistemazioni e a un'intensificazione dei fenomeni di erosione, desertificazione e dissesto idronologico."}
{"id": "119180", "revid": "767487", "url": "https://it.wikipedia.org/wiki?curid=119180", "title": "Twister (film 1996)", "text": "Twister \u00e8 un film del 1996 diretto da Jan de Bont.\n\u00c8 basato su un'idea di Michael Crichton e Anne Marie-Martin, e vede un ampio uso di effetti speciali per l'epoca molto avanzati.\nTrama.\nOklahoma, giugno 1969. Un devastante tornado di categoria F5 investe improvvisamente la fattoria della famiglia Thornton. Questi riescono appena in tempo a raggiungere il rifugio, ma la potenza del vento \u00e8 tale da distruggere la porta del rifugio e la piccola Jo, di cinque anni, assiste impotente alla morte del padre, risucchiato dal tornado.\nMolti anni dopo, nel 1996, Jo \u00e8 diventata una meteorologa e una cacciatrice di tempeste e insieme alla sua squadra si prepara a sperimentare un innovativo strumento in grado di studiare la struttura interna dei tornado. Lo strumento, battezzato \"La piccola Dorothy\", \u00e8 stato progettato dall'ex marito di Jo, Bill Harding, un membro della squadra di Jo, che ha deciso di abbandonare la vita del cacciatore per cercare un'esistenza pi\u00f9 stabile e lavora ora come meteorologo in televisione. Bill, che ha bisogno di formalizzare il divorzio per poter sposare la sua attuale fidanzata, la psicologa Melissa Reeves, raggiunge Jo e la sua squadra per firmare i documenti necessari; di fronte alla prospettiva di un'eccezionale serie di tempeste e alla possibilit\u00e0 di sperimentare Dorothy, tuttavia, Bill decide di partecipare all'ambizioso progetto di Jo, ovvero inserire Dorothy all'interno di un tornado.\nLa squadra dovr\u00e0 vedersela anche con Jonas Miller, un cacciatore e vecchia conoscenza di Bill e Jo, che ha copiato Dorothy realizzandone una versione altamente tecnologica e spacciandola per una propria invenzione. La squadra individua un primo tornado, un F2, ma durante la caccia sia il fuoristrada di Jo che Dorothy finiscono distrutti. La caccia prosegue dunque sul fuoristrada di Bill. Successivamente, i cacciatori si imbattono in uno sciame di tornado di potenza F3 che, tuttavia, si dissolve prima che possano lanciarvi dentro Dorothy II.\nLa squadra fa uno scalo presso la citt\u00e0 di Wakita, dove vive la zia di Jo, Meg. Successivamente, la caccia riprende con l'inseguimento di un tornado F3 cos\u00ec instabile che la squadra fatica a individuarlo; Bill e Jo cercano di azionare Dorothy II, ma la macchina finisce distrutta a causa dell'imprudenza di Jo che, ignorando gli avvertimenti di Bill, si avvicina troppo al vortice. Bill, frustrato, rinfaccia a Jo la sua ossessione per i tornado ricordandole che, per quanto possa avvicinarsi e per quanto possa rischiare la pelle, non potr\u00e0 riportare in vita suo padre e la esorta a guardare avanti, svelando di amarla ancora.\nIl viaggio prosegue e la squadra decide di far tappa a un drive-in. Durante la notte, un tornado F4 si abbatte senza alcun preavviso sul drive-in, radendolo al suolo. Melissa, spaventata, decide di andarsene e lasciare Bill, anche perch\u00e9 consapevole dei sentimenti che lui ancora prova per Jo. Nel frattempo, giunge la notizia che il tornado ha investito anche Wakita e la squadra vi si precipita giusto in tempo per salvare Meg e il suo cane Moose dalle macerie della sua casa.\nLa mattina dopo, la squadra scopre che un tornado di eccezionale potenza, un F5, si \u00e8 formato a circa venticinque miglia da Wakita. Bill e Jo riescono a piazzare Dorothy III dinnanzi al percorso del tornado, ma lo strumento viene spazzato via ancor prima di entrare nel vortice e i due riescono a malapena a sfuggire ai detriti scagliati dal tornado; assistono, inoltre, alla morte di Jonas Miller e del suo autista, risucchiati dalla tromba d'aria.\nJo e Bill, resisi conto che Dorothy \u00e8 troppo leggera per poter raggiungere l'interno del vortice, decidono di fare un ultimo tentativo lanciando nel tornado l'ultima Dorothy rimasta usando il fuoristrada come zavorra. L'idea ha successo: la squadra festeggia mentre i computer ricevono i dati che i sensori di Dorothy IV inviano sulla struttura del tornado. I festeggiamenti hanno per\u00f2 vita breve: infatti, il tornado cambia bruscamente rotta, puntando dritto su Bill e Jo. I due scappano a piedi in una fattoria vicina e riescono avventurosamente a scampare al passaggio della tromba d'aria.\nIl tornado si dissolve subito dopo essere passato su Bill e Jo e i due, galvanizzati dal successo di Dorothy e dall'intera esperienza, decidono di rimettere in piedi il loro matrimonio.\nColonna sonora.\nLa colonna sonora \u00e8 stata curata dal compositore Mark Mancina, per i brani orchestrali, e il gruppo rock Van Halen, che ha inciso il singolo \"Humans Being\" e lo strumentale \"Respect the Wind\" che appare nei titoli di coda. In alcune scene del film si possono ascoltare anche le note di \"Child in Time\", nota canzone della rock band Deep Purple.\nIncassi.\nIl film, costato 92 milioni di dollari, ne ha incassati quasi 495 milioni. \u00c8 stato il secondo film di maggiore incasso globale del 1996, dietro soltanto a \"Independence Day\".\nCritica.\nAnche se il film ricevette critiche miste, il pubblico ne ha elogiato gli effetti speciali. Sull'aggregatore Rotten Tomatoes il film ha un indice di gradimento del 61% basato su 66 recensioni con un voto di 6 su 10. Su Metacritic il film ha un punteggio di 68 su 100 basato su 17 recensioni \"generalmente favorevoli\". CinemaScore diede al film un voto \"A-\" in su una scala da A+ a F-, mentre il critico Roger Ebert diede al film 2 stelline e mezzo su 4 dicendo: \u00abVuoi vedere un film spettacolare, catastrofico e sciocco? \"Twister\" fa per te. Vuoi pensare? Pensaci due volte prima di vederlo.\u00bb"}
{"id": "119183", "revid": "599013", "url": "https://it.wikipedia.org/wiki?curid=119183", "title": "Dimostrazioni del piccolo teorema di Fermat", "text": "Qui di seguito troverete una collezione di dimostrazioni del Piccolo teorema di Fermat:\nper ogni numero primo formula_2 ed ogni intero formula_4.\nSemplificazione.\n\u00c8 da notare che basta provare\nper ogni intero formula_4 primo con formula_2. Moltiplicando ambo i membri dell'ultima espressione per formula_4 si ottiene la versione esposta a inizio pagina del teorema. Se formula_4 non fosse primo con formula_2 allora formula_11 ed il teorema risulterebbe vero in ogni caso.\nDimostrazione sfruttando i multipli del numero intero.\nSfruttando la semplificazione proposta nel precedente paragrafo, si considerino i multipli di formula_4 che vanno da formula_4 stesso fino a formula_14. Nessuno di questi multipli pu\u00f2 dare resto formula_15 diviso per formula_2 perch\u00e9 n\u00e9 formula_17 n\u00e9 formula_4 sono multipli interi di formula_2. Inoltre non pu\u00f2 esistere una coppia di questi multipli che sia congrua modulo formula_2, perch\u00e9, se fosse per esempio\nformula_21\nsi avrebbe\nformula_22\nMa questo \u00e8 impossibile, perch\u00e9 allora formula_2 dovrebbe dividere uno dei due fattori. Ma formula_4 \u00e8 primo con formula_2, e formula_26, essendo formula_27 ed formula_28 numeri naturali compresi tra formula_29 e formula_2, \u00e8 &lt;math&gt;(r - s). Per cui i multipli considerati hanno un resto nella divisione per formula_2 differente per ciascuno di essi, e differente da formula_15. Siccome consideriamo formula_17 multipli, tali multipli devono essere necessariamente congrui (modulo formula_2) ai numeri formula_35 in un certo ordine. Ne segue, per il prodotto di tutti questi multipli:\nformula_36\nda cui, ponendo formula_37, si ha\nformula_38\nDato che formula_2 \u00e8 primo, l'unico modo affinch\u00e9 ci\u00f2 avvenga \u00e8 che o K o il secondo fattore sia divisibile per formula_2. (con formula_2 primo le classi di modulo n costituiscono un dominio di integrit\u00e0).\nMa formula_42 non \u00e8 divisibile per formula_2, perch\u00e9 non lo \u00e8 nessuno dei suoi fattori; quindi deve essere\nformula_44\nDimostrazione sfruttando il Teorema di Eulero.\nQuesto teorema pu\u00f2 essere visto come un corollario del Teorema di Eulero.\nOsserviamo che formula_45 per ogni formula_2 primo (dove formula_47 indica la Funzione \u03c6 di Eulero). \nPer il Teorema di Eulero abbiamo che \nformula_48 (mod formula_2) \nper ogni formula_4. Si ha quindi la tesi.\nDimostrazione come corollario del teorema di Lagrange sui gruppi.\nL'insieme dei numeri interi positivi minori di formula_2 costituisce un gruppo (che chiameremo formula_52) rispetto alla moltiplicazione modulo formula_2, avente come elemento identit\u00e0 il numero formula_29. L'ordine (ossia il numero di elementi) di questo gruppo, che indichiamo come formula_55, \u00e8 esattamente formula_56. Se formula_57, si definisce ordine di formula_4 il pi\u00f9 piccolo intero positivo formula_59 tale che formula_60 sia l'identit\u00e0. Un'immediata conseguenza del teorema di Lagrange sui gruppi afferma che formula_61 divide formula_55. Da questo segue che formula_63 d\u00e0 necessariamente l'elemento identit\u00e0 del gruppo, essendo formula_64. Nel caso specifico, quindi, risulter\u00e0 formula_5.\nDimostrazione per induzione.\nDimostriamo il teorema con formula_66 per induzione su formula_4: per formula_68 allora formula_69. Sia vera la tesi per formula_4, cio\u00e8 formula_71 (mod formula_2). Vogliamo mostrare che essa \u00e8 vera per formula_73. Per il teorema binomiale, abbiamo che \nI coefficienti binomiali formula_75 sono tutti numeri interi e quindi, dato che possono essere riscritti come formula_76 per formula_77 \u00e8 divisibile per formula_78 (&lt;math&gt;0); in particolare (dal momento che formula_2 \u00e8 un numero primo e quindi formula_78 non divide formula_2) pure il fattore binomiale residuo formula_82, anch'esso intero, \u00e8 multiplo di formula_78 (formula_84 \u00e8 pure un numero intero; ne segue che i coefficienti binomiali formula_85 sono (per &lt;math&gt;0) divisibili per formula_2 (essendo, come appena dimostrato, formula_87 un numero intero) ossia:\nOtteniamo quindi che \ndove la prima equivalenza (formula_90) si ottiene eliminando dai formula_91 addendi della sommatoria tutti quelli (dal secondo al penultimo) per cui &lt;math&gt;0 (essendo tutti, come abbiamo dimostrato, divisibili per formula_2) e la seconda (ultima) equivalenza \u00e8 data dall'ipotesi di induzione. Si ha la tesi.\nSe formula_4 fosse negativo, allora formula_94 \u00e8 positivo e per quanto detto sopra \nma formula_96. Se formula_2 \u00e8 dispari allora formula_98 e quindi otteniamo formula_99 che implica la tesi (moltiplicando per formula_100 entrambi i membri), altrimenti l'unico primo pari \u00e8 formula_101 ma in tal caso formula_102 e quindi "}
{"id": "119186", "revid": "287204", "url": "https://it.wikipedia.org/wiki?curid=119186", "title": "Twister (film)", "text": ""}
{"id": "119191", "revid": "132873", "url": "https://it.wikipedia.org/wiki?curid=119191", "title": "Romanzo greco", "text": "Per quello che oggi viene chiamato romanzo greco i Greci non avevano un termine preciso; le narrazioni \"romanzesche\" del mondo greco, infatti, non attirarono mai l'attenzione degli eruditi e dei grammatici antichi. Questo \"genere\" rimase a lungo ai margini della cultura ufficiale, tanto che la critica se ne disinteress\u00f2 completamente. Infatti esso non veniva nemmeno considerato genere letterario, ma una semplice \"lettura di svago\".\nL'origine.\nLa pi\u00f9 antica attestazione del genere \u00e8 conservata in maniera frammentaria: si tratta del \"Romanzo di Nino e Semiramide\", scoperto nel 1893, a opera di Ulrich Wilcken, su due esigui papiri berlinesi, e datato al I secolo a.C..\nI cinque romanzi greci conservati per intero (in codici medievali) sono anch'essi tutti di et\u00e0 ellenistica e romana:\nDa questo \u00e8 possibile dedurre che il romanzo greco nacque in et\u00e0 ellenistica, quando la prosa, che fino allora era stata usata per l'informazione oggettiva, fu utilizzata anche per l'invenzione fantastica. L'ambientazione storica di alcuni romanzi indica che il punto di riferimento dei loro autori era la storiografia. In particolare questo genere dovette svilupparsi in connessione con i nuovi indirizzi assunti dalla storiografia in et\u00e0 ellenistica, con gli storici di Alessandro Magno che dettero ampio spazio all'elemento avventuroso, ai racconti di viaggio e al gusto per l'esotico. Rispetto alla storiografia il romanzo si rivolgeva ad un pubblico culturale meno elevato, presentandosi come letteratura d'intrattenimento e di consumo.\nLe trame.\nI cinque romanzi conservati per intero sono romanzi d'amore e presentano quasi tutti uno schema fisso: due giovani si incontrano e si innamorano ma la coppia viene separata ed \u00e8 soggetta ad una serie di disavventure voluta dagli d\u00e8i o dalla Fortuna; alla fine, per\u00f2, i due giovani si ricongiungono felicemente. Si possono notare numerose analogie con le trame delle commedie, ma i romanzi sono solitamente pi\u00f9 complicati e avventurosi.\nPrimi interessi scientifici.\nIl primo ad interessarsi in maniera scientifica al romanzo greco \u00e8 stato Erwin Rohde col suo saggio \"Il romanzo greco ed i suoi precursori\" (Der griechische Roman und seine Vorl\u00e4ufer, 1876) nel quale si concentra pi\u00f9 che altro sulla ricerca di un genere di derivazione del romanzo piuttosto che ad uno studio dei contenuti in s\u00e9; Rohde infatti, come la maggior parte degli studiosi del suo tempo non nutre un particolare interesse per le tematiche e le vicende del romanzo greco ma, al contrario, lo stesso viene spesso relegato al rango di genere di minore interesse. La derivazione che lo studioso propone sarebbe quella dell'elegia amorosa alessandrina e del racconto di viaggio, mentre la cronologia che lui sostiene sarebbe quella della cosiddetta seconda sofistica, II-III secolo d.C.\nSe per smentire la rigida cronologia suggerita sono bastati pochi anni con il rinvenimento (1893) del frammento papiraceo del Romanzo di Nino e Semiramide (la storia dell'amore giovanile del re assiro Nino per sua cugina Semiramide) datato I secolo a.C., ne sono stati invece necessari molti di pi\u00f9 per smantellare l'impostazione che faceva derivare il romanzo da un altro genere tramite una specie di \"derivazione biologica\". Di volta in volta infatti gli studiosi, sulla falsariga della teoria di Rohde, cambiavano il genere di riferimento: le storiografie alessandrine, racconti popolari, esercizi nelle scuole di retorica ecc.\nLo studioso B. E. Perry \u00e8 stato il primo a rilevare l'impossibilit\u00e0 della ricerca basata su questo metodo di indagine. \u00c8 preferibile considerare il romanzo come un genere dotato di una identit\u00e0 propria sebbene contenente suggestioni dall'intero mondo culturale greco: da Omero alla commedia nuova, da Apollonio Rodio all'anonimo autore del romanzo di Alessandro.\nDimensione privata del romanzo greco.\nLo sviluppo avventuroso del romanzo greco si adattava particolarmente ad un pubblico vasto, dai gusti semplici e un po' ingenui. Il romanzo infatti era un genere di ampio consumo che doveva rispondere alle attese di un pubblico che nella narrazione si aspettava di trovare alcuni elementi topici (incontro degli innamorati, viaggi, separazioni e l'immancabile lieto fine). Queste opere si possono considerare letteratura di evasione, ma allo stesso tempo fanno riferimento a situazioni e sentimenti comuni degli uomini e delle donne d'et\u00e0 ellenistica e romana, riuscendo cos\u00ec ad ottenere un notevole successo.\nL'eroe del romanzo greco non ha una dimensione sociale, la sua \u00e8 una storia personale e privata che riguarda gli individui e si rivolge agli individui. L'amore nel romanzo non \u00e8 mai dramma e tantomeno tragedia: lo scioglimento \u00e8 sempre felice perch\u00e9 il lettore esige il lieto fine.\nLa citt\u00e0: l'interpretazione di Hegel.\nPer Hegel il romanzo \u00e8 un prodotto dell'urbanesimo ed \u00e8 anche una guida pratica alla vita cittadina: \u201cil romanzo vive per e nella citt\u00e0\u201d. L'ambientazione di fatto \u00e8 la campagna, ma i protagonisti sono pastori puri che vivono in un loro microcosmo che \u00e8 l'emanazione del macrocosmo urbano.\nAspetti religiosi: le teorie di Ker\u00e9nyi e Merkelbach.\nUn aspetto interessante del romanzo greco \u00e8 quello religioso: i personaggi dei romanzi non praticano i culti cittadini ma invocano le grandi divinit\u00e0 sovranazionali, come Iside e Tyche (la dea Fortuna). Questo perch\u00e9 la societ\u00e0 dei regni ellenistici e dell'impero romano si \u00e8 scardinata nei suoi fondamenti politici e religiosi. I personaggi dei romanzi esprimono la sensazione degli uomini del tempo, ovvero quella di non essere pi\u00f9 in grado di dominare il proprio destino.\nGli studiosi K\u00e1roly Ker\u00e9nyi e Reinhold Merkelbach arrivarono a considerare tali romanzi come una sorta di \"libri sacri\". Sebbene l'influsso delle religioni misteriche, che danno al romanzo una delle sue specifiche connotazioni, fu rilevante, la maggior parte degli studiosi tende a non accettare questa teoria.\nCaratteri letterari del romanzo greco.\nCome gi\u00e0 detto, il romanzo greco appartiene al genere della letteratura di largo consumo, ma questo non significa che fosse una letteratura di basso livello o senza ambizioni artistiche. Sono infatti presenti nei testi ritrovati esempi di ornamenti retorici, citazioni omeriche o riecheggiamenti di famose commedie. Questi racconti possono essere definiti \"popolari\" in quanto sono gli unici testi di et\u00e0 ellenistica e romana che rappresentano il modo di vivere della gente comune permettendoci di vedere, accanto ad invenzioni fantastiche, la vita reale degli uomini e delle donne del tempo.\nRomanzo e tragedia.\nIl teatro di Euripide \u00e8 la grande madre di questo genere, soprattutto nel concetto di Tyche, diventato un nume importantissimo e superiore persino agli dei, che guida e influenza imperscrutabilmente le azioni umane. La grande differenza dalla tragedia \u00e8 che gli eroi sofoclei, eschilei ed euripidei incarnano un'idea, un'essenza sociale, mentre i personaggi del romanzo greco sono comuni, privati. Per di pi\u00f9 la tragedia propone un amore drammatico, mentre il romanzo greco \u00e8 caratterizzato dal lieto fine.\nRomanzo e storiografia.\nIl romanzo greco ha molto in comune con la storiografia (soprattutto per l'ambientazione), in particolare quella nata intorno ad Alessandro Magno: dagli storici di Alessandro i romanzieri greci traggono l'amore per gli eventi fantastici e straordinari. Grande importanza rivestono l'esotico, il patetico e l'avventuroso. Caritone, ad esempio, ambienta il suo romanzo in numerosi luoghi di interesse storico, da Siracusa al regno di Persia. La differenza sta nel fatto che il romanzo fa parte della \u201cletteratura d'intrattenimento\u201d: \u00e8 infatti un testo di largo consumo, per un pubblico di livello medio-alto (la diffusione del papiro permetteva un uso privato del libro).\nNote.\nhttps://web.archive.org/web/20160307161628/https://www.scribd.com/doc/55829375/Der-griechische-Roman-und-seine-Vorlaufer-Erwin-Rohde-1876\nBibliografia.\nTesti antichi tradotti.\nL. Canfora (a cura di), \"Storie d'amore antiche. Leucippe e Clitofonte, Dafni e Cleo, Anzia e Abrocome\", Bari, 1987 (traduzioni di G. Annibaldi, C. Monteleone, O. Vox).\nQ. Cataudella (a cura di), \"Il romanzo antico greco e latino\", Firenze, 1973 (traduzioni di A. Angelini, G. Balboni, F. Carlesi, Q. Cataudella, G.A. Cesareo, R. Nuti, N. Terzaghi).\nP. Grimal (a cura di), \"Romans grecs et latins\", Paris, Gallimard, 1958; seconda ed., 1976.\nStudi moderni.\nM. Fusillo, \"Il romanzo greco. Polifonia ed eros\", Venezia, Marsilio, 1989.\nL. Graverini, W. Keulen, A. Barchiesi (a cura di), \"Il romanzo antico. Forme, testi, problemi\", Roma, Carocci, 2006.\nTomas H\u00e4gg, \"The Novel in Antiquity\", Berkeley-Los Angeles, University of California Press, 1983 (ed. originale svedese, 1980); seconda ed., 1991.\nR. Helm, \"Der antike Roman\", Berlin, 1948; seconda ed.: G\u00f6ttingen, 1956.\nN. Holzberg, \"Der antike Roman. Eine Einf\u00fchrung\", M\u00fcnchen-Z\u00fcrich, 1986; seconda ed.: D\u00fcsseldorf-Z\u00fcrich, 2001; terza ed.: Darmstadt, 2006; trad. inglese e cura di Christine Jackson-Holzberg, \"The Ancient Novel. An introduction\", London-New York, Routledge, 1995.\nP. Janni (a cura di), \"Il romanzo greco. Guida storica e critica\", Roma-Bari, Laterza, 1987.\nL. Pepe, \"La Narrativa\", in \"Introduzione allo studio della Cultura Classica\", vol. I: Letteratura, Milano, Marzorati, 1972, pp. 395-472.\nB.E. Perry, \"The Ancient Romances. A Literary-Historical Account of Their Origins\", Berkeley-Los Angeles, University of California Press, 1967.\nA.M. Scarcella, \"Romanzo e romanzieri: note di narratologia greca\", a cura di P.L. Furiani e L. Rossetti, 2 volumi, Napoli, Edizioni Scientifiche Italiane, 1993."}
{"id": "119192", "revid": "1684799", "url": "https://it.wikipedia.org/wiki?curid=119192", "title": "Booleano di Church", "text": "In informatica, un booleano di Church \u00e8 una funzione concettuale che prende in considerazione due parametri di valutazione lazy (come i blocchi o i lambda) e valuta o l'uno o l'altro. Il concetto prende il nome da Alonzo Church, inventore del lambda calcolo. Ci sono solo due booleani di Church: \"vero\" e \"falso\". \nAlcuni linguaggi di programmazione li usano come modello di implementazione per l'aritmetica booleana: esempi ne sono Smalltalk e Pico.\nDefinizione formale nel lambda calcolo:"}
{"id": "119193", "revid": "9", "url": "https://it.wikipedia.org/wiki?curid=119193", "title": "Portorico", "text": ""}
{"id": "119198", "revid": "56620", "url": "https://it.wikipedia.org/wiki?curid=119198", "title": "Corv\u00e9e", "text": "Corv\u00e9e \u00e8 un termine francese (in italiano, talvolta, corv\u00e9) utilizzato nelle societ\u00e0 feudali per indicare un tipo di prestazione dovuta da parte del vassallo o servo al signore feudale (solitamente dovuta alla coltivazione di terreno o dal servo della gleba al proprietario terriero) tramite giornate di lavoro gratuito, solitamente padronali. In italia, fino al medioevo, veniva spesso indicata con il termine angariae\nStoria.\nL'obbligo di fornire lavoro gratuito, come una forma di tassazione, \u00e8 antichissimo, ed era molto diffuso, per esempio, nell'antico Egitto. Le corv\u00e9e feudali hanno per\u00f2 il loro antecedente immediato nel tardo impero romano, dove alcune categorie di persone erano obbligate a prestare lavoro fisico (\"operae\") per lo Stato o per privati. Si trattava in primo luogo delle \"operae officiales\" che spesso i liberti dovevano impegnarsi a prestare per ottenere la libert\u00e0, e che, generalmente, consistevano in lavoro gratuito sulle terre dell'(ex) padrone. A partire dal secolo III-IV, poi, i \"colonii\", che si trovavano in una condizione di semi-schiavit\u00f9, erano obbligati, oltre al pagamento di un canone annuale, a lavorare gratuitamente le terre del proprietario terriero per un certo numero di giornate all'anno. Anche lo Stato romano, talvolta, invece che ricorrere alla tassazione, richiedeva a determinate classi di persone prestazioni lavorative (\"operae publicae\"), destinate alla costruzione di strade, ponti, argini, mentre gli abitanti di alcune regioni erano responsabili per il servizio postale e dei trasporti (\"cursus publicus\"), per il quale dovevano fornire cavalli, veicoli e lavoro.\nNel regno franco, che prosegu\u00ec la tradizione amministrativa dell'impero romano, questo sistema venne mantenuto. I conti, nel territorio di loro competenza, avevano dunque il potere di obbligare gli abitanti dei \"pagus\" a lavorare gratuitamente per la manutenzione delle strade ed altre incombenze di carattere pubblico, mentre i \"missi\" ed altri funzionari pubblici, durante i loro viaggi, potevano obbligare la popolazione al loro mantenimento e a fornire mezzi di trasporto per s\u00e9 e per i loro beni.\nTra il VI e il X secolo il sistema agrario gallo-romano si evolse nel modello feudale, e nel corso di questa evoluzione politico-economica, durante la quale i funzionari del regno franco si trasformarono in signori feudali, venne a svilupparsi in tutta la sua pienezza il sistema delle corv\u00e9e, che si mantenne per tutto il Medioevo e che in alcuni stati sopravvisse sino al XIX secolo inoltrato.\nDurante l'impero romano la terra veniva coltivata da contadini liberi, coloni o schiavi. Nell'evoluzione verso il sistema feudale i liberi contadini divennero \"coloni\" o \"hospites\", mentre gli schiavi divennero servi della gleba.\nIl sistema delle corv\u00e9e assicurava vantaggi sia per il signore feudale, che poteva disporre di forza lavoro gratuita, sia per il vassallo, che infatti aveva il vantaggio di poter pagare fitti ed imposte in forma di lavoro e non in denaro, la qual cosa, in un'epoca di drammatica contrazione della circolazione monetaria, era sicuramente un vantaggio. Inoltre le corv\u00e9e erano definite con grande precisione, sia dalle consuetudini locali, sia dalle singole disposizioni relative al fondo infeudato. Ciononostante vi erano margini per l'abuso. Con la ripresa della vita urbana, gli abitanti delle citt\u00e0 riuscirono ben presto a liberarsi di questi obblighi: prestando un corrispettivo in denaro, oppure sostituendo la prestazione lavorativa con la fornitura di veicoli, cavalli da tiro ecc.\nNelle campagne il sistema sopravvisse. I servi della gleba erano, formalmente e nominalmente, soggetti alla grazia del signore feudale (\"corv\u00e9ables \u00e0 merci\"), e non vi era alcun limite alle somme, o alle prestazioni lavorative, che il signore poteva pretendere. \nIn Francia, nel XVIII secolo, venne imposta la \"corv\u00e9e royale\", che imponeva ai contadini di contribuire alla manutenzione delle strade, corv\u00e9e che nel 1738 divenne generale.\nLa strumentalizzazione della presunta ingiustizia di questi obblighi rispetto a proprietari terrieri che i contadini vedevano di rado e dai quali percepivano di non ricevere alcuna contropartita fu una delle cause pi\u00f9 immediate della rivoluzione francese. La Costituente abol\u00ec integralmente ogni tipo di corv\u00e9e personale, mentre i proprietari terrieri ebbero la possibilit\u00e0 di decidere se convertire le corv\u00e9e reali in una prestazione in denaro. La \"corv\u00e9e royale\" venne abolita il 4 agosto, 1789, insieme a un certo numero di altri privilegi feudali, e quindi reintrodotta nel 1799, e modificata nel 1824, nel 1836 e nel 1871.\nCaratteristiche.\nNe esistevano due tipi di: quella \"reale\" e quella \"signorile\". La prima era un obbligo da parte della comunit\u00e0 di effettuare lavori sulle strade del regno e la seconda era un obbligo da parte dei servitori della gleba nei confronti del proprietario terriero di prestargli lavoro.\nIn relazione alla natura giuridica della corv\u00e9e si deve anzitutto notare che il signore feudale, nel Medioevo, aveva sostituito dal punto di vista amministrativo lo Stato centrale, e che per questo gli obblighi del vassallo avevano sia carattere privatistico, rappresentavano ovvero il canone per l'uso del \"mansus\", versato in forma di lavoro, sia carattere pubblico. Infatti i signori feudali erano sostanzialmente sovrani sui loro territori, anche dal punto di vista fiscale, e le corv\u00e9e rappresentavano una forma di tassazione, prestata in lavoro anzich\u00e9 in denaro (questa commistione tra diritto pubblico e diritto privato \u00e8 una delle caratteristiche salienti del Medioevo). Corv\u00e9e del primo tipo erano le giornate lavorative sulle terre del signore, la riparazione di edifici, il trasporto di cereali, vino e legna. Facevano parte del secondo gruppo i lavori di manutenzione stradale, la costruzione e la riparazione di ponti, castelli, chiese. Le corv\u00e9e si distinguevano inoltre in \"reali\", ovvero legate ad un appezzamento di terreno, e \"personali\", legate ad un singolo individuo.\nUtilizzo odierno del termine.\nOggi il termine viene utilizzato anche per altre forme di lavoro obbligatorio non retribuito.\nIn ambito militare, la frase \"essere di corv\u00e9e\" (o \"corv\u00e9\") \u00e8 utilizzato per indicare un'antica usanza ancora presente nelle Forze Armate per stabilire dei turni di servizio per i militari finalizzati ad effettuare mansioni o servizi vari quali compiti di pulizia dei locali e servizi (camerate, bagni, piazzali, cucina, capannoni, ecc.) nonch\u00e9 altri lavori sempre inerenti all'uso dei commilitoni oppure, in senso pi\u00f9 lato, per la preparazione di pasti o le operazioni correlate.\nC'\u00e8 da osservare che oggi molti di questi servizi sono stati esautorati dalla moderna tecnologia per cui il tutto si risolve a interventi di particolare necessit\u00e0. Il turno assegnato pu\u00f2 essere giornaliero ma anche settimanale, dipende dal tipo di corv\u00e9 e dalle necessit\u00e0 organizzative e pendenze da assolvere."}
{"id": "119199", "revid": "1893", "url": "https://it.wikipedia.org/wiki?curid=119199", "title": "Disequazione di primo grado", "text": ""}
{"id": "119202", "revid": "1543377", "url": "https://it.wikipedia.org/wiki?curid=119202", "title": "Files (software)", "text": "Files \u00e8 il file manager ufficiale dell'ambiente desktop GNOME: \u00e8 un programma per visualizzare le directory del computer e i file in esse contenuti.\nOriginariamente noto come Nautilus, il software ha sostituito Midnight Commander in GNOME 1.4 diventando il file manager di default dalla versione 2.0 in poi. Il nome precedente era basato su un gioco di parole tra il guscio del mollusco Nautilus e la shell. Dalla versione 3.6 di GNOME il software \u00e8 stato rinominato in seguito a revisione dell'applicazione. \nA causa di alcune modifiche al programma che hanno comportato la rimozione di funzionalit\u00e0, il progetto Linux Mint ha realizzato un fork di Nautilus denominato Nemo, in omaggio al Capitano Nemo.\nCaratteristiche.\n\u00c8 stato creato allo scopo di introdurre un'interfaccia utente consistente e di facile uso. Nautilus rimpiazza il vecchio gmc, programma molto pi\u00f9 leggero ma meno potente e con diversi problemi, che per\u00f2 \u00e8 ancora possibile utilizzare. Funziona anche come client FTP.\nFiles offre la possibilit\u00e0 di eseguire tutte le normali operazioni sui file, ovvero:"}
{"id": "119212", "revid": "559685", "url": "https://it.wikipedia.org/wiki?curid=119212", "title": "Vicario parrocchiale", "text": "Il vicario parrocchiale o viceparroco \u00e8 un presbitero che il vescovo diocesano invia a una parrocchia per affiancare il parroco. Nell'Italia settentrionale \u00e8 diffuso, come sinonimo, il termine cappellano proprio per indicare il vicario parrocchiale.\nCompiti.\nIl vicario parrocchiale o i vicari parrocchiali \"si dedicano al ministero pastorale come cooperatori del parroco e partecipi della sua sollecitudine, mediante attivit\u00e0 e iniziative programmate con il parroco e sotto la sua autorit\u00e0\" (Codice di diritto canonico, Can. 545 \u00a71).\nIl vicario parrocchiale aiuta il parroco \"in tutto il ministero parrocchiale, fatta eccezione per quanto riguarda l'applicazione della Messa per il popolo; \u00e8 anche tenuto all'obbligo di supplirlo, quando \u00e8 il caso, a norma del diritto\" (Can. 548 \u00a72).\n\"Il vicario parrocchiale riferisca regolarmente al parroco le iniziative pastorali programmate e in atto, in modo che il parroco e il vicario o i vicari siano in grado di provvedere, con impegno comune, alla cura pastorale della parrocchia, di cui insieme sono garanti\" (Can. 548 \u00a73)."}
{"id": "119213", "revid": "1060", "url": "https://it.wikipedia.org/wiki?curid=119213", "title": "Viceparroco", "text": ""}
{"id": "119214", "revid": "125607982", "url": "https://it.wikipedia.org/wiki?curid=119214", "title": "Paraclito", "text": "Paraclito (\u03c0\u03b1\u03c1\u03ac\u03ba\u03bb\u03b7\u03c4\u03bf\u03c2, \"par\u00e0cletos\" in greco) \u00e8 il termine con cui nel \"Vangelo secondo Giovanni\" si indica lo Spirito Santo. \nEtimologia.\nSi tratta in origine di un termine del linguaggio giuridico: il verbo \u03c0\u03b1\u03c1\u03b1\u03ba\u03b1\u03bb\u03ad\u03c9 significava letteralmente \"chiamare vicino\", ed il participio passato aveva come equivalente latino l\"'ad-vocatus\", cio\u00e8 \"avvocato\", inteso come \"difensore\" o \"soccorritore\", per estensione \"consolatore\". Il contesto in cui si usa questo termine nei testi profani \u00e8 quello del processo, e indica \"colui che sta al lato dell'accusato\" per difenderlo.\nSemantica biblica.\nGes\u00f9, nel suo discorso di addio pronunciato durante l'Ultima Cena e riportato nel Vangelo di Giovanni, promette ai suoi discepoli di non lasciarli soli, ma di mandar loro un \"consolatore\" (\"Gv\" , \"Gv\" , \"Gv\" , \"Gv\" ). In \"Gv\" lo Spirito \u00e8 chiamato \"altro paraclito\", a significare che il primo paraclito \u00e8 lo stesso Ges\u00f9: infatti in \"1Gv\" \u00e8 Ges\u00f9 stesso ad essere definito paraclito.\nNella Bibbia ebraica ritroviamo la categoria del paraclito nel libro di Giobbe, invocato da Giobbe per difenderlo da Elohim stesso.\nI due Paracleti e la SS. Trinit\u00e0.\nI Protestanti pervengono a conclusioni diametralmente opposte, a favore dell'esistenza di due Paracleti: \nIn entrambi i versi citati, la parola greca Paraclito compare con l'iniziale maiuscola, che \u00e8 utilizzata per i nomi propri di persona.\nLa dottrina dei due Paracleti sarebbe una prova biblica della dottrina trinitaria, in quanto afferma che lo Spirito Santo Dio procede da Ges\u00f9 Cristo ed \u00e8 da questi inviato come pastore vicario della Sua Chiesa.\nLa differente traduzione della parola Paracleto come \"avvocato\" e come \"consolatore\" richiama due funzioni divine che possono essere relative a due persone distinte della Trinit\u00e0."}
{"id": "119215", "revid": "484362", "url": "https://it.wikipedia.org/wiki?curid=119215", "title": "Par\u00e0clito", "text": ""}
{"id": "119216", "revid": "775372", "url": "https://it.wikipedia.org/wiki?curid=119216", "title": "Movimento Internazionale Eurasiatista", "text": "Il Movimento Internazionale Eurasiatista (, MED) \u00e8 una organizzazione non governativa con sede a Mosca e ramificazioni in vari paesi europei ed asiatici. Suo fondatore e massimo dirigente \u00e8 il filosofo e politologo Aleksandr Gel'evi\u010d Dugin.\nStoria.\nNegli anni '90 Aleksandr Dugin elabor\u00f2 la dottrina filosofico-geopolitica conosciuta come neo-eurasiatismo. Ben presto Dugin decise di supportarla con un'organizzazione capace di portarla al successo. Nel 2000 cre\u00f2 il \"Movimento Politico Panrusso Eurasia\", che l'anno seguente si tramut\u00f2 in partito politico a sostegno del presidente Vladimir Putin (senza concorrere per\u00f2 alle elezioni). Il 20 novembre 2003 il partito \"Eurasia\" \u00e8 divenuto un'organizzazione non governativa, col nome di \"Movimento Internazionale Eurasiatista\" (\"Me\u017edunarodnae Evrazijskoj Dvi\u017eenie\", MED)."}
{"id": "119220", "revid": "1515147", "url": "https://it.wikipedia.org/wiki?curid=119220", "title": "Rodina", "text": "Rodina (, letteralmente Partito Politico Pan-Russo \"Madrepatria\") \u00e8 un partito politico nazionalista russo.\nStoria.\nNascita e primi sviluppi.\n\"Rodina\" era una coalizione di circa trenta gruppi nazionalisti e di socialisti democratici che venne fondata, tra gli altri, da Dmitrij Rogozin, Sergej Glaz'ev e Sergej Baburin nel 2003.\nAlle elezioni politiche nazionali del 2003, Rodina riusc\u00ec ad ottenere il 9.2% dei voti, conquistando 37 su 450 seggi, erodendo i consensi del Partito Comunista della Federazione Russa (KPFR). I comunisti accusarono Rodina di essere stata creata sotto pressione del presidente Vladimir Putin per drenare voti al KPFR. La situazione cambi\u00f2 dopo la riforma dei \"benefit\" sociali, che suscit\u00f2 una forte resistenza tra la popolazione e vide Rodina criticare apertamente Putin, che pur sosteneva. Dmitrij Rogozin, segretario del partito, impresse una forte svolta al partito, assumendo toni al limite della xenofobia e schierandosi in modo sempre pi\u00f9 netto anche contro Putin. Nel 2005 Rodina, accusata d'istigazione all'odio razziale, fu esclusa dalle elezioni amministrative locali: come conseguenza Dmitrij Rogozin dovette dimettersi e lasciare il proprio posto di dirigente a Aleksandr Babakov. Con Babakov, \"Rodina\" si riavvicin\u00f2 a Putin ed abbandon\u00f2 i toni estremisti.\nDivisioni interne e scissioni.\nAlle presidenziali del 2004, Rodina rinunci\u00f2 a presentare un proprio candidato in alternativa a Putin. Ci\u00f2 cre\u00f2 uno spaccatura interna. Sergej Glaz'ev, decise di candidarsi quale indipendente con un programma fortemente improntato sul sociale, sulla lotta alla criminalit\u00e0 organizzata e sul ridimensionamento dei cosiddetti oligarchi. Glaz'ev ottenne il 4,1% dei consensi, piazzandosi terzo dietro il vincitore Putin ed il candidato del Partito Agrario di Russia comunista Nikolaj Charitonov.\nNel 2005 la protesta contro la riforma dei \"benefit\" sociali, determin\u00f2 la fuoriuscita dal partito di Sergej Baburin, che diede vita a \"Narodnaja Volja\". Rogozin, invece, si riconcili\u00f2 con Glaz'ev in funzione anti-Putin.\nNel 2007 \u00e8 toccato a Rogozin, in polemica con la nuova dirigenza di Aleksandr Babakov, uscire da Rodina (seguito da un solo deputato, Andrej Savel'ev) per fondersi col Movimento Anti-Immigrazione Illegale di Aleksandr Belov nella nuova formazione \"Velikaja Rossija\" (\"Grande Russia\").\n\"Russia Giusta\".\nNel 2006 Rodina, guidata da Babakov, si fuse con il Partito Russo della Vita ed il Partito Russo dei Pensionati in una nuova formazione politica, denominata \"Spravedlivaja Rossija\" (Russia Giusta).\nNel settembre 2012 il partito fu rifondato e, presentatosi alle elezioni parlamentari del 2016, ottenne un solo seggio. Alle elezioni presidenziali del 2018 ha appoggiato il presidente uscente Vladimir Putin."}
{"id": "119221", "revid": "1543377", "url": "https://it.wikipedia.org/wiki?curid=119221", "title": "Alberto Vargas", "text": "Nato in Per\u00f9, si trasfer\u00ec negli USA nel 1916.\nDisegn\u00f2 tra l'altro la copertina dell'album \"Candy-O\" dei The Cars."}
{"id": "119226", "revid": "287204", "url": "https://it.wikipedia.org/wiki?curid=119226", "title": "Upanisad", "text": ""}
{"id": "119228", "revid": "38666", "url": "https://it.wikipedia.org/wiki?curid=119228", "title": "Radiazione Cherenkov", "text": ""}
{"id": "119231", "revid": "71433", "url": "https://it.wikipedia.org/wiki?curid=119231", "title": "J.G. Ballard", "text": ""}
{"id": "119233", "revid": "287204", "url": "https://it.wikipedia.org/wiki?curid=119233", "title": "Bhagavadgita", "text": ""}
{"id": "119235", "revid": "287204", "url": "https://it.wikipedia.org/wiki?curid=119235", "title": "Darsana", "text": ""}
{"id": "119238", "revid": "287204", "url": "https://it.wikipedia.org/wiki?curid=119238", "title": "Porthcurno", "text": "Porthcurno \u00e8 un piccolo villaggio sulla costa ovest della Cornovaglia in Inghilterra.\nDista circa cinque chilometri dalla estremit\u00e0 pi\u00f9 a sud-ovest dell'Inghilterra.\nIl luogo \u00e8 famoso per essere il punto di entrata in mare della linea telegrafica sottomarina Londra-Bombay, intorno al 1872, oltre che di diverse altre linee di collegamento con l'Europa.\nNel 1934 partivano da Porthcurno quattordici linee telegrafiche, a cui cominciarono ad aggiungersi sistemi di comunicazione radio.\nNel paese era situata un ufficio telegrafico nodale, in cui avveniva l'instradamento dei messaggi ed un'importante scuola per telegrafisti e tecnici attiva fino alla fine degli anni novanta.\nDurante la seconda guerra mondiale fu scavato un tunnel per proteggere gli impianti dai bombardamenti. Questo tunnel \u00e8 oggi adibito a museo.\nOggi Porthcurno \u00e8 ancora un importante nodo di telecomunicazione, anche se i cavi telegrafici sono stati sostituiti con cavi a fibra ottica per telefonia e dati. L'automatizzazione ha inoltre fortemente ridotto la presenza di personale.\nIl luogo \u00e8 interessante anche per le spiagge e i vicini villaggi di pescatori."}
{"id": "119239", "revid": "92723", "url": "https://it.wikipedia.org/wiki?curid=119239", "title": "Compieta", "text": "La Compieta \u00e8, nella Liturgia delle ore e nel Breviario, l'ultimo momento di preghiera della giornata, ovvero l'ora che viene dopo i vespri; \u00e8 cos\u00ec chiamata perch\u00e9 compie le ore canoniche, e si recita prima del riposo notturno.\nLa compieta nella Liturgia delle ore.\nL'ora comincia con il saluto iniziale \"O Dio vieni a salvarmi\", al quale segue l'esame di coscienza, concluso dall'\"Atto di Dolore\", nella recita individuale, o una formula penitenziale comunitaria, come il Confiteor.\nDopo l'inno \"Te lucis ante terminum\", si recitano uno o due salmi; nelle solennit\u00e0 si dicono i salmi della domenica rispettivamente dopo i primi e i secondi vespri.\nI salmi per tutti i giorni con le antifone proprie sono tratti dal salterio.\n\u00c8 per\u00f2 consentito recitare sempre l'una o l'altra Compieta domenicale. \nQuindi una lettura breve tratta dalla Bibbia, e riportata ogni giorno a suo luogo nel salterio, orienta la mente verso la parola di Dio.\nVi \u00e8 poi il responsorio breve, come nei vespri, che per\u00f2 \u00e8 uguale per tutti i tempi e i giorni:\nNel tempo di Pasqua si aggiunge ci\u00f2 che \u00e8 scritto tra parentesi.\nInvece del responsorio breve,\nSegue l'elemento pi\u00f9 caratteristico di questa preghiera: il \"Nunc dimittis\" (\"Ora lascia, o Signore, che il tuo servo vada in pace...\"; Luca ), cio\u00e8 il Cantico di Simeone. Esso \u00e8 preceduto e seguito dalla propria antifona: \"Nella veglia salvaci, Signore, nel sonno non ci abbandonare, il cuore vegli con Cristo e il corpo riposi nella pace\" (\"nel tempo di Pasqua si aggiunge:\" Alleluia).\nForma tridentina.\nL'espressione che usa il breviario latino per questa ora \u00e8 \"ad completorium\", che significa \"alla chiusura\", \"al compimento\", \"alla conclusione\" e di cui \"Compieta\" \u00e8 la resa in volgare.\nQuesta \u00e8 la forma in cui si presenta l'ora canonica nel Breviario Romano dalla prima edizione di papa Pio V nel 1588 all'ultima di papa Giovanni XXIII nel 1960:\nLa Compieta \u00e8 l'unica ora in cui, ad eccezione dell'Antifona mariana e di qualche \"Alleluia\" aggiunto a Pasqua, nulla cambia n\u00e9 a seconda del tempo n\u00e9 della festa eventualmente celebrata."}
{"id": "119245", "revid": "219110", "url": "https://it.wikipedia.org/wiki?curid=119245", "title": "Standard Template Library", "text": "La Standard Template Library (STL) \u00e8 una libreria software per il linguaggio di programmazione C++ che definisce quattro componenti principali: contenitori, iteratori, algoritmi e funtori.\nSTL offre un insieme di classi C++. quali ad esempio i contenitori e gli array associativi, che possono essere usati con qualunque tipo di dato - sia esso predefinito o costruito dall'utente - che supporti alcune istruzioni elementari (copia, assegnazione, ecc.). Gli algoritmi implementati in STL risultano indipendenti dai container, cosa che riduce significativamente la complessit\u00e0 della libreria. \nSTL \u00e8 basata sui template, un approccio che permette il polimorfismo in fase di compilazione, nettamente pi\u00f9 efficiente del polimorfismo in fase di esecuzione. STL fu la prima libreria di algoritmi e strutture dati generiche per il C++; si basa su quattro idee di fondo: programmazione generica, astrazione senza perdita di efficienza, modello di elaborazione di Von Neumann e semantica dei valori. \nSTL \u00e8 stata progettata e sviluppata presso la Hewlett-Packard da Alexander Stepanov e Meng Lee e sono state incluse nello standard ANSI/ISO nel 1995.\nSTL e le idee contenute in essa, hanno avuto una notevole influenza nello sviluppo della C++ Standard Library con numerosi programmatori che hanno contribuito allo sviluppo di entrambe le librerie, malgrado ci\u00f2 le due librerie sono rimaste distinte e nessuna delle due \u00e8 un super-insieme definito dell'altra.\nContenuti.\nContenitori.\nI contenitori della STL si dividono in sequenziali e associativi. A loro volta, una parte dei contenitori sequenziali pu\u00f2 essere definita come adattatori, in quanto sono in effetti delle interfacce ridotte e specializzate dei contenitori principali che non implementano iteratori nella loro interfaccia. I contenitori standard sequenziali includono \"vector\", \"list\" e \"deque\". E comprendono gli adattatori \"queue\", \"priority_queue\" e \"stack\". I contenitori associativi sono \"set\", \"multiset\", \"map\" e \"multimap\".\nAlgoritmi.\nNella STL sono inclusi numerosi algoritmi per eseguire operazioni come la ricerca e l'ordinamento. Tali algoritmi sono comunemente utilizzati per la manipolazione dei container in maniera indiretta, cio\u00e8 solo tramite iteratori. Molti di questi algoritmi operano su un intervallo del container definito dall'utente tramite due iteratori che indicano gli estremi dell'intervallo."}
{"id": "119247", "revid": "767487", "url": "https://it.wikipedia.org/wiki?curid=119247", "title": "Jinchang", "text": "Jinchang \u00e8 una citt\u00e0 della provincia di Gansu, nell'Ovest della Cina, sede dell'omonima prefettura di Jinchang.\n\u00c8 situata nella parte pi\u00f9 orientale della provincia e conta 150.765 abitanti.\nJinchang \u00e8 sede di alcuni laboratori di ricerca militare e di industrie legate al nucleare."}
{"id": "119248", "revid": "1652635", "url": "https://it.wikipedia.org/wiki?curid=119248", "title": "Roby Facchinetti", "text": "Entrato nel complesso dopo pochi mesi dalla sua fondazione, sostituendo l'organista inglese Guilbert \"Bob\" Gillot, con i Pooh ha firmato alcuni dei pi\u00f9 grandi successi discografici italiani come \"Piccola Katy\" (1968), \"Tanta voglia di lei\" e \"Pensiero\" (1971), \"Noi due nel mondo e nell'anima\" (1972), \"Parsifal\" (1973), \"Dammi solo un minuto\" (1977), \"Chi fermer\u00e0 la musica\" (1981), \"Uomini soli\" (1990), \"La donna del mio amico\" (1996), \"Dimmi di s\u00ec\" (1999) e \"Dove comincia il sole\" (2010).\nBiografia.\nCamillo Lorenzo Ferdinando Facchinetti trascorre l'infanzia nel luogo natio, una cascina ad Astino, quartiere periferico di Bergamo. Eredita dalla madre la passione per la musica classica. Il nonno \u00e8 compositore e direttore di coro. Il primo approccio con la musica avviene prestissimo, all'et\u00e0 di 4 anni quando, a orecchio, comincia a suonare un'armonica a bocca. Seguono lo studio della fisarmonica a 8 anni e del pianoforte a 10. All'et\u00e0 di 11 anni inizia a comporre i primi brani e quest'attitudine lo porter\u00e0 a far parte di numerosi complessi musicali nella seconda met\u00e0 degli anni cinquanta e nella prima dei sessanta.\nCarriera.\nEsordi.\nIl suo primo sodalizio, I Monelli, vede la luce nel 1958; il complesso si esibisce nelle balere della provincia. Dopo una lunga gavetta, il quartetto si esibisce al Grand Hotel di Rimini. In seguito, Facchinetti incontra Paolo Bacilieri, cantante e gestore de \"La Stalla\", un rinomato locale di Riccione. Il risultato dell'audizione \u00e8 l'ingaggio della durata di venti giorni nel locale; \u00e8 questo l'inizio di una collaborazione poi rinnovata per tutta la stagione grazie al successo e ai consensi ottenuti.\nPassato nel 1964 al gruppo Pierfilippi e Les Copains, Roby gira l'Italia, fin quando una sera allo \"Sporting Club\" di Bologna, agli inizi del 1966, l'orchestra Pierfilippi suona anticipando il concerto dei Pooh (che sono l'attrazione). Al termine dell'esibizione, a Roby viene proposto di entrare nella formazione dei Pooh al posto di Bob Gillot.\nPooh.\nNel 1966 i Pooh sono ancora un complesso \"beat\" che ha da poco cambiato gli assetti, dopo i primi cinque anni dilettantistici col nome 'Jaguars', quando il giovane Facchinetti nel maggio di quell'anno fa il suo ingresso nell'organico.\nAssume in fretta un ruolo preponderante nel complesso: diventa subito il compositore della maggior parte dei brani; \u00e8 della coppia \"Facchinetti-Negrini\" la prima delle canzoni inedite dei Pooh dal titolo \"Brennero '66\", presentata per la prima volta con scarso successo al \"\"Festival delle Rose\" del 1966 (oltre a esserne l'autore, Roby ne \u00e8 anche l'interprete).\nIl brano subisce la censura della Rai, e gli autori sono sollecitati a cambiare il titolo e modificare il testo, pena l'estromissione dal concorso. Diventa cos\u00ec \"Le campane del silenzio\"\", in un'esibizione radiofonica disturbata da problemi tecnici che non ne permettono l'ascolto: la canzone si classifica all'ultimo posto.\nFino al 1971 la composizione musicale passa tutta per le sue mani, anche se le voci soliste sono soprattutto di Riccardo Fogli e Dodi Battaglia. Durante il periodo Vedette Roby si toglie la soddisfazione di cantare, in coppia con Negrini, in \"La fata della luna\" del 1969 (gi\u00e0 pubblicata l'anno precedente nel disco Contrasto con il titolo \"La leggenda della Luna\" cantata esclusivamente da Roby). Si riconosce la voce di Facchinetti in altri brani del periodo del medesimo periodo come \"Per quelli come noi\", \"Il cane d'oro\", \"Mr. Jack\" e altri ancora. Nel primo album pubblicato dai Pooh con la nuova casa discografica CBS, nel 1971, Roby \u00e8 l'unico autore delle musiche e si limita a cantare una delle strofe finali del brano \"Opera prima\".\nCon i testi di Valerio Negrini compone \"Tanta voglia di lei\", \"Pensiero\", \"Noi due nel mondo e nell'anima\", \"Nascer\u00f2 con te\", \"Quando una lei va via\", \"Io e te per altri giorni\", \"Infiniti noi\", \"Parsifal\".\nDal 1972, con l'uscita di \"Alessandra\" (album e canzone dedicati alla neonata bimba di casa Facchinetti), dietro la spinta del produttore Lucariello, anche Dodi Battaglia comincia a proporsi come autore delle musiche. Pur cantando nel singolo \"Cosa si pu\u00f2 dire di te\", in \"Mio padre, una sera\", e alternandosi con Dodi in \"La nostra et\u00e0 difficile\" la voce di Roby \u00e8 ancora in secondo piano, sovrastata da quella di Riccardo e poi di Dodi.\nNell'album \"Parsifal\", che consacra la formazione storicamente pi\u00f9 stabile del quartetto, Roby si ritaglia alcune parti vocali in \"Lei e lei\" (scritta per\u00f2 da Dodi Battaglia), \"L'anno, il posto, l'ora\" e \"Solo cari ricordi\", alternandosi con Dodi e Red nel cantato delle ultime due. Inoltre, in questo album comincia a manifestare anche abilit\u00e0 compositiva di brani strumentali, chiaramente evidente nel brano \"Parsifal\" e confermata negli anni a venire in altri simili come \"Il tempo, una donna, la citt\u00e0\", \"Padre del fuoco, padre del tuono, padre del nulla\", \"Il ragazzo del cielo\", \"Viva\", \"Grandi speranze\", \"Il giorno prima\", \"Puoi sentirmi ancora\" e \"Dove comincia il sole\".\nCon l'uscita del singolo \"Per te qualcosa ancora\", la voce principale del gruppo diventa Roby, che interpreta successivamente i brani di maggior successo del decennio, partendo da \"Linda\", \"Pierre\", \"Dammi solo un minuto\", \"Cercami\" (in coppia con Dodi) e \"Ci penser\u00f2 domani\".\nNegli anni settanta, la coppia Facchinetti-Negrini continua a costituire il pilastro creativo, ma il ruolo di Roby come compositore viene affiancato da quello di Red Canzian e Dodi Battaglia (parallelamente, i testi delle canzoni iniziano a esser affidati con maggior frequenza non solo a Valerio Negrini, ma anche a Stefano D'Orazio).\nNel 1984 esce \"Roby Facchinetti\", album solista inciso con musicisti inglesi e l'orchestra sinfonica di Monaco) e nel 1993 \"Fai col cuore\", il secondo album solista registrato con un'orchestra sinfonica, pi\u00f9 introspettivo rispetto al precedente.\nIl suo ruolo di leader vocale continua per tutti gli anni ottanta e si conferma in occasione della vittoria sanremese del 1990, dove a Roby viene affidata una parte importante del pezzo \"Uomini soli\".\nTra il 1990 e 1993 scrive vari brani per Marcella Bella, Lena Biolcati, Fiordaliso e Irene Fargo.\nPartecipa alla 57\u00aa edizione del festival di Sanremo, al fianco del figlio Francesco, con il brano \"Vivere normale\", centrata sul tema dell'amore e del rapporto filiale. Dopo la prima esibizione, per\u00f2, i due vengono aspramente criticati dall'esperto Mario Luzzatto Fegiz in occasione del dopo-festival. Nonostante tutto i due si classificano all'ottavo posto.\nPubblica il terzo album da solista nel 2014: intitolato \"Ma che vita la mia\" contiene anche un duetto con il soprano torinese Valeria Caponnetto Delleani (figlia di Silvana Aliotta) nella canzone \"Poeta\", dedicata a Valerio Negrini. Il 27 marzo l'album esordisce al primo posto della classifica dei pi\u00f9 venduti in Italia.\nAltre attivit\u00e0.\nNel 1978 scrive la musica del brano \"Amor m\u00edo, c\u00f3mo est\u00e1s?\" (con testo di Valerio Negrini), contenuta nel singolo omonimo di Miguel Bos\u00e9.\nNel 1982 suona il piano acustico nel brano \"Passo dopo passo\", nell'album omonimo di Delia Gualtiero.\nNel 1985 scrive le musiche dei brani \"Innamoratevi come me, Nel mio cuore e in altre isole\", \"Nati per vincere, C'\u00e8 ancora cielo\", \"Prima che il mattino arrivi\", contenuti nell'album di esordio Lena Biolcati, della cantante omonima.\nNel 1989 scrive la musica del brano \"Raccontami\", contenuto nell'album La luna nel cortile, di Lena Biolcati.\nNel 1990 scrive la musica del brano \"Amori\", con il quale Lena Biolcati partecipa al Festival di San Remo.\nNel 1991 scrive la musica e interpreta il brano \"Saprai\", in coppia con Fiordaliso, contenuta nell'album Il portico di Dio, di quest'ultima; inoltre sempre quell'anno, scrive le musiche dei brani \"Sotto il vulcano\" e \"Amici\" (con testi di Valerio Negrini), contenuti nell'album Sotto il vulcano, di Marcella Bella.\nNel 1992 scrive le musiche dei brani \"Cosa mai far\u00f2\" e \"Un treno per l'inferno\" (con testi di Franco Ciani), contenuti nell'album Io ci sar\u00f2, di Fiordaliso.\nNel 1993 scrive la musica del brano \"Non sei cos\u00ec\", contenuto nell'album Labirinti del cuore di Irene Fargo.\nNel 2002 \u00e8 in gara al 45\u00ba Zecchino d'Oro con il brano: \"Marcobaleno\".\nScrive la colonna sonora del film-documentario su Leonardo Da Vinci, \"Leonardo chi?\", presentato al Festival del cinema 2010 a Roma. Nel 2014 esce il terzo album solista che si intitola \"Ma che vita la mia\". All'uscita dell'album segue una tourn\u00e9e che tocca le principali citt\u00e0 italiane.\nNel 2015 \u00e8 coach, insieme al figlio Francesco, del talent show \"The Voice of Italy\", che vincono con Fabio Curto.\nDopo i Pooh.\nIl 3 novembre 2017 \u00e8 uscito il suo nuovo cd realizzato in coppia con Riccardo Fogli. Il titolo \u00e8 \"Insieme\".\nNel 2018 partecipa al Festival di Sanremo in coppia con Riccardo Fogli, con il brano \"Il segreto del tempo\" (musica di Roby Facchinetti, testo di Pacifico), piazzandosi in finale al 18\u00ba posto.\nNel marzo 2020, durante l'epidemia di COVID-19 in Italia, scrive il brano \"Rinascer\u00f2, Rinascerai\", con le parole del collega Stefano D'Orazio. La canzone, arrangiata da Danilo Ballo, in pochi giorni viene messa a disposizione sulle piattaforme digitali. Tanto SIAE quanto Sony Music devolveranno tutti i diritti in favore dell'ospedale Papa Giovanni XXIII di Bergamo. Questo brano \u00e8 inoltre il primo singolo del triplo album \"Inseguendo la mia musica.\"\nNel settembre 2020 pubblica il brano \"Fammi volare\", sempre con le parole del collega Stefano D'Orazio, come secondo singolo dell'album, la cui pubblicazione \u00e8 avvenuta il 25 settembre.\nNel 2020 partecipa nel film \"Un figlio di nome Erasmus\", dove interpreta s\u00e9 stesso cantando il brano \"Pensiero\".\nVita privata.\nNel 1970 sposa Mirella Costa dalla quale ha due figlie: Alessandra (oggi stilista, a cui \u00e8 dedicato l'album omonimo dei Pooh del 1972) e Valentina (1977). Nel 1979 si separa dalla moglie e convive per alcuni anni con Rosaria Longoni, dalla quale ha un figlio, Francesco (cantante e conduttore radiotelevisivo). Anche questa unione termina, e nel 1986 conosce Giovanna Lorenzi, che sposa nel 1989. Dall'unione con la Lorenzi nascono altri due figli: Roberto (1987) e Giulia (1991).\nStrumentazione.\nNoto, come tutti i Pooh, per la continua ricerca di strumenti all'avanguardia per rendere sempre attuali le sonorit\u00e0 del gruppo, Roby Facchinetti ha alcuni primati nell'utilizzo di alcuni strumenti in Italia: il pi\u00f9 importante \u00e8 sicuramente il , nelle varianti Polymoog e Minimoog, comprate nel laboratorio di Londra nel 1972 direttamente dal loro inventore Robert Moog, di cui Facchinetti fu uno dei primi utilizzatori italiani (il suo suono, allora particolarissimo, si poteva avvertire nell'intro del celebre brano dei Pooh \"Noi due nel mondo e nell'anima\"). Oltre a essere stato un assiduo utilizzatore dell'organo Hammond o dei famosi prodotti Fairlight, Oberheim, Fender Rhodes e Korg, suona tuttora prestigiosi modelli di tastiere master Roland e Yamaha o pianoforti Petrof e Steinway &amp; Sons.\n\u00c8 l'unico italiano a possedere uno dei pochissimi Steinway \"imagine series\" prodotti per il 70\u00ba anniversario di Lennon.\nOltre al pianoforte, suona la fisarmonica e l'armonica a bocca."}
{"id": "119252", "revid": "599013", "url": "https://it.wikipedia.org/wiki?curid=119252", "title": "Stl", "text": ""}
{"id": "119257", "revid": "115385486", "url": "https://it.wikipedia.org/wiki?curid=119257", "title": "Calcolo parallelo", "text": "In informatica il calcolo parallelo \u00e8 l'esecuzione simultanea del codice sorgente di uno o pi\u00f9 programmi (diviso e specificamente adattato) su pi\u00f9 microprocessori o pi\u00f9 core dello stesso processore allo scopo di aumentare le prestazioni di calcolo del sistema di elaborazione.\nDescrizione.\nSistemi paralleli.\nA volte per indicare computer con pi\u00f9 CPU, utilizzabili per il calcolo parallelo, si usa il termine processore parallelo. I computer con migliaia di microprocessori sono detti \"massively parallel\". Ci sono molti tipi di computer paralleli (o di processori paralleli), distinti per il tipo di connessione tra i vari processori (chiamati \"PE\", \"processing elements\") e tra questi e la memoria. La tassonomia di Flynn cataloga inoltre i computer in paralleli e seriali, nel caso in cui i processori eseguano la stessa istruzione contemporaneamente (SIMD, \"single instruction-multiple data\") o istruzioni diverse (MIMD, \"multiple instructions-multiple data\"). I sistemi paralleli sono anche classificati come simmetrici o asimmetrici secondo le abilit\u00e0 possedute o ai compiti assegnati alle CPU (capacit\u00e0 di far girare tutto il codice del sistema operativo o solo una parte; accesso alla memoria, ai dispositivi di I/O, ecc.).\nNonostante un sistema con un numero \"n\" di processori sia meno efficiente di un sistema con un singolo processore di velocit\u00e0 \"n\" volte superiore, spesso un sistema parallelo \u00e8 pi\u00f9 economico. Per applicazioni con grandi quantit\u00e0 di calcolo, e soprattutto per quelle che sono divisibili in \"n\" \"thread\" distinti, il calcolo parallelo \u00e8 una soluzione eccellente. Infatti la maggior parte dei supercomputer recenti sono basati su un'architettura parallela.\nAlgoritmi.\nNon si deve pensare che si possa ottenere un calcolo parallelo efficiente semplicemente mettendo pi\u00f9 processori uno a fianco dell'altro e connettendoli ad una velocit\u00e0 sufficiente. Nella pratica, \u00e8 molto difficile ottenere uno \"speedup\" lineare, cio\u00e8 prestazioni direttamente proporzionali al numero di processori presenti nel sistema: questo perch\u00e9 molti algoritmi sono sequenziali (la legge di Amdahl afferma questo in modo pi\u00f9 formale). Fino ad un certo punto, alcuni calcoli possono essere eseguiti con vantaggio sfruttando le pipeline software quando vengono aggiunti altri processori. Questo metodo divide il lavoro come in una catena di montaggio: se il calcolo pu\u00f2 essere diviso in \"n\" stadi diversi e significativi, possono essere usati con efficienza \"n\" processori. Se per\u00f2 uno stadio \u00e8 pi\u00f9 lento degli altri, questo rallenter\u00e0 tutto il sistema.\nLa maggior parte degli algoritmi deve essere riscritta per poter sfruttare l\"'hardware\" parallelo. Un programma che viene svolto correttamente da una singola CPU potrebbe presentare problemi se svolto in parallelo: pi\u00f9 copie dello stesso potrebbero interferire tra loro, ad esempio accedendo allo stesso indirizzo di memoria allo stesso tempo. Da qui la necessit\u00e0 di una attenta programmazione per sfruttare questo tipo di sistemi.\n'Speedup superlineare': la questione di una macchina con un numero \"n\" di processori con prestazioni migliori pi\u00f9 di \"n\" volte rispetto ad una macchina con un singolo processore di velocit\u00e0 analoga \u00e8 stata a volte controversa (e ha portato solo ad altri test con benchmark), ma pu\u00f2 essere ottenuta da una macchina non solo \"n\" volte pi\u00f9 potente, ma anche con pi\u00f9 memoria cache e di sistema, appiattendo la gerarchia cache-memoria-disco, con una migliore gestione della memoria da parte di ogni processore e con altri accorgimenti. Tuttavia, la qualit\u00e0 delle prestazioni dipende soprattutto dal compito da svolgere e dalla possibilit\u00e0 di suddividerlo tra le unit\u00e0 di calcolo.\nCrittografia.\nIl calcolo parallelo, oltre che in varie branche della matematica (teoria dei numeri), della fisica (QCD su reticolo, fluidodinamica computazionale) e della scienza in generale, \u00e8 molto utilizzata nella crittoanalisi, ovverosia l'analisi dei testi crittografati mediante il metodo forza bruta. Un fraintendimento molto comune, anche tra i sistemisti, \u00e8 che un calcolatore parallelo sia equivalente come prestazioni ad un calcolatore seriale di pari costo. In realt\u00e0, un calcolatore con 232 circuiti AES potrebbe essere miliardi di volte pi\u00f9 veloce di un calcolatore seriale di pari costo. In pratica il \"time-memory trade-off\" \u00e8 molto meno conveniente del \"time-processor trade-off\".\nConnessioni tra \"thread\".\nI computer paralleli sono in teoria strutturati come PRAM (\"Parallel random access machine\"). Questo modello ignora i problemi derivanti dalle connessioni tra le unit\u00e0, ma \u00e8 molto utile per ottenere prestazioni superiori in molti casi di calcolo parallelo. Nella realt\u00e0 la connessione tra unit\u00e0 ha un ruolo molto significativo.\nI processori possono comunicare tra loro per risolvere un problema coordinatamente o funzionare in maniera totalmente indipendente, a volte sotto il controllo di un processore che fornisce loro i dati e ne preleva i risultati. I modi di comunicazione possono essere: una memoria condivisa, un elemento che fa da \"centralino\", un bus condiviso o una rete di svariati tipi e tecnologie. I sistemi basati su reti interconnesse necessitano di un \"router\" per far comunicare elementi non collegati direttamente; certe volte \u00e8 presente una gerarchia tra le unit\u00e0 di calcolo. La memoria pu\u00f2 essere individuale per il processore, condivisa localmente o globalmente.\nSoftware parallelo.\nSono stati sviluppati moltissimi software per programmare computer paralleli, sia nel sistema operativo che a livello di linguaggio di programmazione. Questi sistemi devono contenere i meccanismi necessari a suddividere il calcolo tra le unit\u00e0. Questi possono supportare un parallelismo \"implicito\" (il sistema suddivide il problema e lo fornisce ai processori automaticamente) o \"esplicito\" (il programmatore deve inserire degli indici per suddividere il proprio codice). La maggior parte del software attuale permette un parallelismo \"monolivellare\", mentre il parallelismo \"multilivellare\" (o anche \"nidificato\") permette di suddividere ulteriormente un codice gi\u00e0 eseguito in parallelo. \u00c8 comune l'uso di variabili per permettere il calcolo in parallelo evitando conflitti tra le unit\u00e0. Col bilanciamento del carico di lavoro si cerca di mantenere tutti i processori occupati spostando i processi in attesa da una CPU occupata ad una libera."}
{"id": "119260", "revid": "121256154", "url": "https://it.wikipedia.org/wiki?curid=119260", "title": "Rub' al-Khali", "text": "Il Rub\u02bf al-Kh\u0101l\u012b (), ossia \"Il quarto vuoto\" (\"quarto\" inteso come \"quarta parte\" dopo cielo, terra e mare), \u00e8 il pi\u00f9 grande deserto di sabbia del mondo. Ricopre la parte pi\u00f9 meridionale della Penisola araba.\nDescrizione.\nAncora ampiamente inesplorato e praticamente disabitato, il deserto \u00e8 lungo circa 1.000\u00a0km e largo circa 500, con un'area totale di oltre 650.000\u00a0km\u00b2. Persino i Beduini ne sfiorano solo le zone marginali. Ci\u00f2 nonostante esistono compagnie di viaggi che offrono escursioni assistite da GPS nel deserto. Il primo occidentale di cui si ha notizia che abbia attraversato il Rub\u02bf al-Kh\u0101l\u012b fu Bertram Thomas nel 1931. Successivamente fu esplorato da St John Philby e da Wilfred Thesiger, che descrisse le innumerevoli peripezie dell'attraversamento nel libro \"Arabian Sands\" (\"Sabbie arabe\").\nIl 2 febbraio 2020, l\u2019esploratore italiano Max Calderan \u00e8 riuscito a compiere una prima traversata in solitaria, in un evento battezzato \u201cInto The Lost Desert\u201d, percorrendo circa 1100 km a piedi. Il percorso da lui fatto \u00e8 stato denominato la Calderan Line, in onore della sua impresa.\nLa desertificazione \u00e8 progredita nel corso dei millenni. Prima che questa rendesse cos\u00ec difficoltose le rotte che lo attraversavano, le carovane del commercio dell'incenso passavano in et\u00e0 preislamica attraverso distese oggi virtualmente impercorribili, fino alla fine del III secolo d. C. circa. Si veda ad esempio la citt\u00e0 perduta di Ubar (in arabo \"Wabar\"), che dipendeva da questo commercio.\nIn et\u00e0 a noi pi\u00f9 vicine, invece, le due rotte carovaniere erano quelle \"del Hij\u0101z\", parallela al Mar Rosso, e quella pi\u00f9 impervia \"dell'Iraq\". La prima metteva in collegamento lo Yemen al Mar Mediterraneo mentre la seconda l'Oman alla Mesopotamia.\nBiodiversit\u00e0.\nNel Rub\u02bf al-Kh\u0101l\u012b si trovano aracnidi, roditori e piante appartenenti alla famiglia delle succulente.\nPetrolio.\nGeologicamente, il Rub\u02bf al-Kh\u0101l\u012b \u00e8 il sito pi\u00f9 ricco di petrolio nel mondo. Vaste riserve di petrolio sono state scoperte sotto le dune di sabbia. Sheyba, al confine nord-orientale del Rub\u02bf al-Kh\u0101l\u012b, \u00e8 un importante sito di produzione di Petrolio in Arabia Saudita. Ghawar, il pi\u00f9 grande giacimento di petrolio al mondo, si estende verso sud nelle parti settentrionali del Rub\u02bf al-Kh\u0101l\u012b."}
{"id": "119261", "revid": "438678", "url": "https://it.wikipedia.org/wiki?curid=119261", "title": "Lambda calcolo", "text": "Il lambda calcolo o \u03bb-calcolo \u00e8 un sistema formale definito dal matematico Alonzo Church, sviluppato per analizzare formalmente le funzioni e il loro calcolo. Le prime sono espresse per mezzo di un linguaggio formale, che stabilisce quali siano le regole per formare un termine, il secondo con un sistema di riscrittura, che definisce come i termini possano essere ridotti e semplificati.\nDescrizione.\nLa combinazione di semplicit\u00e0 ed espressivit\u00e0 ha reso il lambda calcolo uno strumento frequente in diversi campi scientifici: \nTermini.\nSi definisce \"termine\" del lambda calcolo o, pi\u00f9 brevemente, \"lambda termine\" o \"lambda espressione\" qualunque stringa ben formata a partire dalla seguente grammatica, in forma Backus-Naur:\nformula_1\ndove la metavariabile formula_2 denota una variabile appartenente a un insieme infinito numerabile di variabili.\nParafrasando la definizione formale, un lambda termine pu\u00f2 essere, rispettivamente,\nun nome di variabile,\nl'astrazione di un termine rispetto ad una variabile,\no l'applicazione di un termine come argomento (o parametro attuale) di un altro.\nVariabili.\nDato un generico lambda termine formula_3, si definisce formula_4 l'insieme che contiene tutte le variabili menzionate in formula_3.\nTra queste si distinguono due partizioni: l'insieme delle variabili libere, scritto formula_6, e l'insieme delle variabili legate, indicate con formula_7.\nL'insieme delle variabili libere \u00e8 definito ricorsivamente come segue:\nL'insieme delle variabili legate \u00e8 quindi ottenibile per differenza:\nIl punto 2 della definizione implica che il costrutto sintattico dell'astrazione \u00e8 un legatore di variabile:\nse formula_12, allora formula_13.\nUn \"nome di variabile\" si dice \"fresco\", relativamente ad un termine, se esso non \u00e8 compreso tra i nomi di variabile di quello stesso termine.\nAlcuni esempi che si ottengono semplicemente applicando le definizioni date sopra:\nRegole di riscrittura.\nSostituzione.\nUna sostituzione \u00e8 il rimpiazzo di tutte le occorrenze di un sotto-termine con un altro, all'interno di un terzo termine che rappresenta il contesto della sostituzione stessa.\nSi indica con formula_17 la sostituzione del termine formula_18 al posto di formula_19 all'interno del termine formula_3: ogni occorrenza libera della variabile formula_19 in formula_3 \u00e8 sostituita da formula_18. Un semplice esempio di sostituzione \u00e8 il seguente:\nUna definizione ricorsiva dell'algoritmo di sostituzione \u00e8 la successiva:\nAlcuni esempi di sostituzione:\nI \"controlli di occorrenza\" al punto 4 e 5, sono necessari per evitare un fenomeno sgradito chiamato \"cattura di variabile\". Senza tali controlli, l'operazione di sostituzione porterebbe una variabile \"libera\" di un termine, a diventare \"legata\" per effetto della sostituzione stessa, il che risulta essere anche intuitivamente scorretto.\nAlfa conversione.\nformula_41.\nL'alfa conversione si applica ai termini che sono astrazioni.\nData un'astrazione, \u00e8 possibile riscriverla sostituendo la variabile astratta (formula_42) con un'altra (formula_43), a patto che, nell'intero sotto-termine, al posto di ogni occorrenza della prima, si scriva la seconda.\nLa regola di alfa conversione non si occupa di fare alcuna distinzione fra occorrenze \"libere\" o \"legate\" delle variabili, dato che l'operazione di sostituzione si occupa gi\u00e0 di fare ci\u00f2. Alcuni esempi di alfa conversione:\nBeta riduzione.\nLa \"beta riduzione\" \u00e8 la pi\u00f9 importante regola di riscrittura del lambda calcolo, visto che implementa il passo di computazione.\nLa sua prescrizione \u00e8 definita come segue, dove l'eventuale contesto presente \u00e8 omesso:\nLa regola ha come oggetto un'applicazione di una lambda astrazione nella forma formula_47 su un secondo termine formula_18.\nLa configurazione sintattica riducibile \u00e8 appunto chiamata \"redex\", contrazione della inglese \"red-ucible ex-pression\", a sua volta raramente ricalcato in italiano come \"redesso\", il suo risultato \u00e8 chiamato ridotto.\nProseguendo l'analogia con i linguaggi di programmazione, la regola riguarda una funzione applicata ad un argomento.\nEssa corrisponde pertanto ad un passo di calcolo, che restituisce il corpo della funzione formula_3 dove il parametro attuale (effettivo) formula_18 viene sostituito al parametro formale formula_42 della funzione.\nIn questo contesto dunque la sostituzione rappresenta proprio il passaggio del parametro.\nAlcuni esempi di beta riduzione sono:\nEta conversione.\nformula_54, se formula_55.\nIntuitivamente, l'importanza di questa regola risiede nel fatto che consente di dichiarare \"identici\" due lambda termini sulla base del principio che se essi si \"comportano\" allo stesso modo (una volta applicati ad un parametro) essi devono quindi essere considerati, per l'appunto, identici.\nDire che formula_56 e formula_3 si comportano allo stesso modo, equivale a dire che per ogni formula_18: formula_59. In altre parole \"la eta-conversione assiomatizza la dimostrabilit\u00e0 dell'uguaglianza nel formula_60-calcolo estensionale\".\nTermini equivalenti.\nLe regole di conversione possono essere estese a vere e proprie relazioni di equivalenza, assumendo di poter riscrivere nel senso\ndelle frecce appena definite (da sinistra verso destra) e che valgano anche le riscritture nella direzione opposta (da destra verso sinistra, quindi). Formalmente, si applicano le seguenti relazioni:\nLe due doppie implicazioni sono chiamate, rispettivamente, alfa-equivalenza e eta-equivalenza. Due termini \"t\" ed \"s\" si dicono alfa-eta-equivalenti quando \u00e8 soddifatta la relazione:\nformula_64. \nIn altre parole, due termini sono alfa-eta-equivalenti se esiste una catena finita di riscritture che impieghi solo le regole di alfa-equivalenza e di eta-equivalenza.\nCodifiche.\nAttraverso il \u03bb-calcolo sono state formulate diverse codifiche. Alcuni esempi sono la codifica di Church, e quella di Mogensen-Scott. Esistono anche codifiche che usano il lambda calcolo tipato, come il Sistema F.\nNumerazione.\nLa numerazione di Church pu\u00f2 esprimere l'insieme dei numeri naturali formula_65 attraverso gli assiomi di Peano. Ogni numero viene espresso come il successivo del precedente, mentre lo zero \u00e8 l'unico che non \u00e8 il successivo di alcun numero.\nformula_66\nTutti i numeri appartenenti all'insieme dei naturali possono essere espressi analogamente.\nformula_67\nOperazioni aritmetiche.\nRelativamente alla precedente numerazione dei numeri naturali \u00e8 possibile esprimere alcune computazioni elencate di seguito.\nEsempi.\nformula_68\nformula_69\nformula_70\nLogica di Boole.\nLa logica booleana o algebra di Boole, \u00e8 una formalizzazione della logica che si basa su due valori, cio\u00e8 vero e falso, esprimibili come di seguito.\nformula_71\nformula_72\nDa notarsi che la funzione formula_73 rappresenta sia il valore zero che falso.\nOperazioni logiche.\nDi seguito, verranno espresse alcune delle pi\u00f9 semplici operazioni relative alla logica booleana.\nEsempi.\nformula_74\nformula_75\nformula_76\nForme normali.\nUn termine del lambda calcolo si trova in \"forma normale\" se esso \"non \u00e8 riscrivibile\" per mezzo della regola di beta riduzione. Se la beta riduzione rappresenta un passo di computazione di un lambda termine che descrive un programma, allora la sua chiusura transitiva ne rappresenta una qualsiasi computazione.\nQuando una riduzione \u00e8 finita e massimale, il termine ridotto in forma normale rappresenta il risultato finale della computazione.\nPer esempio, si supponga di arricchire il calcolo aggiungendovi i numeri naturali\ne l'operazione di addizione binaria su di essi (scritta in forma prefissa come formula_78),\nentrambi peraltro direttamente codificabili come lambda termini.\nSi consideri ora un termine che somma formula_79 al suo argomento, ovvero formula_80 e si usi come argomento il valore formula_81. Tale applicazione converge a forma normale formula_82, infatti:\nformula_83.\nNon tutti i lambda termini hanno forma normale e la beta riduzione non ha sempre lunghezza finita.\nQuesto fenomeno rappresenta il fatto che il calcolo di un programma pu\u00f2 procedere indefinitamente e divergere e permette di rappresentare funzioni parziali.\nL'esempio classico di divergenza \u00e8 costruibile a partire dal termine duplicatore\nformula_84,\nche non fa altro che prendere un termine e restituirne due copie, l'una applicata all'altra.\n\u00c8 possibile dunque definire il termine\nformula_85,\ne notare che esso riduce a se stesso\nformula_86."}
{"id": "119263", "revid": "287204", "url": "https://it.wikipedia.org/wiki?curid=119263", "title": "Ferrite (siderurgia)", "text": "In siderurgia la ferrite \u00e8 una soluzione solida interstiziale costituita da carbonio solubilizzato in un reticolo cubico a corpo centrato di ferro (ferro alfa o ferro delta).\nCaratteristiche.\nLe caratteristiche della ferrite sono:\nFerrite alfa e ferrite delta.\nA seconda della temperatura alla quale si forma, la ferrite \u00e8 denominata ferrite alfa oppure ferrite delta. La ferrite alfa e la ferrite delta contengono una bassa percentuale di carbonio al loro interno (fino allo 0,02% in peso per la ferrite alfa e fino allo 0,09% in peso per la ferrite delta), pertanto nel diagramma ferro-carbonio si trovano a sinistra dell'eutettoide perlitico. La ferrite delta pu\u00f2 contenere pi\u00f9 carbonio al suo interno rispetto alla ferrite alfa, in quanto presenta un valore pi\u00f9 elevato della costante di reticolo, ovvero gli atomi di ferro che costituiscono il reticolo CCC della ferrite delta sono pi\u00f9 distanziati rispetto agli atomi di ferro della ferrite alfa."}
{"id": "119270", "revid": "124906307", "url": "https://it.wikipedia.org/wiki?curid=119270", "title": "Giovanni I del Portogallo", "text": "Origine.\nEra figlio illegittimo del re del Portogallo e dell'Algarve, Pietro I \"il Giustiziere\" e della sua amante, Teresa Louren\u00e7o, figlia di Louren\u00e7o Martins de Praza, un mercante di Lisbona e di Sancha Martins. Nacque nel 1357 \nBiografia.\nNel 1364 fu consacrato Gran Maestro dell'Ordine d'Aviz.\nIl 18 gennaio 1367, mor\u00ec suo padre, Pietro I, ed il suo fratellastro Ferdinando, sal\u00ec al trono come Ferdinando I.\nNel 1379, il fratellastro Ferdinando, dopo la morte dei figli maschi, aveva designato un altro fratellastro, Giovanni, figlio della galiziana In\u00e9s de Castro, come suo erede; ma la moglie di Ferdinando I, la regina consorte, Eleonora Telles de Menezes, rivendicando gli interessi della figlia Beatrice, si oppose e Giovanni del Portogallo fu costretto a fuggire in Castiglia.\nCrisi del 1383-85.\nNell'ottobre del 1383, alla morte del re del Portogallo, Ferdinando I, come da accordi prematrimoniali, presi col marito della figlia, il re di Castiglia, Giovanni I, la regina madre Eleonora assunse la reggenza del regno portoghese per conto della figlia Beatrice. Ma in Portogallo non tutti accettarono la situazione sia per la sua fama di adultera sia perch\u00e9, nel caso Beatrice fosse premorta a Giovanni di Castiglia, il Portogallo si sarebbero trovato con un re straniero.\nIn questa situazione di malcontento, due persone di rango reale, entrambi fratellastri del defunto re Ferdinando, venivano indicate come degne di poter salire sul trono del Portogallo e quindi contendere il trono a Beatrice: oltre a Giovanni, Gran Maestro dell'Ordine di Aviz, veniva indicato anche il sopraccitato, Giovanni, duca di Valencia de Campos (un feudo leonese), figlio di Pietro il Giustiziere e di In\u00e9s de Castro, che il defunto Ferdinando, nel 1379, aveva scelto come suo erede.\nLa nobilt\u00e0 era divisa, una parte era per il duca Giovanni, considerato un principe di casa reale in quanto sua madre, In\u00e9s de Castro, era stata sposata in segreto e quindi legittimato, mentre Giovanni d'Aviz era un illegittimo; ma a favore di quest'ultimo giocava il fatto che era sempre vissuto in Portogallo mentre il suo fratellastro, dopo la tragica morte della madre era stato portato in Le\u00f3n ed era stato investito di un feudo leoneseUn gruppo di nobili, tra cui Nuno \u00c1lvares Pereira, con l'appoggio della popolazione di Lisbona, nel dicembre del 1383, proclam\u00f2 Giovanni di Aviz, \"difensore del regno\", dopo che quest'ultimo oltre a decretarne l'esecuzione col Pereira, partecip\u00f2 personalmente all'assassinio del conte Andeiro, non solo per la sua scandalosa condotta con la reggente, ma anche per la sua politica filocastigliana.\nGiovanni di Castiglia, chiamato da Eleonora, nel gennaio del 1384, invase il Portogallo e dopo aver subito una sconfitta a Atoleiros, il 6 aprile, ad opera di Nuno \u00c1lvares Pereira raggiunse Santarem e subentr\u00f2 ad Eleonora Telles de Menezes nel governo del Portogallo.\nNell'aprile del 1384, Nuno \u00c1lvares Pereira fu nominato Connestabile del Portogallo e Conte di Our\u00e9m.Nel mese di maggio, Giovanni mise l'assedio a Lisbona, mentre Porto, dopo aver aderito alla causa autonomista (anticastigliana), prima respinse un attacco di truppe castigliane provenienti dalla Galizia guidate dell'arcivescovo di Santiago di Compostela, poi invi\u00f2, in aiuto di Lisbona, uno squadrone che, forzato il blocco castigliano sul Tago, ruppe l'assedio, nel mese di agosto.Dopo il ritiro delle truppe castigliane da Lisbona, nel mese di settembre, la guerra civile in Portogallo (conosciuta come \"Crisi 1383-1385\" o come \"Interregnum\") prosegu\u00ec, per circa un anno condotta da Giovanni di Aviz ma soprattutto da Nuno \u00c1lvares Pereira, che dimostr\u00f2 delle non comuni doti militari, sottomettendo diverse localit\u00e0 che si erano schierate con la Castiglia.\nNell'aprile del 1385, le \"Cortes\" portoghesi furono convocate a Coimbra, per decidere della successione alla corona: gli autonomisti erano divisi tra il \"difensore del regno\", Giovanni di Aviz ed il fratellastro Giovanni, duca di Valencia de Campos. Nuno \u00c1lvares Pereira appoggi\u00f2 Giovanni di Aviz che fu il prescelto, e fu proclamato re il 6 aprile 1385, col nome di Giovanni I del Portogallo.\nGuerra con la Castiglia, 1385-1387 (sino al 1411).\nAnche se ora Giovanni di Aviz era re del Portogallo quasi tutto il nord ed il centro del Portogallo, tra cui circa 70 tra citt\u00e0 e castelli era a favore dalla regina Beatrice e continuava ad obbedire a Giovanni I di Castiglia.\nIl conestabile, Nuno \u00c1lvares Pereira, prevedendo una reazione castigliana per difendere gli interessi della regina Beatrice, mise sotto assedio le citt\u00e0, soprattutto nel nord del regno, che appoggiavano la Castiglia.Infatti nella primavera del 1385, Giovanni I di Castiglia invi\u00f2 la flotta alla foce del Tago che pose il blocco a Lisbona, e, dopo aver invaso il Portogallo e subito una sconfitta a Trancoso, a maggio, ai primi di giugno, Giovanni I di Castiglia ritorn\u00f2 in Portogallo con un esercito di 32.000 uomini, tra castigliani e francesi. Il re del Portogallo, Giovanni, poteva opporre solo 6.500 uomini (inclusi 200 arcieri inglesi), tutti appiedati, condotti da Nuno \u00c1lvares Pereira; lo scontro avvenne il 14 agosto del 1385 ad Aljubarrota, Alcoba\u00e7a (Portogallo) e la vittoria fu cos\u00ec netta che i portoghesi entrarono in Castiglia ed, il 15 ottobre, sconfissero i castigliani anche a Valverde.\nGiovanni di Gand, duca di Lancaster, figlio di Edoardo III d'Inghilterra e zio del re d'Inghilterra, Riccardo II, aspirante al trono di Castiglia perch\u00e9 marito della figlia di Pietro I di Castiglia, Costanza, alla notizia della battaglia di Aljubarrota, decise di difendere con le armi le sue rivendicazioni al trono di Castiglia; dopo che, il 9 maggio 1386, fu firmato il trattato di Windsor tra Giovanni I del Portogallo e Riccardo II d'Inghilterra, il duca di Lancaster, a luglio sbarc\u00f2 a La Coru\u00f1a e invase la Galizia e si incontr\u00f2 col re del Portogallo, Giovanni I, promettendogli in sposa la propria figlia, Filippa di Lancaster.\nLa campagna anglo-portoghese fu poco proficua e alla fine, dopo circa un anno, fu accettata la proposta di pace dei castigliani: il trattato di pace siglato nel 1387 e stabiliva, tra Portogallo e Castiglia, una tregua di tre anni, oltre a un cospicuo indennizzo al duca di Lancaster, per le spese sostenute, ed il matrimonio tra la figlia del duca, Caterina (nipote di Pietro I di Castiglia), e l'erede al trono di Castiglia, Enrico, ristabilendo cos\u00ec la legittimit\u00e0 della dinastia dei Trastamara sul trono di Castiglia.\nL'11 febbraio del 1387, a Porto, Giovanni I spos\u00f2 Filippa di Lancaster, figlia di Giovanni di Gand, duca di Lancaster (figlio di Edoardo III d'Inghilterra e zio del re d'Inghilterra, Riccardo II) e di Bianca di Lancaster (1345-1369), figlia di \"Enrico di Grosmont\", primo duca di Lancaster e di \"Isabella di Beaumont\".\nLa guerra con la Castiglia, nel 1387, era praticamente terminata, la tregua fu rinnovata per altri quindici anni, ma, nel 1396, le ostilit\u00e0 si riaccesero: i portoghesi invasero la Castiglia, occupando Badajoz, nel mese di maggio, mentre i castigliani risposero bruciando Viseu. Nel 1402, la guerra termin\u00f2, e fu seguita da una nuova tregua di dieci anni ed infine Giovanni I, il 31 ottobre 1411, sigl\u00f2 la pace col reggente del regno di Castiglia Ferdinando, a nome del re Giovanni II, ponendo fine alla guerra che era iniziata nel 1383.\nRegno.\nLa lunga guerra con la Castiglia aveva sottratto un gran numero di uomini alle loro consuete occupazioni, abituandoli al combattimento e al saccheggio; finita la guerra, per tenere occupate queste masse di sbandati ed, al tempo, frenare la pirateria e continuare la crociata contro i musulmani, Giovanni inizi\u00f2 ad intraprendere spedizioni oltremare che ebbero come risultato la conquista di Ceuta (21 agosto 1415; la moglie Filippa mor\u00ec, di peste nera, due giorni prima della presa della citt\u00e0) e la sua occupazione permanente.\nLe spedizioni ebbero anche un carattere esplorativo e furono condotte e coordinate dal figlio, Enrico detto il Navigatore. Portarono alla riscoperta di Porto Santo (1418) e Madera (1419), ripopolate e sfruttate economicamente e all'inizio del popolamento delle Azzorre (1427) e della conquista delle Canarie, dando inizio al periodo delle scoperte.\nSempre a causa della guerra, Giovanni I aveva dovuto fare una gran quantit\u00e0 di concessioni di terre della corona al conestabile, Nuno \u00c1lvares Pereira, e ad altri, tanto che alla fine del conflitto il patrimonio della corona era assai impoverito. Giovanni I dovette anche ricomprare alcuni feudi e mise allo studio una legge, la \"Lei mental\" (le terre concesse dalla corona non potevano essere divise n\u00e9 alienate e venivano trasmesse in eredit\u00e0 solo al maggiore dei figli maschi e non alle femmine, ovviamente per tornare alla corona in mancanza di eredi), che fu poi promulgata da suo figlio, Edoardo del Portogallo, per poter recuperare almeno una parte dei terreni.\nIn materia di tassazioni, Giovanni I estese la \"sisa\" a tutto il regno, in origine una tassa comunale.Giovanni I ripristin\u00f2 la \"Lei das sesmarias\", che prevedeva che le terre non coltivate fossero date in concessione a chi le avrebbe lavorate e chi si mostrava inoperoso veniva costretto a lavorare e se persisteva veniva arrestato.\nFu un monarca molto istruito, amante delle lettere e aperto alle novit\u00e0 che seppe trasmettere questo amore anche ai suoi figli, Edoardo, il suo successore, fu anche poeta, Pietro, detto \"Pr\u00edncipe das Sete Partidas\" (grande viaggiatore, visit\u00f2 la sette parti del mondo), Enrico detto il Navigatore, diede inizio al periodo delle scoperte.Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\".\nGiovanni I mor\u00ec, a causa della peste, a Lisbona, il 14 agosto 1433 e fu tumulato nella cappella del fondatore nel Monastero di Batalha, da lui fatto costruire.Gli successe il figlio, Edoardo.\nDiscendenza.\nDalla moglie Filippa di Lancaster, Giovanni ebbe dodici figli:\nGiovanni ebbe tre figli illegittimi da In\u00eas Pires, figlia di Pero Esteves, un calzolaio ebreo di origine castigliana, e Maria Anes:"}
{"id": "119272", "revid": "712828", "url": "https://it.wikipedia.org/wiki?curid=119272", "title": "Stamberga Strillante", "text": ""}
{"id": "119273", "revid": "9", "url": "https://it.wikipedia.org/wiki?curid=119273", "title": "Niubbo", "text": ""}
{"id": "119275", "revid": "81103", "url": "https://it.wikipedia.org/wiki?curid=119275", "title": "Ottimati", "text": "Gli Ottimati (, cio\u00e8 i migliori) erano i componenti della fazione aristocratica conservatrice della tarda Repubblica romana.\nNascita della fazione.\nIn origine influenzavano la vita politica romana, essendo la gestione della \"Res Publica\" appannaggio soltanto di quella ristretta cerchia di nobili che avevano le possibilit\u00e0 e la cultura per dedicarsi alla politica. In seguito alla Secessione dell'Aventino, per\u00f2, le classi popolari e piccolo e medio borghesi riuscirono a ritagliarsi una fetta di potere, da esercitare mediante loro rappresentanti: i tribuni della plebe, magistrati dotati di potere legislativo (per esempio il diritto di veto su qualsiasi legge o decreto del Senato), nonch\u00e9 di \"auctoritas\", ovvero l'autorit\u00e0 morale. Inoltre erano conferiti della \"sanctitas\", ossia la sacra inviolabilit\u00e0 della loro persona, che rendeva ogni atto sovversivo, finalizzato a danneggiarli materialmente o fisicamente, un delitto gravissimo. Per rispondere a questa organizzazione politica del popolo, anche i patrizi romani si allearono tra di loro nel movimento politico degli \"\"optimates\" (it. \"ottimi\", \"nobili\"\"), cio\u00e8 il partito aristocratico.\nOrganizzazione del movimento.\nIn effetti la fazione aristocratica non era un vero e proprio partito politico secondo l'accezione moderna del termine (nonostante sia a volte chiamata Partito Aristocratico). Era bens\u00ec una confederazione di nobili, ciascuno dei quali era politicamente indipendente (o quasi) dagli altri, grazie ad una diffusa rete di clientele e di alleanze che ciascun nobile gestiva in modo autonomo. L'appartenenza ad un'unica fazione era resa per\u00f2 evidente dall'alleanza di tutti i nobili \"optimates\" con il Senato, dal comune interesse a conservare tutti i privilegi nobiliari, nonch\u00e9 dalla comune avversione nei confronti dei \"Populares\" (l'organizzazione politica dei ceti popolari e borghesi) e dei \"Tribuni della Plebe\". Gli Ottimati, infatti, desideravano limitare il potere delle Assemblee della plebe ed estendere il potere del Senato romano, che era considerato pi\u00f9 stabile e pi\u00f9 dedicato al benessere di Roma. Si opponevano anche all'ascesa degli \"uomini nuovi\" (plebei, di solito provinciali, la cui la famiglia non aveva avuto esperienza politica precedente) nella politica romana. L'ironia era che uno dei principali campioni degli ottimati, Marco Tullio Cicerone, era egli stesso un uomo nuovo.\nOltre ai loro obiettivi politici, gli ottimati si opposero all'estensione della cittadinanza romana fuori dall'Italia (e si opposero perfino ad assegnare la cittadinanza alla maggior parte degli Italici). Favorirono generalmente alti tassi di interesse, si opposero all'espansione della cultura ellenistica nella societ\u00e0 romana e lavorarono duramente per fornire la terra ai soldati congedati (erano convinti che soldati felici erano probabilmente meno disposti a sostenere generali in rivolta).\nLa causa degli ottimati raggiunse l'apice con la dittatura di Lucio Cornelio Silla (81 a.C.-79 a.C.). Sotto il suo potere, le Assemblee furono private di quasi tutto il loro potere, il totale dei membri del Senato fu portato da 300 a 600, migliaia di soldati si stabilirono nell'Italia del Nord e un numero ugualmente grande di popolari fu giustiziato con le liste di proscrizione. Limit\u00f2 i poteri dei tribuni della plebe, ridusse i consoli e i pretori ai compiti cittadini della direzione politica e dell'amministrazione della giustizia e viet\u00f2 di ricoprire una medesima carica prima che fossero trascorsi dieci anni. Tuttavia, dopo le dimissioni e la successiva morte di Silla, molti dei suoi provvedimenti politici furono gradualmente ritirati, ma furono pi\u00f9 durature le innovazioni nel campo del diritto e del processo penale.\nAppartenevano agli \"optimates\" importanti uomini politici quali Lucio Cornelio Silla, Marco Licinio Crasso, Marco Porcio Catone detto \"Il Censore\" e Catone Uticense, il gi\u00e0 citato Marco Tullio Cicerone, Tito Annio Milone, Marco Giunio Bruto e, a parte il periodo del Triumvirato, Gneo Pompeo."}
{"id": "119276", "revid": "712828", "url": "https://it.wikipedia.org/wiki?curid=119276", "title": "Cornelius Caramell", "text": ""}
{"id": "119277", "revid": "125864827", "url": "https://it.wikipedia.org/wiki?curid=119277", "title": "AdS/CFT", "text": "In fisica teorica, la corrispondenza AdS/CFT (anti-de Sitter / teoria di campo conforme), talvolta chiamata dualit\u00e0 di Maldacena o dualit\u00e0 gauge/gravit\u00e0, \u00e8 una ipotizzata relazione tra due tipi di teorie fisiche. Un tipo sono gli spazi anti-de Sitter (AdS) che sono usati in teorie di gravit\u00e0 quantistica, formulate in termini della teoria delle stringhe o della teoria M. L'altro tipo sono le teorie di campo conformi (CFT, da \"conformal field theory\") che sono teorie quantistiche dei campi, come alcune teorie simili alle teorie di Yang-Mills che descrivono le particelle elementari.\nLa dualit\u00e0 rappresenta un grande passo avanti nella comprensione della teoria delle stringhe e della gravit\u00e0 quantistica. Questo perch\u00e9 fornisce una formulazione non perturbativa della teoria delle stringhe con certe condizioni al contorno e perch\u00e9 \u00e8 la realizzazione pi\u00f9 riuscita del principio olografico, un'idea in gravit\u00e0 quantistica proposta da Gerardus 't Hooft e promossa da Leonard Susskind.\nFornisce anche un potente strumento per studiare le teorie quantistiche di campo fortemente accoppiate. L'utilit\u00e0 dei risultati della dualit\u00e0 \u00e8 largamente dovuta al fatto che \u00e8 una dualit\u00e0 forte-debole: quando i campi della teoria sono fortemente interagenti, quelli nella teoria gravitazionale sono debolmente interagenti e quindi meglio descrivibili dal punto di vista matematico. Questo fatto \u00e8 stato usato per studiare molti aspetti della fisica della materia condensata e della fisica nucleare traducendo problemi in questi argomenti in problemi pi\u00f9 facilmente trattabili nella teoria delle stringhe.\nLa corrispondenza AdS/CFT fu proposta per la prima volta da Juan Maldacena nel tardo 1997. Gli aspetti importanti della corrispondenza furono elaborati in articoli di Steven Gubser, Igor Klebanov, e Aleksandr Poljakov, e di Edward Witten. Al 2015, l'articolo di Maldacena aveva pi\u00f9 di citazioni, diventando l'articolo pi\u00f9 citato nel campo della fisica delle alte energie, e ha raggiunto quasi citazioni entro il 2020.\nContesto.\nGravit\u00e0 quantistica e stringhe.\nL'attuale comprensione della gravit\u00e0 si basa sulla teoria della relativit\u00e0 generale di Albert Einstein. Formulata nel 1915, la relativit\u00e0 generale spiega la gravit\u00e0 in termini di geometria dello spaziotempo. \u00c8 stata formulata nel linguaggio della fisica classica sviluppata da fisici come Isaac Newton e James Clerk Maxwell. Le altre interazioni, non gravitazionali, sono spiegate nel quadro della meccanica quantistica. Quest'ultima, sviluppata nella prima met\u00e0 del XX secolo da vari fisici, fornisce un modo radicalmente differente di descrivere i fenomeni fisici basato sulla probabilit\u00e0.\nLa gravit\u00e0 quantistica \u00e8 la branca della fisica che cerca di descrivere la gravit\u00e0 usando i principi della meccanica quantistica. Un popolare approccio alla gravit\u00e0 quantistica \u00e8 la teoria delle stringhe, che modellizza le particelle elementari non come punti a zero dimensioni ma come oggetti uno-dimensionali chiamati stringhe. Nella corrispondenza AdS/CFT, si considerano tipicamente le teorie della gravit\u00e0 quantistica derivate dalla teoria delle stringhe o dalla sua estensione moderna, la teoria M.\nNella vita di tutti i giorni, ci sono tre dimensioni familiari (sopra/sotto, sinistra/destra e avanti/dietro), e c'\u00e8 una dimensione temporale. Pertanto, nel linguaggio della fisica moderna, si dice che lo spaziotempo \u00e8 quadridimensionale. Una caratteristica peculiare della teoria delle stringhe e della teoria M \u00e8 che queste teorie hanno bisogno di dimensioni extra dello spaziotempo per essere matematicamente coerenti: in teoria delle stringhe lo spaziotempo deve avere dieci dimensioni, mentre in teoria M undici. Le teorie di gravit\u00e0 quantistica presenti nella corrispondenza AdS/CFT sono tipicamente ottenute dalla teoria delle stringhe e M tramite un processo conosciuto come compattificazione. Ci\u00f2 produce una teoria in cui lo spaziotempo ha effettivamente un numero minore di dimensioni e le dimensioni extra sono \"arrotolate\" in cerchi.\nUna tipica analogia della compattificazione \u00e8 considerare un oggetto tri-dimensionale come una pompa da giardino. Se si vede la pompa da lontano, sembra avere una sola dimensione, la lunghezza, ma avvicinandosi, si vede che contiene un'altra dimensione, la circonferenza. Quindi, una formica che si muove al suo interno si sposta in due dimensioni.\nTeoria quantistica dei campi.\nCon teoria quantistica dei campi si intende l'applicazione della meccanica quantistica a oggetti fisici come il campo elettromagnetico, che sono estesi nello spazio e nel tempo. In fisica delle particelle, le teorie quantistiche di campo sono alla base della comprensione delle particelle elementari, che vengono modellizzati come eccitazioni dei campi fondamentali. Le teorie di campo sono inoltre usate in fisica della materia condensata per modellizzare oggetti chiamati quasiparticelle.\nNella corrispondenza AdS/CFT, si considera un certo tipo di teoria quantistica di campo chiamata teoria di campo conforme. Questa \u00e8 una teoria dotata di una particolare simmetria e ben definita matematicamente. Tali teorie sono spesso studiate nell'ambito della teoria delle stringhe, dove sono associate alla superficie (worldsheet) spazzata da una stringa che si propaga nello spaziotempo, e in meccanica statistica, dove modellizzano sistemi a un punto critico termodinamico.\nPanoramica.\nLa geometria dello spazio anti-de Sitter.\nNella corrispondenza AdS/CFT, si considerano la teoria delle stringhe o la teoria M su uno spazio anti-de Sitter. Ci\u00f2 significa che la geometria dello spaziotempo \u00e8 descritta in termini di una certa soluzione delle equazioni di Einstein nel vuoto chiamata spazio anti-de Sitter.\nIn altre parole, lo spazio anti-de Sitter \u00e8 un modello matematico dello spaziotempo in cui la nozione di distanza tra due punti (la metrica) \u00e8 diversa dalla nozione di distanza nella geometria euclidea ordinaria. \u00c8 strettamente legata allo spazio iperbolico, che pu\u00f2 essere visualizzato come un disco nella figura a destra. L'immagine mostra una tassellatura di un disco con triangoli e quadrati. \u00c8 possibile definire la distanza tra punti nel disco in modo tale che tutti i triangoli e i quadrati hanno la stessa dimensione e il bordo circolare esterno \u00e8 infinitamente distante da ogni punto all'interno.\nOra si immagini una pila di dischi iperbolici dove ogni disco rappresenta lo stato dell'universo a un determinato tempo. L'oggetto geometrico risultante \u00e8 uno spazio anti-de Sitter tridimensionale. Sembra un cilindro solido in cui ogni sezione \u00e8 una copia del disco iperbolico. Il tempo scorre lungo la direzione verticale in questa figura. La superficie di questo cilindro gioca un ruolo importante nella corrispondenza AdS/CFT. Come per il piano iperbolico, anche lo spazio anti-de Sitter \u00e8 curvato in modo tale che ogni punto all'interno \u00e8 infinitamente distante dal bordo.\nQuesta costruzione descrive un ipotetico universo con solo due dimensioni spaziali e una temporale, ma pu\u00f2 essere generalizzata a un numero generico di dimensioni. Infatti, lo spazio iperbolico pu\u00f2 avere pi\u00f9 di due dimensioni e si possono \"impilare\" copie di spazi iperbolici per ottenere modelli di spazi anti-de Sitter di dimensione superiore.\nL'idea della AdS/CFT.\nUna caratteristica importante dello spazio anti-de Sitter \u00e8 il suo bordo (che sembra un cilindro nel caso tridimensionale). Una propriet\u00e0 di esso \u00e8 che, localmente vicino a ogni punto, \u00e8 semplicemente lo spaziotempo di Minkowski, il modello di spaziotempo usato in fisica senza tenere conto della gravit\u00e0.\nSi considera quindi una teoria ausiliaria in cui lo \"spaziotempo\" \u00e8 dato dal bordo dello spazio anti-de Sitter. Questa osservazione \u00e8 il punto di partenza della corrispondenza AdS/CFT, che afferma che il bordo di uno spazio anti-de Sitter pu\u00f2 essere considerato come lo \"spaziotempo\" per una teoria di campo conforme. L'affermazione \u00e8 che questa teoria di campo conforme \u00e8 equivalente alla teoria gravitazionale sullo spazio anti-de Sitter interno nel senso che c'\u00e8 un dizionario per tradurre calcoli in una teoria in calcoli in un'altra. Ogni entit\u00e0 in una teoria ha una controparte nell'altra teoria. Ad esempio, una singola particella nella teoria gravitazionale potrebbe corrispondere a una qualche collezione di particelle nella teoria al bordo. In aggiunta, le previsioni nelle due teorie sono quantitativamente identiche cosicch\u00e9 se due particelle hanno una possibilit\u00e0 del 40% di collidere nella teoria gravitazionale, allora anche le collezioni corrispondenti nella teoria al bordo avrebbero una probabilit\u00e0 del 40%.\nSi noti che il bordo di uno spazio anti-de Sitter ha meno dimensioni dello spazio stesso. Per esempio, nell'esempio a tre dimensioni illustrato sopra, il bordo \u00e8 una superficie bidimensionale. La corrispondenza AdS/CFT \u00e8 spesso descritta come una \"dualit\u00e0 olografica\" perch\u00e9 questa relazione tra le due teorie \u00e8 simile alla relazione tra un oggetto 3D e la sua immagine come ologramma. Sebbene un ologramma sia bidimensionale, racchiude l'informazione su tutte e tre le dimensioni dell'oggetto che rappresenta. Allo stesso modo, si ipotizza che le teorie che sono correlate dalla corrispondenza AdS/CFT siano \"esattamente\" equivalenti, a dispetto di vivere su diversi numeri di dimensioni. La teoria di campo conforme \u00e8 come un ologramma che cattura l'informazione circa la teoria della gravit\u00e0 quantistica di dimensione superiore.\nEsempi della corrispondenza.\nA seguire dall'articolo di Maldacena del 1997, i teorici hanno scoperto molte attuazioni della corrispondenza AdS/CFT. Queste stabiliscono una relazione tra varie teorie di campo conformi alle compattificazioni della teoria delle stringhe e della teoria M in vari numeri di dimensioni. Le teorie coinvolte sono generalmente modelli del mondo reale, ma hanno alcune caratteristiche, come il loro contenuto di particelle o alto numero di simmetrie, che le rendono utili per risolvere problemi in teoria quantistica dei campi e in gravit\u00e0 quantistica.\nL'esempio pi\u00f9 famoso della corrispondenza afferma che la teoria di stringa IIB sullo spazio prodotto formula_1 \u00e8 equivalente alla teoria di Yang-Mills supersimmetrica con N = 4 sul bordo quadridimensionale. In questo esempio, lo spaziotempo sul quale la teoria gravitazionale vive \u00e8 effettivamente penta-dimensionale (da qui la notazione formula_2), e ci sono cinque aggiuntive dimensioni compattate (racchiuse dal fattore formula_3). Nel mondo reale, lo spaziotempo \u00e8 quadridimensionale, almeno macroscopicamente, quindi questa versione della corrispondenza non fornisce un modello realistico della gravit\u00e0. Analogamente, la teoria duale non \u00e8 un modello attuabile di un certo sistema del mondo reale dato che assume una grande quantit\u00e0 di supersimmetria. Ci\u00f2 nondimeno, come spiegato sotto, questa teoria al bordo condivide alcune caratteristiche comuni con la cromodinamica quantistica, la teoria fondamentale dell'interazione forte. Descrive le particelle simili ai gluoni della cromodinamica quantistica oltre a certi fermioni. Di conseguenza, ha trovato applicazioni in fisica nucleare, particolarmente nello studio del plasma di quark e gluoni.\nUn'altra realizzazione della corrispondenza afferma che la teoria M su formula_4 \u00e8 equivalente alla cosiddetta teoria (2,0) in sei dimensioni. In questo esempio, lo spaziotempo della teoria gravitazionale ha effettivamente sette dimensioni. L'esistenza della teoria (2,0) che appare da un lato della dualit\u00e0 \u00e8 predetto dalla classificazione delle teorie di campo superconformi. Non \u00e8 ancora ben compresa perch\u00e9 \u00e8 una teoria quantistica senza un limite classico. Nonostante la difficolt\u00e0 intrinseca dello studiare questa teoria, \u00e8 considerato un oggetto interessante per una variet\u00e0 di ragioni, sia fisiche sia matematiche.\nAncora un'altra realizzazione della corrispondenza afferma che la teoria su formula_5 \u00e8 equivalente alla teoria di campo superconforme ABJM in tre dimensioni. In questo caso, la teoria gravitazionale ha quattro dimensioni non compatte, quindi questa versione della corrispondenza fornisce una descrizione in qualche modo pi\u00f9 realistica della gravit\u00e0.\nApplicazioni alla gravit\u00e0 quantistica.\nUna formulazione non perturbativa della teoria delle stringhe.\nIn teoria dei campi quantistica, tipicamente si calcolano le probabilit\u00e0 di vari eventi fisici usando le tecniche della teoria perturbativa. Sviluppata da Richard Feynman e da altri nella prima met\u00e0 del ventesimo secolo, la teoria di campo perturbativa usa particolari diagrammi detti diagrammi di Feynman per organizzare i calcoli. Questi diagrammi raffigurano le traiettorie e le interazioni di particelle puntiformi. Sebbene questo formalismo sia estremamente utile per fare predizioni, queste ultime sono solamente possibili quando la forza delle interazioni, la costante di accoppiamento, \u00e8 abbastanza piccola da descrivere efficacemente la teoria come una teoria senza interazioni.\nIl punto di partenza per la teoria delle stringhe \u00e8 l'idea che le particelle puntiformi della teoria dei campi possono essere anche modellizzate come oggetti unidimensionali chiamati stringhe. L'interazione delle stringhe \u00e8 in modo diretto definito generalizzando la teoria delle perturbazioni in teoria dei campi quantistica ordinaria. Al livello dei diagrammi di Feynman, ci\u00f2 significa che sostituire il diagramma che rappresenta la traiettoria di un punto con una superficie bidimensionale (worldsheet) che rappresenta il moto di una stringa. A differenza della teoria dei campi, la teoria delle stringhe non ha ancora una definizione non perturbativa completa, quindi molte delle risposte alle questioni teoriche pi\u00f9 importanti rimangono fuori portata.\nIl problema di sviluppare una formulazione non perturbativa della teoria delle stringhe era uno dei motivi originari per studiare la corrispondenza AdS/CFT. Come spiegato sopra, la corrispondenza fornisce molti esempi delle teorie di campo che sono equivalenti alla teoria delle stringhe sullo spazio anti-de Sitter. Si pu\u00f2 alternativamente vedere questa corrispondenza come una definizione della teoria delle stringhe nel caso speciale dove il campo gravitazionale \u00e8 asintoticamente anti-de Sitter (cio\u00e8, quando il campo gravitazionale assomiglia al campo dello spazio anti-de Sitter all'infinito). Alcune grandezze fisicamente interessanti in teoria delle stringhe sono definite in termini di grandezze in teoria quantistica dei campi duale.\nParadosso dell'informazione del buco nero.\nNel 1975, Stephen Hawking pubblic\u00f2 un calcolo che sugger\u00ec che i buchi neri non sono del tutto neri ma emettono una debole radiazione a causa di effetti quantistici vicino all'orizzonte degli eventi. Dapprima, il risultato di Hawking pose un problema per i teorici poich\u00e9 sugger\u00ec che i buchi neri distruggono l'informazione. Pi\u00f9 precisamente, il calcolo di Hawking sembrava entrare in conflitto con uno dei basilari postulati della meccanica quantistica, che afferma che i sistemi di fisici evolvono nel tempo secondo l'equazione di Schr\u00f6dinger. Questa propriet\u00e0 \u00e8 solitamente detta unitariet\u00e0 dell'evoluzione temporale. L'apparente contraddizione tra il calcolo di Hawking e il postulato dell'unitariet\u00e0 prese il nome di paradosso dell'informazione del buco nero.\nLa corrispondenza AdS/CFT risolve, almeno in qualche misura, il paradosso, perch\u00e9 mostra come in alcuni contesti un buco nero possa evolvere in maniera compatibile con la meccanica quantistica. Infatti, si possono considerare i buchi neri nel contesto della AdS/CFT, e ogni buco nero corrisponde a una configurazione delle particelle sul bordo dello spazio anti-de Sitter. Queste particelle obbediscono alle solite regole della meccanica quantistica e in particolare evolvono nel modo unitario, e cos\u00ec dovr\u00e0 fare il buco nero, rispettando quindi i principi della meccanica quantistica. Nel 2005, Hawking annunci\u00f2 che il paradosso era stato risolto a favore della conservazione dell'informazione dalla corrispondenza AdS/CFT, e sugger\u00ec un meccanismo concreto tramite il quale i buchi neri potrebbero conservare l'informazione.\nApplicazioni alla teoria quantistica dei campi.\nFisica nucleare.\nUn sistema fisico che \u00e8 stato studiato usando la corrispondenza AdS/CFT \u00e8 il plasma di quark e gluoni, un stato della materia esotico prodotto negli acceleratori di particelle. Questo stato della materia si origina per brevi istanti quando gli ioni pesanti come i nuclei di oro e piombo si urtano ad alte energie. Tali urti portano ai quark che costituiscono i nuclei a deconfinarsi a temperature di circa duemila miliardi di kelvin, condizioni simili a quelli presenti a circa formula_6 secondi dopo il Big Bang.\nLa fisica del plasma quark-gluone \u00e8 governata dalla cromodinamica quantistica, ma trattare matematicamente tale plasma con questa teoria porta a problemi di difficile trattazione. In un articolo del 2005, \u0110\u00e0m Thanh S\u01a1n e i suoi collaboratori mostrarono che la corrispondenza AdS/CFT poteva essere usata per comprendere alcuni aspetti del plasma quark-gluone descrivendolo nel linguaggio della teoria delle stringhe. Applicando la corrispondenza AdS/CFT, S\u01a1n e i suoi collaboratori riuscirono a descrivere questo plasma in termini di buchi neri in uno spaziotempo a cinque dimensioni. Il calcolo mostr\u00f2 che il rapporto tra due quantit\u00e0 associate al plasma, la viscosit\u00e0 di taglio formula_7 e la densit\u00e0 volumetrica dell'entropia formula_8, dovrebbe essere approssimativamente uguale a una certa costante universale:\ndove formula_10 indica la costante di Planck ridotta e formula_11 \u00e8 la costante di Boltzmann. Inoltre, gli autori ipotizzarono che questa costante universale sia un limite inferiore per formula_12 in una grande classe di sistemi. Nel 2008, il valore previsto di questo rapporto per il plasma quark-gluone \u00e8 stato confermato al Relativistic Heavy Ion Collider nel Brookhaven National Laboratory.\nUn'altra importante propriet\u00e0 del plasma quark-gluone \u00e8 che i quark a energia molto alta si spostano attraverso il plasma sono fermati o \"smorzati\" (quenched) dopo aver viaggiato solo per qualche femtometro. Questo fenomeno \u00e8 caratterizzato da un numero formula_13 chiamato parametro di \"jet quenching\", che correla la perdita di energia di un tale quark al quadrato della distanza percorsa attraverso il plasma. I calcoli basati sulla corrispondenza AdS/CFT hanno permesso ai teorici di stimare formula_13, e i risultati concordano grossomodo con il valore misurato di questo parametro, suggerendo che la AdS/CFT sar\u00e0 utile per sviluppare una comprensione pi\u00f9 profonda di questo fenomeno.\nFisica della materia condensata.\nNel corso dei decenni, i fisici sperimentali della materia condensata hanno scoperto una serie di stati esotici, tra cui i superconduttori e i superfluidi. Questi stati sono descritti usando il formalismo della teoria dei campi, ma alcuni fenomeni sono difficili da spiegare usando le tecniche standard con questo formalismo. Alcuni teorici della materia condensata tra cui Subir Sachdev sperano che la AdS/CFT render\u00e0 possibile descrivere questi sistemi nel linguaggio della teoria delle stringhe e imparare di pi\u00f9 circa il loro comportamento.\nFinora qualche successo \u00e8 stato raggiunto usando i metodi della teoria delle stringhe per descrivere la transizione da un superfluido a un isolante. Un superfluido \u00e8 un sistema di atomi elettricamente neutri che scorre senza attrito. Alcuni sistemi sono spesso prodotti in laboratorio usando l'elio liquido, ma gli sperimentali hanno sviluppato nuovi modi di produrre superfluidi artificiali versando migliaia di miliardi di atomi freddi in un reticolo di laser intersecanti. Questi atomi inizialmente si comportano come un superfluido, ma con l'incremento dell'intensit\u00e0 dei laser, diventano meno mobili e poi improvvisamente transiscono a uno stato di isolante. Durante la transizione, gli atomi si comportano in maniera insolita. Ad esempio, gli atomi rallentano fino a fermarsi a un tasso che dipende dalla temperatura e dalla costante di Planck, il parametro fondamentale della meccanica quantistica, che non entra nella descrizione delle altre fasi. Nel 2013, questo comportamento \u00e8 stato compreso considerando una descrizione duale dove le propriet\u00e0 del fluido sono descritti in termini di un buco nero di dimensioni superiori.\nCritiche.\nNonostante molti fisici ricorrano a metodi basati sulle stringhe per risolvere problemi in fisica nucleare e della materia condensata, alcuni teorici che lavorano in queste aree hanno espresso alcuni dubbi se la corrispondenza AdS/CFT possa fornire gli strumenti necessari per modellizzare sistemi reali. In occasione della \"Quark Matter Conference\" del 2006, il fisico statunitense Larry McLerran evidenzi\u00f2 che la teoria di Yang-Mills supersimmetrica a N=4 che appare nella corrispondenza AdS/CFT differisce significativamente dalla cromodinamica quantistica, rendendo difficile applicare questi metodi alla fisica nucleare. Secondo McLerran,\nIn una lettera a \"Physics Today\", il premio Nobel Philip Warren Anderson ha espresso simili preoccupazioni sulle applicazioni della AdS/CFT alla fisica della materia condensata, affermando:\nStoria e sviluppo.\nTeoria delle stringhe e fisica nucleare.\nLa scoperta della corrispondenza AdS/CFT nel tardo 1997 fu il culmine di una lunga di sforzi per trovare una relazione tra la teoria delle stringhe e la fisica nucleare. Infatti, la teoria delle stringhe fu originariamente sviluppato tra la fine degli anni '60 e l'inizio degli anni '70 come una teoria degli adroni, le particelle subatomiche come il protone e il neutrone che sono tenuti insieme dalla forza nucleare forte. L'idea \u00e8 che ognuna di queste particelle potrebbe essere visto come un modo diverso di oscillazione di una stringa. Nei tardi anni sessanta, gli sperimentali hanno scoperto che gli adroni sono disposti in famiglie dette traiettorie di Regge con il quadrato dell'energia proporzionale al momento angolare, e i teorici mostrarono che questa relazione emerge naturalmente dalla fisica di una stringa relativistica rotante.\nD'altra parte, i tentativi di modellizzare gli adroni come stringhe avevano problemi gravi. Un problema era che la teoria delle stringhe comprende una particella senza massa e con spin 2 e nella fisica degli adroni non compare tale particella. Tale particella medierebbe un'interazione con le propriet\u00e0 della gravit\u00e0. Nel 1974, Jo\u00ebl Scherk e John Schwarz suggerirono che la teoria delle stringhe non era una teoria di fisica nucleare, come pensato da molti teorici, ma invece una teoria di gravit\u00e0 quantistica. Allo stesso tempo, ci si rese conto che gli adroni sono fatti di quark, l'approccio della teoria delle stringhe fu abbandonato in favore della cromodinamica quantistica.\nIn cromodinamica quantistica, i quark hanno un tipo di carica che ha tre varianti, dette colori. In un articolo del 1974, Gerardus 't Hooft studi\u00f2 la relazione tra la teoria delle stringhe e la fisica nucleare da un altro punto di vista considerando teorie simili alla cromodinamica, ma dove il numero di colori \u00e8 un numero arbitrario \"N\", piuttosto che tre. In questo articolo, 't Hooft consider\u00f2 un certo limite per \"N\" che tende all'infinito e afferm\u00f2 che in questo limite alcuni calcoli in teoria dei campi assomigliano a calcoli in teoria delle stringhe.\nBuchi neri e olografia.\nNel 1975, Stephen Hawking propose che i buchi neri non sono del tutto neri ma emettono una debole radiazione a causa di effetti quantistici vicino all'orizzonte degli eventi. Questo lavoro estese i precedenti risultati di Jacob Bekenstein il quale aveva suggerito che i buchi neri abbiano una entropia ben definita. All'inizio, il risultato di Hawking sembrava contraddire uno dei principali postulati della meccanica quantistica, la unitariet\u00e0 dell'evoluzione temporale. In poche parole, questo postulato dice che i sistemi quantistici non distruggono l'informazione quando evolvono da uno stato a un altro. Per questa ragione, l'apparente contraddizione prese il nome di paradosso dell'informazione del buco nero.\nPi\u00f9 tardi, nel 1993, Gerardus 't Hooft scrisse un articolo speculativo sulla gravit\u00e0 quantistica nel quale ha riveduto i lavori di Hawking sulla termodinamica dei buchi neri, concludendo che il numero totale dei gradi di libert\u00e0 in una regione dello spaziotempo circostante un buco nero \u00e8 proporzionale alla superficie dell'orizzonte. Questa idea \u00e8 stata promossa da Leonard Susskind ed \u00e8 ora nota come principio olografico. Il principio olografico e la sua attuazione in teoria delle stringhe tramite la corrispondenza AdS/CFT hanno aiutato a delucidare i misteri dei buchi neri suggeriti dal lavoro di Hawking e si crede che forniscano una soluzione del paradosso dell'informazione del buco nero. Nel 2004, Hawking afferm\u00f2 che i buchi neri non violano la meccanica quantistica e propose un meccanismo concreto tramite il quale potrebbero conservare l'informazione.\nArticolo di Maldacena.\nNel tardo 1997, Juan Maldacena pubblic\u00f2 lo storico articolo che diede il via allo studio della AdS/CFT. Secondo Aleksandr Markovi\u010d Poljakov, \"il lavoro [di Maldacena] apr\u00ec le porte.\" La congettura gener\u00f2 immediatamente grande interesse nella comunit\u00e0 dei teorici delle stringhe e fu presa in considerazione in articoli di Steven Gubser, Igor Klebanov e Poljakov, e di Edward Witten. Questi articoli resero pi\u00f9 precisa la congettura di Maldacena e mostrarono che la teoria di campo conforme presente nella corrispondenza vive nel bordo di uno spazio anti-de Sitter.\nUn caso particolare della proposta di Maldacena dice che la teoria supersimmetrica di Yang-Mills a N=4, una teoria di gauge simile in qualche modo alla cromodinamica quantistica, \u00e8 equivalente alla teoria delle stringhe in uno spazio anti-de Sitter a cinque dimensioni. Questo risultato aiut\u00f2 a chiarificare l'iniziale lavoro di 't Hooft sulla relazione tra la teoria delle stringhe e la cromodinamica quantistica, riportando la teoria delle stringhe alle sue origini, ovvero come teoria della fisica nucleare. I risultati di Maldacena fornirono anche un'attuazione concreta del principio olografico con implicazioni importanti per la gravit\u00e0 quantistica e la fisica dei buchi neri. Al 2015, l'articolo di Maldacena era l'articolo pi\u00f9 citato nel campo della fisica delle alte energie, con pi\u00f9 di citazioni. Gli articoli successivi hanno fornito notevoli prove a favore della correttezza della corrispondenza, sebbene finora non sia ancora stata dimostrata rigorosamente.\nGeneralizzazioni.\nGravit\u00e0 tridimensionale.\nAl fine di capire meglio gli aspetti quantistici della gravit\u00e0 nel nostro universo quadridimensionale, alcuni fisici hanno considerato un modello matematico a meno dimensioni nel quale lo spaziotempo ha solo due dimensioni spaziali e una dimensione temporale. In questo modello, la matematica che descrive il campo gravitazionale si semplifica drasticamente, e si pu\u00f2 studiare la gravit\u00e0 quantistica usando metodi familiari alla teoria dei campi, eliminando il bisogno di ricorrere alla teoria delle stringhe o ad altri approcci pi\u00f9 radicali in quattro dimensioni.\nA partire dal lavoro di J. D. Brown e di Marc Henneaux nel 1986, i fisici hanno notato che la gravit\u00e0 nello spaziotempo a tre dimensioni \u00e8 strettamente legato alla teoria di campo conforme bidimensionale. Nel 1995, Henneaux e i suoi colleghi studiarono questa relazione in maggior dettaglio, suggerendo che la gravit\u00e0 3D nello spazio anti-de Sitter \u00e8 equivalente alla teoria di campo conforme conosciuta come la teoria di campo di Liouville. Un'altra congettura formulata da Edward Witten afferma che la gravit\u00e0 3D in uno spazio anti-de Sitter \u00e8 equivalente a una teoria di campo conforme con la simmetria del gruppo mostro. Queste congetture forniscono esempi della corrispondenza AdS/CFT che non hanno bisogno dell'impianto teorico della teoria delle stringhe o della teoria M.\nCorrispondenza dS/CFT.\nA differenza del nostro universo, in cui le attuali osservazioni astrofisiche suggeriscono un'espansione accelerata, lo spazio anti-de Sitter non si espande n\u00e9 si contrae, ma rimane uguale a se stesso nel tempo. In un linguaggio pi\u00f9 tecnico, si dice che lo spazio anti-de Sitter corrisponde a un universo con una costante cosmologica negativa, mentre per l'universo reale la costante cosmologica \u00e8 piccola e positiva.\nSebbene le propriet\u00e0 della gravit\u00e0 a breve distanza siano indipendenti dal valore della costante cosmologica, \u00e8 desiderabile avere una versione della corrispondenza AdS/CFT con costante cosmologica positiva. Nel 2001, Andrew Strominger introdusse una versione della dualit\u00e0 detta corrispondenza dS/CFT. Questa dualit\u00e0 ha come modello dello spaziotempo uno spazio de Sitter con costante cosmologica positiva. Una tale dualit\u00e0 \u00e8 interessante dal punto di vista della cosmologia perch\u00e9 molti cosmologi ritengono che l'universo primordiale fosse molto simile a uno spazio di de Sitter. Il nostro universo potrebbe assomigliare a uno spazio de Sitter nel lontano futuro.\nCorrispondenza Kerr/CFT.\nSebbene la corrispondenza AdS/CFT sia spesso utile per studiare le propriet\u00e0 dei buchi neri, la maggior parte dei buchi neri considerata nel contesto della AdS/CFT non sono fisicamente realistici. Infatti, come spiegato sopra, quasi tutte le versioni della corrispondenza AdS/CFT hanno modelli di spaziotempo a dimensioni superiori con una supersimmetria non fisica.\nNel 2009, Monica Guica, Thomas Hartman, Wei Song e Andrew Strominger mostrarono che le idee della AdS/CFT potrebbero nondimeno essere usate per capire alcuni buchi neri astrofisici. Pi\u00f9 precisamente, i loro risultati si applicano ai buchi neri che sono approssimati da buchi neri di Kerr estremi, che hanno il momento angolare massimo possibile compatibile con una determinata massa. Mostrarono che tali buchi neri hanno una descrizione equivalente in termini di una teoria di campo conforme. La corrispondenza Kerr/CFT fu in seguito estesa a buchi neri con momento angolare minore.\nTeorie di gauge a spin superiore.\nLa corrispondenza AdS/CFT \u00e8 strettamente legata a un'altra dualit\u00e0 ipotizzata da Igor Klebanov e Aleksandr Markovi\u010d Poljakov nel 2002. Questa dualit\u00e0 afferma che alcune \"teorie di gauge a spin superiore\" su spazi anti-de Sitter sono equivalenti a teorie di campo conformi con simmetria O(N). Qui la teoria nel \"bulk\" \u00e8 un tipo di teoria di gauge che descrive particelle con spin arbitrariamente alto. \u00c8 simile alla teoria delle stringhe, dove i modi eccitati delle stringhe vibranti corrispondono a particelle con spin superiore, e pu\u00f2 aiutare a capire meglio le versioni della AdS/CFT con la teoria delle stringhe e possibilmente dimostrare la corrispondenza. Nel 2010, Simone Giombi e Xi Yin ottennero prove ulteriori per questa dualit\u00e0 calcolando delle quantit\u00e0 chiamate funzione a tre punti."}
{"id": "119278", "revid": "125692571", "url": "https://it.wikipedia.org/wiki?curid=119278", "title": "Jerry Bruckheimer", "text": "Biografia.\nBruckheimer nacque a Detroit da immigrati ebrei di origine tedesca.\nDurante gli anni ottanta e novanta, \u00e8 stato co-produttore insieme a Don Simpson di una serie di film hollywoodiani di grande successo. Il suo primo grande successo fu \"Flashdance\" (1983), seguito da numerosi altri tra cui la trilogia \"Beverly Hills Cop\", \"Top Gun\" e \"Giorni di tuono\" e negli anni 90 le commedie Bad Boys e Bad Boys II con la Columbia Pictures. \nMalgrado la battuta d'arresto dovuta alla prematura scomparsa di Don Simpson nel 1996, ha continuato a produrre molti film d'azione, inclusi i successi di \"The Rock\", \"Con Air\", \"Armageddon - Giudizio finale\", \"Il sapore della vittoria - Uniti si vince\", \"Black Hawk Down - Black Hawk abbattuto\", \"Pearl Harbor\", la saga cinematografica dei Pirati dei Caraibi, Il mistero dei templari e Il mistero delle pagine perdute. Ma oltre a questi successi prodotti dalla Walt Disney Pictures ha anche prodotti gli sfortunati \"King Arthur\", \"I Love Shopping\", \"G-Force - Superspie in missione\", \"Prince of Persia - Le sabbie del tempo\", \"L'apprendista stregone\" e \"The Lone Ranger\". Quest'ultimo flop da 190 milioni di dollari lo port\u00f2 a divorziare con la Walt Disney Company, il cui contratto di produzione scadeva nel 2013. Fu cos\u00ec che Jerry libero dagli impegni con la casa di Topolino si spost\u00f2 alla Paramount Pictures per la quale produrr\u00e0 pellicole come \"\" con Tom Cruise e \"Beverly Hills Cop 4\" con Eddie Murphy. Altri suoi progetti molto attesi in fase di produzione sono Bad Boys 3 e Bad Boys 4 in lavorazione alla Columbia Pictures.\nNel 2017 torna a collaborare con la Walt Disney Pictures per Pirati dei Caraibi - La vendetta di Salazar diretto dai registi norvegesi Joachim R\u00f8nning ed Espen Sandberg con Johnny Depp, Orlando Bloom, Keira Knightley, Geoffrey Rush, Kevin McNally, Martin Klebba, Angus Barnett, Giles New, Stephen Graham, Javier Bardem, Brenton Thwaites, Kaya Scodelario, David Wenham, Adam Brown, Danny Kirrane e Derloy Atkinson Golshifteh Farahani e Paul McCartney. Il film uscito nelle sale a maggio 2017, \u00e8 il quinto capitolo della saga dei Pirati dei Caraibi e incassa 795 milioni di dollari contro 225 milioni di dollari di budget. \nDal 1997 ha esteso le proprie attivit\u00e0 alla televisione, producendo diverse serie drammatiche e poliziesche, alcune delle quali diventate successi mondiali e che hanno rilanciato diversi attori cinematografici parzialmente in declino. Sua la produzione di ' (con William Petersen), \"CSI Miami\" (con David Caruso), ' (con Gary Sinise), \"Close to Home\" (con Jennifer Finnigan), \"Senza Traccia\" (con Anthony LaPaglia) e \"Cold Case\" (con Kathryn Morris); oltre queste durature serie, Jerry ha prodotto anche le pi\u00f9 sfortunate, ma comunque prestigiose: \"Modern Men\" (con Eric Lively), \"E-Ring\" (con Benjamin Bratt e Dennis Hopper), \"Just Legal\" (con Don Johnson), \"Justice\" (con Victor Garber), \"Eleventh Hour\", \"Dark Blue\" (con Dylan McDermott) e \"The Forgotten\" (con Christian Slater). Ha prodotto anche un \"reality game show\": \"The Amazing Race\".\n\u00c8 sostenitore del Partito Repubblicano e ha finanziato le campagne elettorali di John McCain e Mitt Romney.\nNel maggio 2006 ha ricevuto una laurea ad honorem in belle arti dall'universit\u00e0 dell'Arizona. Bruckheimer si \u00e8 sposato due volte."}
{"id": "119281", "revid": "74173", "url": "https://it.wikipedia.org/wiki?curid=119281", "title": "Ranieri III di Monaco", "text": "Ranieri resse il Principato di Monaco per quasi 56 anni, il che lo rese uno dei regnanti da pi\u00f9 tempo sul loro trono della storia europea.\nRanieri nacque al Palazzo dei Principi di Monaco, unico figlio del conte Pierre de Polignac e di sua moglie, la principessa Charlotte di Monaco. La sua figura di principe regnante dopo la morte del nonno Luigi II, risult\u00f2 fondamentale per lo sviluppo del moderno Principato di Monaco, per la trasformazione della sua economia, traghettandolo dalla tradizionale nomea di paradiso fiscale basato su scommesse e casin\u00f2 a luogo culturale di importanza internazionale. Il principe coordin\u00f2 inoltre delle riforme sostanziali nella costituzione monegasca, limitando i poteri del principe sovrano ed affiancandosi un consiglio di stato. Nel 1956 spos\u00f2 l'attrice americana Grace Kelly, attirando l'attenzione dei media di tutto il mondo sul piccolo principato.\nBiografia.\nInfanzia.\nRanieri nacque a Monaco, figlio secondogenito del conte Pierre de Polignac, e di sua moglie, la principessa ereditaria Charlotte Grimaldi, duchessa del Valentinois. La madre di Ranieri era l'unica figlia del principe Luigi II di Monaco e della sua amante, Marie-Juliette Louvet, legittimata successivamente alla sua nascita, in quanto il matrimonio del padre era morganatico, e poi designata quale erede al trono di Monaco. Il padre di Ranieri, esponente dell'aristocrazia francese e nipote di Jules de Polignac, ultimo ministro di Carlo X di Francia, venne creato \"Principe Grimaldi\" con l\"Ordonnance souveraine\" del 18 marzo 1920.\nRanieri aveva anche una sorella, la principessa Antonietta Grimaldi, baronessa di Massy, una figura divenuta impopolare negli anni a corte in quanto reclam\u00f2 pi\u00f9 volte i diritti che le sarebbero derivati dalla primogenitura, a tal punto che la principessa Grace Kelly fu costretta a ordinarle di lasciare il paese.\nRanieri nacque alle 6 del mattino, venendo battezzato il 14 giugno 1923 nella cattedrale di Monaco con padrino il principe Luigi II di Monaco e madrina la principessa Enrichetta del Belgio, vedova del duca di Vend\u00f4me, Emanuele d'Orl\u00e9ans.\nEducazione.\nLa prima educazione, il futuro principe Ranieri la ricevette in casa. Come ebbe lui stesso a ricordare successivamente:\nRanieri fu il primo Principe di Monaco ad essere inviato all'estero a compiere i propri studi e pi\u00f9 precisamente fu destinato a frequentare la Summerfields School a St Leonards-on-Sea nel Regno Unito, e successivamente ebbe accesso a Stowe, una prestigiosa scuola pubblica inglese nel Buckinghamshire. Da qui, venne inviato nel 1939 all'Istituto Le Rosey a Rolle ed a Gstaad, in Svizzera, prima di continuare l'Universit\u00e0 di Montpellier in Francia, dove ottenne il diploma di laurea e successivamente grandi riconoscimenti dall'Institut d'\u00e9tudes politiques de Paris.\nLa seconda guerra mondiale.\nIl nonno materno di Ranieri, Luigi II di Monaco, era stato generale dell'armata francese durante la Prima guerra mondiale e sulle sue orme il giovane principe prest\u00f2 servizio durante la Seconda guerra mondiale come ufficiale d'artiglieria.\nIl 28 settembre 1944, per compensare la politica di suo nonno durante l'occupazione (che fu di sostanziale sottomissione al regime del maresciallo P\u00e9tain), Ranieri decise di iscriversi nelle file dell'esercito francese come volontario nella legione straniera; venne affiliato allo stato maggiore del 2\u00ba corpo d'armata sotto il comando del generale Joseph de Goislard de Monsabert e poi integrato nel 7\u00ba reggimento tiratori algerini delle truppe d'Africa francesi e prese parte con questo corpo alle operazioni della campagna d'Alsazia; come Secondo Luogotenente combatt\u00e9 distinguendosi in Alsazia a tal punto da ottenere la Croix de guerre con una stella di bronzo. Nel 1947, per il servizio prestato, venne nominato cavaliere della Legion d'Onore da L\u00e9on Blum.\nRaggiunse il grado di capitano nell'esercito francese nell'aprile del 1949 e poi quello di colonnello nel dicembre del 1954.\nIl regno.\nIl 9 maggio 1949, il principe Ranieri III succedette a suo nonno, il principe Luigi II perch\u00e9 cinque anni prima, il 30 maggio 1944, la principessa ereditaria Charlotte, figlia di Luigi II, autorizzata dal principe sovrano, aveva rinunciato in favore del figlio al suo titolo di \"Principessa ereditaria\" di Monaco.\nDopo la sua ascesa al trono, Ranieri lavor\u00f2 assiduamente per recuperare l'antico lustro del Principato di Monaco dopo gli scandali, soprattutto finanziari, perpetrati dalla madre e che avevano pesantemente dilapidato le finanze statali, al punto che la Societ\u00e9 Mon\u00e9gasque de Banques et de M\u00e9taux Pr\u00e9cieux, che possedeva il 55% del capitale nazionale, si trovava in bancarotta. Per compensare questa spiacevole situazione, dunque, Ranieri pens\u00f2 di rendere Monaco un centro finanziario-commerciale, un luogo di opportunit\u00e0 di sviluppo edilizio, nonch\u00e9 un'attrazione turistica internazionale. I primi anni del suo regno videro il coinvolgimento in questo progetto del milionario greco Aristotele Onassis che prese la direzione della Soci\u00e9t\u00e9 des Bains de Mer. Il principe Ranieri riottenne il controllo della societ\u00e0 nel 1964, quando l'attivit\u00e0 era ormai perfettamente avviata ed efficiente.\nRanieri fond\u00f2 nel 1950 il primo museo postale del principato nel distretto di Fontvieille, mettendo a disposizione del pubblico le collezioni dei principi monegaschi Alberto I e Luigi II e nel 1999 divenne patrono del Club de Monte-Carlo de l'\u00c9lite de la Philat\u00e9lie, con sede proprio nel museo. La collezione di automobili di Ranieri III venne aperta al pubblico sempre a Fontevieille col nome di Monaco Top Cars Collection.\nNel 1950 fond\u00f2 l'Ordine dei Grimaldi per ricompensare i servizi resi alla famiglia dei principi di Monaco.\nNel 1957 inizi\u00f2 il primo ampliamento della citt\u00e0 di Monaco e l'anno successivo diede inizio ai lavori di costruzione della contrada Larvotto col recupero di 54.000 metri quadri ad est del territorio monegasco. Nel 1965 inizi\u00f2 nuovi lavori per la costruzione del quartiere di Fontvieille su 220.000 metri quadrati di terreno edificabile con nuovo porto ad occidente del territorio monegasco. Il lavoro durer\u00e0 per i 20 anni successivi.\nNel 1959 si fece promotore del primo incontro internazionale al Museo Oceanografico di Monaco per combattere il crescente fenomeno dei rifiuti radioattivi sulla terra e in mare. Alla conferenza presero parte 280 esperti in rappresentanza di 30 organizzazioni internazionali. Nel 1960 divenne presidente onorario dell'associazione internazionale contro la vivisezione. Nell'ottica di collaborazione coi paesi confinanti, nel 1970 cre\u00f2 la Commissione Ramoge, un organismo che riuniva Francia, Italia e Principato di Monaco per la tutela del Mediterraneo che nel 1999 porter\u00e0 all'istituzione del \"santuario delle balene\" nel bacino liguro-provenzale. Far\u00e0 nuovamente sentire la sua voce nel 1992 alla conferenza di Rio sull'ambiente, sempre a favore della tutela del Mediterraneo.\nIl 12 ottobre 1962 la frontiera di Monaco fu bloccata dalla Police Nationale su ordine del presidente francese Charles de Gaulle; a seguito di serrate negoziazioni, si arriv\u00f2 a un nuovo accordo che prevedeva tra l'altro un trattamento fiscale ordinario dei francesi risultati ufficialmente residenti a Monaco dopo il 1957. Il 17 dicembre del 1962 il principe promulg\u00f2 una nuova costituzione per il principato di Monaco, la quale ribad\u00ec la sovranit\u00e0 e l'indipendenza dello stato monegasco (contro le mire espansionistiche ed accentratrici del governo gaullista), riaffermando nel contempo le relazioni speciali con la Francia gi\u00e0 definite dal trattato del 17 luglio 1918. Con questo documento, il principe ridusse significativamente il potere del sovrano, ponendo fine al proprio ruolo autocratico ed affiancandosi un Consiglio Nazionale composto di 18 membri eletti. Un nuovo trattato venne sottoscritto con la Francia il 23 ottobre 2002.\nIl 17 febbraio 1966 cre\u00f2 la \"Fondati\u00f2n Prince Pierre\" il cui scopo era quello di promuovere la cultura attraverso l'assegnazione di borse di studio in ambito letterario, musicale e artistico. Nel 1974, inaugur\u00f2 a Monte Carlo il Festival internazionale del circo di Monte Carlo che ancora oggi si svolge annualmente.\nNel 1975 fu uno dei tre capi di Stato internazionali ad assistere ai funerali del dittatore spagnolo Francisco Franco, assieme ad Augusto Pinochet ed a re Hussein di Giordania.\nA partire dagli anni '80, Ranieri III si impegn\u00f2 in prima persona per favorire l'economia di Monaco, richiamando nel principato nuovi investitori ed industriali in campo chimico, farmaceutico, dell'ingegneria di precisione e dei cosmetici. Nel 1985 inaugur\u00f2 lo Stade Louis II nel quartiere di Fontvieille, da poco terminato e nel 1987, nel medesimo quartiere, inaugur\u00f2 il Centro Cardiotoracico di Monaco.\nNel 1993, vot\u00f2 a favore dell'ingresso del Principato di Monaco nelle Nazioni Unite ed avvi\u00f2 contemporaneamente i lavori di interramento della stazione ferroviaria di Monaco-Monte-Carlo, recuperando cos\u00ec altri quattro ettari di terreno edificabile di cui il 55% venne dedicato alla costruzione di edifici per uffici e appartamenti. La nuova stazione interrata verr\u00e0 inaugurata nel 1999. Nel 1994, sulla medesima area, diede inizio i lavori di costruzione del Grimaldi Forum Monaco, un centro congressi e culturale che svilupper\u00e0 su 70.000 metri quadri.\nA gennaio del 2000, il principe Ranieri III avvi\u00f2 i lavori per la costruzione di una grande diga di 352 metri per la protezione del vecchio porto di Monaco, aumentando nel contempo la capacit\u00e0 di ormeggio del porto stesso e la possibilit\u00e0 di attracco anche per le navi da crociera. Questa struttura semi-galleggiante fu il risultato di un processo unico noto come \"muro d'acqua fisso\", per il quale il brevetto internazionale venne depositato proprio per l'occasione.\nIl 5 ottobre 2004 Ranieri III sottoscrisse l'entrata del principato di Monaco a far parte del Consiglio europeo.\nLa fortuna privata di Ranieri raggiunse i 2.000.000.000 di euro poco prima della sua morte. I suoi possedimenti includevano il palazzo del principe di Monaco, il castello di Marchais vicino a Parigi, un jet privato, uno yacht, una collezione di 180 veicoli di automobili d'epoca, una delle collezioni di francobolli pi\u00f9 preziose al mondo ed i dividendi della Soci\u00e9t\u00e9 des bains de mer che, tra le altre cose, gestisce il casin\u00f2 di Monte Carlo.\nRelazioni sentimentali e matrimonio.\nIl principe Ranieri si fidanz\u00f2 con l'attrice francese Gis\u00e8le Pascal che aveva conosciuto all'epoca degli studi all'Universit\u00e0 di Montpellier, con la quale aveva convissuto a Saint-Jean-Cap-Ferrat sino al 1953, ma il previsto matrimonio non ebbe luogo a seguito della diagnosi di un medico che dichiar\u00f2 l'infertilit\u00e0 della Pascal(diagnosi successivamente smentita dalla nascita di una figlia con l'attore Raymond Pellegrin). L'armatore greco Onassis cerc\u00f2 di organizzare il matrimonio tra il principe Ranieri e Marilyn Monroe, ma il progetto naufrag\u00f2.\nNel 1956 il principe spos\u00f2 Grace Kelly, attrice americana statunitense che assunse il titolo, dopo il matrimonio, di Principessa Consorte di Monaco. I due si erano conosciuti l'anno precedente al festival del cinema di Cannes, dove la futura principessa era personaggio di spicco nell'ultimo film di Alfred Hitchcock, per merito del giornalista nizzardo Pierre Galante, marito dell'attrice Olivia de Havilland.\nIl 12 aprile 1956, dopo che il principe Ranieri III ebbe chiesto ed ottenuto il permesso al matrimonio al governo francese sulla base di quanto stabilito dalla costituzione del principato nel 1918, Grace Kelly giunse a Monaco a bordo del transatlantico \"Constitution\" che spar\u00f2 una salva d'onore. Onassis fece piovere garofani rossi e bianchi per l'occasione dal suo idrovolante.\nIl matrimonio civile ebbe luogo il 18 aprile nel Palazzo dei Principi di Monaco, mentre quello religioso si svolse il 19 aprile 1956 nella cattedrale di Monaco, presieduto dal vescovo Gilles Barthe; Alfred Hitchcock fu testimone della sposa, con la partecipazione di molte personalit\u00e0 di Hollywood tra cui l'attore americano Gene Kelly e la cantante belga Annie Cordy. L'unione attir\u00f2 ovviamente l'attenzione dei media dai quali venne descritto come \"il matrimonio del secolo\" nonch\u00e9 uno degli eventi pi\u00f9 attesi della stagione. Il matrimonio venne registrato dalla MGM Studios e trasmesso in televisione con oltre 30.000.000 di spettatori in tutto il mondo. Dopo la cerimonia la coppia si port\u00f2 in luna di miele nel Mediterraneo a bordo dello yacht \"Deo Juvante II\".\nNel 1982 Grace Kelly mor\u00ec in un incidente d'auto a La Tourbie, appena fuori Monaco. Come ha ricordato anche il suo successore, Alberto II, dopo la morte della principessa Grace, Ranieri III non fu pi\u00f9 lo stesso in quanto egli considerava la moglie non solo la propria partner nella vita privata, ma anche una saggia consigliera al governo. Dopo la morte di Grace, Ranieri si rifiut\u00f2 categoricamente di risposarsi. Lentamente ma progressivamente, inizi\u00f2 ad allontanarsi dagli eventi mondani per vivere una vita sempre pi\u00f9 rinchiusa nel suo palazzo, delegando il figlio Alberto a rappresentarlo nella maggior parte delle occasioni. In quello stesso anno fond\u00f2 la Princess Grace Foundation-USA in sua memoria, per supportare gli artisti emergenti.\nUltimi anni.\nNegli ultimi tre anni della sua vita, anche a causa della sua forte propensione al fumo (fumava circa 60 sigarette al giorno), la salute del principe Ranieri III and\u00f2 lentamente declinando. Gi\u00e0 all'inizio del 2004 il principe venne ricoverato per problemi descritti genericamente come \"affaticamento\", nuovamente nel febbraio di quello stesso anno per problematiche alle vie coronarie e poi ancora in ottobre per un'infezione alla gola. Il 7 marzo 2005 Ranieri III fu ricoverato per un'infezione polmonare; usc\u00ec poi dall'ospedale il 22 marzo con una prognosi di insufficienza renale e rimanenti problemi cardiaci. Nel novembre del 2004, intervistato al \"Larry King Live\", il principe Alberto dichiar\u00f2 a Larry King che suo padre stava bene, per quanto avesse sofferto di bronchite.\nIl 7 marzo 2005, il principe Ranieri venne nuovamente ricoverato per un'infezione alla trachea. Ranieri venne trasferito in terapia intensiva il 22 marzo. Il giorno successivo, il 23 marzo, gli venne posta la respirazione forzata per problemi legati al cuore e ai reni. Il 26 marzo, il palazzo fece sapere che per quanti sforzi si stessero facendo per cercare di migliorare la salute del principe, questa continuava a non essere buona, pur permanendo cosciente e in condizioni generalmente stabili. La sua prognosi rimase ad ogni modo \"molto riservata\".\nIl 31 marzo 2005, dopo una riunione del Consiglio della Corona di Monaco, fu annunciato che il figlio di Ranieri III, il principe Alberto, marchese di Baux, avrebbe assunto la reggenza, in vece del padre, dal momento che lui non sarebbe stato pi\u00f9 in grado di esercitare le proprie funzioni di sovrano.\nMorte.\nIl 1\u00ba aprile 2005, il palazzo annunci\u00f2 che i dottori di Ranieri III davano ben poche speranze per il principe di recuperare la sua salute.\nDopo un altro peggioramento, il 6 aprile 2005 il principe Ranieri III si spense a Monaco alle 6.35 all'et\u00e0 di 81 anni, 56 anni dei quali trascorsi regnando. Il suo successore fu il figlio principe Alberto, che assunse il nome di Alberto II. La notizia della sua morte ebbe un'eco di poco ridotta sulla stampa dal momento che coincise temporalmente con quella di papa Giovanni Paolo II, venuto a mancare quattro giorni prima. Al momento della sua morte, il principe Ranieri era il secondo capo di Stato pi\u00f9 anziano al mondo.\nLa salma del principe Ranieri III venne sepolta il 15 aprile 2005, a fianco di quella della moglie, la principessa Grace, nella Cattedrale dell'Immacolata Concezione, dove riposano anche i precedenti sovrani del trono monegasco. Ai suoi funerali presero parte importanti personalit\u00e0 del mondo politico e dell'aristocrazia il presidente francese Jacques Chirac, re Carlo XVI Gustavo di Svezia con la regina Silvia, il re spagnolo Juan Carlos I ed il re Alberto II del Belgio, oltre al principe Francesco di Baviera, al duca Eberardo di W\u00fcrttemberg, al principe Gioacchino di Danimarca, alla principessa Zahra Aga Khan, al principe Alois del Liechtenstein, ad Andrea, duca di York ed a Farah Diba.\nDiscendenza.\nDal matrimonio tra Ranieri III e Grace Kelly nacquero i figli:\nDurante il periodo della loro adolescenza le due figlie del principe furono un continuo grattacapo per il principe a causa del loro temperamento forte ed indipendente, divenendo spesso soggetto di articoli da tabloid e delle fotografie dei paparazzi; non fu cos\u00ec per il principe Alberto che \u00e8 rimasto in secondo piano nella stampa scandalistica per il suo carattere pi\u00f9 riservato, almeno fino alla seconda met\u00e0 degli anni '90."}
{"id": "119288", "revid": "1935274", "url": "https://it.wikipedia.org/wiki?curid=119288", "title": "Ban\u016b Na\u1e0d\u012br", "text": "I Ban\u016b Na\u1e0d\u012br () erano una delle tre trib\u00f9 ebraiche (assieme a Banu Qaynuqa e Banu Qurayza) insediate nella parte meridionale della citt\u00e0-oasi di Yathrib (poi Medina) nel corso del VII secolo.\nYathrib ospitava da tempo gruppi ebraici, forse frutto della primitiva Diaspora ebraica all'epoca dell'imperatore romano Tito o d'un processo di ebraizzazione delle popolazioni higiazene che, nel VI secolo, porteranno anche alla conversione del sovrano himyarita Dh\u016b; Nuw\u0101s.\nParticolarmente coinvolti nell'agricoltura, i Na\u1e0d\u012br erano anche ottimi fabbri e gioiellieri e particolarmente rinomate erano le armature da essi forgiate.\nErano legate alla trib\u00f9 araba dei Banu Aws dell'oasi e con loro affrontarono l'altra trib\u00f9 araba di Yathrib, i Banu Khazraj nella Battaglia di Bu\u02bf\u0101th.\nLa figlia del loro \"sayyid\", Huyayy b. Akhtab, fu una delle mogli di Muhammad quando il profeta dell'Islam si trasfer\u00ec nell'oasi con l'Egira.\nFurono accusati di essere scarsamente leali nei confronti del contenuto dell'Accordo che regolamentava dal 622 la vita dei vari gruppi umani di Medina (cosiddetto Rescritto di Medina), e approfittando della sconfitta patita dai musulmani a Uhud, Muhammad ne decret\u00f2 l'espulsione entro un termine di dieci giorni, consentendo loro di portare con s\u00e9 tutti i beni di loro propriet\u00e0 nei loro nuovi insediamenti di Khaybar.\nAizzati a resistere dal capo dei B. Khazraj, \u02bfAbd All\u0101h ibn Ubayy, essi dovettero piegarsi a Muhammad a causa della mancanza assoluta di solidariet\u00e0 ricevuta. Il risultato fu di vedersi inasprire i termini dell'espulsione che consent\u00ec a ognuno di loro di portare solo le loro armi e quanto poteva essere caricato su ognuno dei loro 600 dromedari, in ragione di un animale a persona."}
{"id": "119290", "revid": "1654832", "url": "https://it.wikipedia.org/wiki?curid=119290", "title": "Alberto Fern\u00e1ndez (politico)", "text": "Biografia.\nNato a Buenos Aires, Fern\u00e1ndez si laurea in giurisprudenza all'Universit\u00e0 di Buenos Aires e in seguito diventa professore di diritto penale. Muove i primi passi in politica nel 1982 con Alberto Asseff, diventando presidente della giovent\u00f9 del Partito Costituzionale Nazionalista, per poi passare l'anno successivo nel Partito Giustizialista.\nEntra nell'amministrazione pubblica come consigliere del Consiglio deliberativo di Buenos Aires e della Camera dei deputati argentina. Successivamente \u00e8 vicedirettore degli affari legali del ministero dell'Economia e in tale veste \u00e8 il capo negoziatore argentino al GATT Uruguay Round. Nominato dal neoeletto presidente Carlos Menem come sovrintendente nazionale per le assicurazioni, diventa presidente dell'Associazione dei gestori delle assicurazioni latinoamericane dal 1989 al 1992 ed \u00e8 cofondatore dell'associazione internazionale dei gestori delle assicurazioni. \u00c8 anche consulente di Mercosur e ALADI in materia di diritto assicurativo ed \u00e8 coinvolto in compagnie assicurative e dei servizi sanitari nel settore privato. Fern\u00e1ndez riceve il Millennium Award come uno dei migliori uomini d'affari del secolo della nazione e diventa politicamente vicino all'ex governatore della provincia di Buenos Aires Eduardo Duhalde, prima come presidente della Gerenciar SA e poi come vice presidente del gruppo Bapro fino al 1999. In questi ruoli fonda il gruppo Calafate, un \"think tank\" che sostiene come tesoriere la candidatura presidenziale di Duhalde nel 1999 e poi, come responsabile della campagna elettorale, quella di N\u00e9stor Kirchner nel 2003.\nNel 2000 \u00e8 eletto legislatore della citt\u00e0 di Buenos Aires dall'alleanza Encuentro por la Ciudad dell'ex ministro dell'economia Domingo Cavallo. Dopo la vittoria di Kirchner, Fern\u00e1ndez \u00e8 nominato capo del Gabinetto dei Ministri il 25 maggio 2003, posizione di grande potere che ricopre anche dopo l'arrivo alla presidenza della first lady, la senatrice Cristina Fern\u00e1ndez de Kirchner, il 10 dicembre 2007. Sette mesi pi\u00f9 tardi, nel luglio 2008, rassegna le dimissioni dalla carica in seguito alle scelte economiche poco ortodosse della Kirchner che creano conflitti con il mercato: un nuovo sistema di imposte variabili sulle esportazioni agricole portano a uno sciopero nelle campagne di 129 giorni. Fern\u00e1ndez agisce come principale negoziatore del governo ma i negoziati falliscono in seguito all'intervento del vicepresidente Julio Cobos che produce un voto di rottura in Senato. Dopo le sue dimissioni, diventa un critico del \"kirchnerismo\", difendendo il mandato di Nestor Kirchner ma criticando le misure del governo di Cristina Kirchner.\nNel 2013 partecipa alla campagna del Fronte di ristrutturazione di Sergio Massa, il suo successore nel ruolo di capo del Gabinetto dei Ministri, per la sua candidatura alla carica nazionale e nel 2015 per la candidatura alla presidenza dove arriva terzo mentre la spunta invece Mauricio Macri, considerato l'uomo del rigore contro la spesa pubblica del periodo di Cristina Kirchner. Nel 2017 \u00e8 direttore della campagna per Florencio Randazzo, ex ministro dell'interno, nell'elezione come senatore.\nNel 2018, dopo dieci anni di gelo, scocca la pace con Cristina Kirchner, accusata di arricchimento illecito e in seguito assolta con formula piena. Ne diventa il portavoce fino a quando, nel maggio 2019, il \"kirchnerismo\" entra nella sua terza vita: Cristina annuncia che il suo ex collaboratore, Fern\u00e1ndez, correr\u00e0 per le presidenziali e lei sar\u00e0 la sua vice. Nell'agosto 2019, nelle elezioni primarie che nel sistema argentino sono aperte ai candidati di tutti i partiti e servono per selezionare e designare i finalisti, Fern\u00e1ndez vince con il 48% contro il 32% di Mauricio Macri. La sua vittoria spaventa i mercati: il peso subisce un crollo del 20% (un dollaro a 55 pesos), la banca centrale alza i tassi al 74% e la Borsa perde il 48%. Ma \u00e8 lui, considerato un \"peronista moderato\", a vedersela il 27 ottobre con Macri, vincendo al primo turno nelle elezioni del 27 ottobre con il 48,1% contro il 40,4%, superando la soglia richiesta per vincere senza la necessit\u00e0 di un ballottaggio.\nPresidente dell'Argentina.\nLa presidenza di Fern\u00e1ndez \u00e8 iniziata dopo il suo giuramento il 10 dicembre 2019.\nI suoi rapporti sono tesi con il presidente brasiliano Jair Bolsonaro, che si rifiuta di andare al suo insediamento, accusandolo di voler creare una \"grande patria bolivariana\" al confine e di prepararsi a provocare una fuga di capitali e aziende brasiliane. Gli Stati Uniti hanno avvertito il governo argentino dicendo: \"Vogliamo sapere se Alberto Fern\u00e1ndez sar\u00e0 un sostenitore della democrazia o un apologeta delle dittature e dei caudillos della regione, che si tratti di Maduro, Correa o Morales\".\nAssumendo le sue funzioni nel contesto di una forte crisi economica (tasso di povert\u00e0 del 40%, recessione del 3,1% per il 2019, inflazione del 55%), Alberto Fern\u00e1ndez ha annunciato una serie di misure economiche di emergenza: aumenti delle imposte per i pi\u00f9 ricchi e la classe media, agevolazioni fiscali per i pi\u00f9 poveri, introduzione di una tassa del 30% sull'acquisto di valuta estera, esportazioni agricole, ricchezza e vendite di automobili, nonch\u00e9 incentivi fiscali per la produzione, ecc. Il governo sta anche lanciando un piano per combattere la fame attraverso la distribuzione di buoni pasto per pi\u00f9 di due milioni di persone. La sua prima iniziativa legislativa sulla solidariet\u00e0 sociale e il recupero produttivo, \u00e8 stata approvata dal Congresso il 23 dicembre.\nAl presidente vengono conferiti ulteriori poteri per rinegoziare i termini del debito - con l'Argentina che cerca di ristrutturare il debito di 100 miliardi di dollari con obbligazionisti privati e 45 miliardi di dollari presi in prestito da Macri dal Fondo Monetario Internazionale. Ha anche annunciato una ristrutturazione dell\"'Agencia Federal de Inteligencia\" (AFI), comprese le pubblicazioni dei suoi conti - che era stata resa segreta da Macri in un decreto del 2016. L'AFI era stato criticato per aver preso di mira personaggi pubblici a scopi politici.\nDurante la pandemia di coronavirus, il governo di Fernandez ha annunciato un blocco a livello nazionale, in vigore dal 20 marzo al 31 marzo, successivamente esteso fino al 12 aprile. L'annuncio del blocco \u00e8 stato generalmente ben accolto, anche se c'erano preoccupazioni per il suo impatto economico nel gi\u00e0 delicato stato dell'economia argentina, con gli analisti che prevedevano una riduzione del PIL di almeno il 3% nel 2020. Fernandez ha successivamente annunciato un pacchetto di stimolo da 700 miliardi di pesos (11,1 miliardi di dollari), per un valore pari al 2% del PIL del paese. Incluso nel pacchetto c'era l'annuncio di un pagamento di emergenza una tantum di 10.000 pesos (US $ 154) a persona per gli individui a basso reddito il cui reddito era interessato dal blocco, compresi i pensionati.\nPoich\u00e9 le banche sono state escluse nell'elenco delle attivit\u00e0 considerate essenziali nel decreto di blocco di Fernandez, sono rimaste chiuse fino a quando la Banca centrale ha annunciato che le banche avrebbero aperto durante un fine settimana a partire dal 3 aprile. A causa del livello notoriamente basso di penetrazione bancaria dell'Argentina, molti argentini, in particolare i pensionati, non possiedono conti bancari ed i bancomat sono utilizzati per prelevare fondi e pensioni in contanti. La decisione di aprire le banche per soli tre giorni a orario ridotto ha suscitato indignazione diffusa quando centinaia di migliaia di pensionati (il gruppo ad alto rischio del coronavirus) si sono riversati sulle filiali bancarie per ritirare la pensione mensile e il pagamento di emergenza.\nVita privata.\nSposato con Marcela Luchetti, da cui ha divorziato nel 2005 e con la quale ha avuto un figlio, Estanislao, nato nel 1995. Dal 2014 \u00e8 unito alla giornalista e attrice Fabiola Y\u00e1\u00f1ez.\nControversie.\nFern\u00e1ndez \u00e8 stato coinvolto in controversie con gli utenti su Twitter prima della sua presidenza, in cui le sue reazioni sono state considerate aggressive o violente da alcuni.\nTweet lo mostrano rispondere agli altri utenti con imprecazioni come \"pelotudo\" (slang argentino per \"stronzo\"),\"pajero\" (\"segaiolo\"), e \"hijo de puta\", Ha anche chiamato il candidato presidenziale Jos\u00e9 Luis Espert \"Pajert\", un gioco di parole tra il suo cognome e lo slang argentino per \"segaiolo\" .\nA dicembre 2017, ha risposto a un utente Twitter donna dicendo: \"Ragazza, quello che pensi non mi preoccupa. \u00c8 meglio che impari a cucinare. Forse allora puoi fare qualcosa di giusto. Pensare non \u00e8 il tuo forte \".\nNel giugno 2020 ha detto alla giornalista Cristina P\u00e9rez di \"andare a leggere la Costituzione\" dopo essere stato interrogato sui suoi tentativi di installare un'amministrazione designata dal governo nel conglomerato agricolo di Vicent\u00edn.\nIn un'intervista del 2017 per la miniserie Netflix \"Nisman: The Prosecutor, the President, and the Spy\", (vedi Morte di Alberto Nisman) Fern\u00e1ndez ha dichiarato che \"Ancora oggi dubito che lui ( Nisman) si \u00e8 suicidato\"; comunque dopo \u00e8 diventato presidente nel 2020, secondo quanto riferito Fern\u00e1ndez ha dichiarato: \"Sono convinto che sia stato un suicidio, dopo averne dubitato molto, non ho intenzione di mentire\".\nIl 9 giugno 2021, Alberto Fern\u00e1ndez ha fatto una battuta considerata da alcuni razzista in una conferenza stampa insieme al primo ministro spagnolo Pedro S\u00e1nchez alla Casa Rosada. \u201cI messicani sono usciti dagli indiani, i brasiliani dalla giungla, ma noi argentini siamo arrivati in barca. Ed erano barche che venivano dall'Europa\", ha detto Fern\u00e1ndez a S\u00e1nchez, descrivendo gli argentini come \"europei dall'America Latina\". Fernandez ha attribuito la citazione al poeta, saggista e diplomatico messicano Octavio Paz (1914-1998), altri pensano si trattasse dei testi del rocker argentino Litto Nebbia. Di fronte alle tipiche proteste dei progressisti sui social, Alberto Fern\u00e1ndez ha risposto sui social media."}
{"id": "119291", "revid": "527551", "url": "https://it.wikipedia.org/wiki?curid=119291", "title": "Genere (linguistica)", "text": "In linguistica, il genere \u00e8 una categoria grammaticale. Mediante il genere si collocano le parole in gruppi ai quali si applicano regole grammaticali diverse. Il numero dei generi \u00e8 molto variabile nelle diverse lingue, potendo passare da pi\u00f9 di un centinaio a due, senza contare gli idiomi in cui il genere \u00e8 del tutto assente come il turco o l'inglese. Nelle lingue europee in cui il genere esiste la distinzione pi\u00f9 frequente \u00e8 quella fra due generi (per esempio nelle lingue romanze e in svedese) o tre (in latino, nelle lingue germaniche, in diverse lingue slave e in greco); in polacco i generi sono di fatto cinque e in inglese sono assenti se non per poche parole e per aspetti residuali di scarsa importanza. Nel caso di persone e animali, il genere corrisponde al sesso biologico (\"padre\", \"madre\", \"dottore\", \"dottoressa\", \"gatto\", \"cat\", \"gatta\", \"she-cat\"), mentre nel caso di vegetali, oggetti, concetti, azioni, qualit\u00e0 e alcuni ruoli esso \u00e8 puramente convenzionale (\"melo\", \"quercia\", \"sedia\", \"ragione\", \"salto\", \"capriola\", \"bont\u00e0\", \"sentinella\").\n\" \u201cSono di genere maschile i nomi di persone e di animali di sesso maschile\u201d \".\n\" \u201cSono di genere femminile i nomi di persone e di animali di sesso femminile\u201d \".\nI generi grammaticali, chiamati anche classi nominali, costituiscono dunque classi di nomi che si riflettono nel comportamento delle parole associate; ogni nome deve appartenere a una delle classi e ce ne devono essere molto poche che appartengano a parecchie classi in una volta sola.\nPrincipi generali.\nAlcune lingue hanno un solo genere e trattano tutti i sostantivi nella stessa maniera da un punto di vista grammaticale. La maggior parte delle lingue indo-europee ha da uno a tre generi, tradizionalmente chiamati generi grammaticali o classi nominali. Alcune lingue caucasiche ne hanno da quattro a otto e la maggior parte delle lingue bantu ne ha da dieci a venti.\nIl sistema delle classi nominali \u00e8 sempre accompagnato da apposito gruppo di suffissi o prefissi che modificano determinate parole mostrando contemporaneamente il genere del nome alle quali si riferiscono. L'italiano ad esempio utilizza un sistema di suffissi (ad esempio, la finale -o indica solitamente il genere maschile). Solamente aggettivi, articoli e pronomi vengono modificati in base al genere del nome a cui si riferiscono (mentre i verbi, salvo in casi specifici il participio passato, invece rimangono invariati dal punto di vista del genere). Invece in un tipico esempio dello swahili, una lingua bantu, il prefisso \"ki-\" (che determina i sostantivi singolari del genere numero 7) compare sia negli aggettivi (\"-kubwa\") che nei verbi (\"-anguka\"), per esprimere la loro relazione alla parola di genere numero 7 \"kitabu\", \"libro\":\nkitabu kikubwa kinaanguka \u00a0 (7-libro 7-grande 7--cadere) \u00a0 \"Il grande libro cade\"\nCriteri comuni per distinguere i generi nominali includono:\nIn generale i confini delle classi nominali sono piuttosto arbitrari, sebbene ci siano regole pi\u00f9 o meno precise in molte lingue. Le lingue algonchine distinguono tra genere animato e genere inanimato, per esempio, e la maggior parte delle lingue indo-europee distingue tra maschile, femminile e a volte neutro. In molte altre lingue, tuttavia, il maschile e il femminile sono sottintesi nella categoria di persona, o in generale o solo nel plurale, come nelle lingue caucasiche e in alcune lingue dravidiche.\nFamiglie linguistiche in ordine alfabetico.\nLingue algonchine.\nLa lingua ojibwe e altri idiomi del gruppo linguistico delle lingue algonchine distinguono tra genere animato e inanimato, anche se alcune fonti sostengono che la distinzione sia tra cose potenti e cose che non lo sono, in quanto sia gli esseri viventi, sia le cose sacre, sia le cose connesse con la Terra sono considerate potenti e appartengono alla classe \"animate\". L'assegnamento \u00e8 comunque arbitrario, dato che, per esempio, il \"lampone\" \u00e8 considerato animato, mentre la \"fragola\" \u00e8 inanimata.\nLingue australiane aborigene.\nLa lingua dyirbal \u00e8 conosciuta per il suo sistema di quattro classi nominali, che tendono ad essere divise secondo le linee semantiche seguenti:\nLa classe etichettata solitamente come \"femminile\" include la parola per \"fuoco\" e i nomi collegati al fuoco, come anche le creature pericolose e i fenomeni naturali. Questo ha ispirato a George Lakoff il titolo del libro \"Donne, fuoco e cose pericolose\".\nLa lingua ngangikurrunggurr ha generi per i canidi e le armi da caccia e la lingua anindilyakwa ha una classe nominale per le cose che riflettono la luce. La lingua diyari distingue solo tra femminile e tutto il resto. Forse il numero pi\u00f9 alto di generi delle lingue australiane si trova nella lingua yanyuwa, che ha ben 16 classi nominali.\nLingue caucasiche.\nTra le lingue caucasiche, le classi nominali si trovano in alcune lingue caucasiche settentrionali. Nella famiglia caucasica nord-orientale solo il lezghiano, l'udi e l'agul non hanno genere. Alcune lingue hanno due generi, mentre altre, come il bats, ne hanno otto. Il sistema pi\u00f9 diffuso, tuttavia, ha quattro generi: maschile, femminile, animato e misto. L'andi ha un genere riservato agli insetti.\nTra le lingue caucasiche nord-occidentali, l'abcaso mostra una distinzione tra umano maschile e umano femminile/non umano. L'ubykh mostra inflessioni sulla stessa linea, ma solo in alcune situazioni, e in alcune di queste l'inflessione per la classe nominale \u00e8 addirittura non obbligatoria.\nIn tutte le lingue caucasiche che manifestano generi grammaticali, ad essere marcato non \u00e8 il sostantivo stesso, ma piuttosto i verbi dipendenti, gli aggettivi, i pronomi e le preposizioni.\nLingue indo-europee.\nNelle lingue indo-europee i generi includono generalmente il femminile, il maschile e il neutro. Il latino li ha tutti e tre ma in molte delle lingue derivate, come nell'italiano, nel francese e nello spagnolo, il genere neutro \u00e8 praticamente scomparso (generalmente assorbito dal maschile), anche se alcune parole francesi, come \"cela\", sono considerate da alcuni grammatici di genere neutro. In italiano vestigia del neutro le ritroviamo solo in alcuni nomi sovrabbondanti: uovo, uova; braccio, braccia; dito, dita, maschili al singolare e femminili al plurale. In spagnolo esiste un neutro singolare i cui soli nomi sono aggettivi usati come nomi astratti (p.e. \"lo \u00fanico\" =l\u00b4unico; \"lo mismo\" = lo stesso). In altre lingue il maschile e il femminile si sono fusi in unico genere, detto \"comune\" mantenendo separato il genere neutro, come per esempio nel danese o nell'olandese. L'inglese differenzia il genere solo nei pronomi di terza persona singolare, dove il \"maschile\" (he) viene usato per gli umani maschi, il \"femminile\" (she) per gli umani di sesso femminile e il \"neutro\" (it) per animali e oggetti inanimati, anche se spesso si usa colloquialmente la forma maschile o femminile con gli animali o il femminile quando certe \"cose\" vengono personificate (in particolare mezzi di trasporto e nazioni). Altre lingue potrebbero raggruppare i generi in maniera diversa: il ceco e il russo dividono il genere maschile in \"animato\" e \"inanimato\". Le costruzioni spagnole per il complemento oggetto sono diverse a seconda che si tratti di esseri umani o di oggetti, anche se la grammatica latina tradizionale non la considera una classificazione nominale. Si pensa che il nostratico, una protolingua teorica che avrebbe dato origine alle lingue indo-europee e ad altre famiglie linguistiche, avesse come generi grammaticali \"umano\", \"animale\" e \"oggetto\".\nNei nomi comuni il genere grammaticale \u00e8 solitamente collegato al sesso in maniera marginale. Per esempio, in spagnolo la parola hijo (figlio) \u00e8 maschile e hija (figlia) \u00e8 femminile, come ci si potrebbe aspettare. Questo \u00e8 chiamato genere naturale, o a volte genere logico. In altri casi ci sono modi elaborati (e per la maggior parte incompleti) di determinare il genere di una parola. Per esempio in tedesco i nomi che terminano in -ung (che corrispondono allo -ing dell\u00b4inglese) sono femminili, mentre i nomi delle marche automobilistiche sono maschili. Parole con le desinenze diminutive -lein e -chen sono neutre, come anche di conseguenza i generi grammaticali di \"M\u00e4dchen\" (ragazza), \"Fr\u00e4ulein\" (signorina) e \"Br\u00fcderchen\" (fratellino). In alcuni dialetti locali della Germania tutti i nomi per persone di sesso femminile sono stati trasformati in genere neutro, mentre il genere femminile rimane per alcune parole che definiscono oggetti. Tutto questo \u00e8 ancora arbitrario e cambia a seconda delle culture. Gli antichi romani credevano che il sole fosse maschile e la luna femminile (come in francese, spagnolo e italiano), ma in tedesco (e nelle altre lingue germaniche), \u00e8 il contrario. Chi apprende una lingua deve quindi considerare il genere come parte del nome e quindi memorizzarlo in maniera corretta in concordanza con l'uso della lingua. Una raccomandazione frequente \u00e8 quella di memorizzare l'articolo definito e il nome come un \"unicum\".\nIn quelle lingue indo-europee che assegnano ad ogni nome un genere grammaticale, i generi spesso corrispondono grosso modo alle declinazioni che regolano il modo in cui i nomi vengono flessi. In latino, per esempio, quasi tutti i nomi che terminano per \"-a\" della prima declinazione sono femminili, eccezion fatta per una manciata di nomi che identificano ruoli tipicamente maschili come \"nauta\" (marinaio) o \"agricola\" (contadino). Allo stesso modo quasi tutti i nomi della radice nominale in \"-o\" della seconda declinazione che escono in \"-us\" al nominativo sono maschili, quelli che terminano per \"-um\" sono neutri. I toponimi e i nomi degli alberi sono tuttavia normalmente femminili, indipendentemente dalla declinazione e dalla terminazione. La maggior parte delle lingue indo-europee che hanno mantenuto i sistemi di declinazione hanno regole simili.\nLingue niger-kordofaniane.\nLingue bantu.\nSecondo Carl Meinhof, le lingue bantu hanno un numero totale di 22 classi nominali. Mentre nessuna di queste lingue le esprime tutte, tutte hanno almeno 10 classi nominali. Per esempio, secondo la numerazione di Meinhof, lo swahili ha 15 classi e il sesotho ne ha 18. Tuttavia, il sistema di numerazione di Meinhof include i numeri del singolare e del plurale dello stesso nome come appartenenti a classi separate (vedi il Sesotho, per esempio). Questa tesi \u00e8 inconsistente per il modo in cui le altre lingue sono tradizionalmente considerate, dove il numero \u00e8 ortogonale al genere (un'analisi secondo lo stile di Meinhof darebbe al greco antico ben 9 generi!). Se si segue la tradizione linguistica pi\u00f9 ampia e si contano il singolare e il plurale dello stesso nome come appartenenti alla stessa classe, allora lo Swahili avr\u00e0 8 o 9 generi e il Sesotho 11. \nSpesso alcune classi nominali sono riservate agli esseri umani. La lingua dei Fulani ha un genere riservato ai liquidi. Secondo Steven Pinker, la lingua kivunjo ha 16 generi incluse le classi per collocazioni precise e per luoghi generali, classi per singole unit\u00e0 o coppie di oggetti e classi per gli oggetti che appaiono in coppie o singole unit\u00e0 e classi per le qualit\u00e0 astratte.\nZande.\nLa lingua zande distingue quattro generi:\nCi sono circa 80 nomi inanimati che hanno il genere animato, compresi i nomi che indicano oggetti celesti (luna, arcobaleno), oggetti metallici (martello, anello), piante commestibili (patata dolce, pisello) e oggetti non metallici (fischio, palla). Molte di queste eccezioni hanno una forma rotonda e alcune possono essere spiegate a seconda del ruolo che giocano nella mitologia zande.\nAltro.\nL'Alambak, una lingua del gruppo Sepik Hill parlato in Papua Nuova Guinea, ha un genere \"maschile\", che include maschi e cose che sono alte o lunghe e magre, o sottili come i pesci, i coccodrilli, i serpenti lunghi, le frecce, le lance e alti alberi dal fusto stretto, e un genere \"femminile\" che include femmine e cose basse, rannicchiate o aperte, come le tartarughe, le rane, le case, gli scudi da combattimento e gli alberi che sono tipicamente pi\u00f9 rotondi e rannicchiati di altri.\nLingue senza genere grammaticale sul nome.\nQueste lingue possono essere divise in due sottotipi. Il primo tipo distingue ancora il genere, ma la distinzione \u00e8 fatta sui modificatori (aggettivi, ecc.), sui pronomi e forse anche sui verbi, ma non sul nome. Il tedesco appartiene a questa categoria, dato che la maggior parte dei nomi non d\u00e0 alcun indizio sulla forma dell'articolo, del determinante e dell'aggettivo da usare. Il giapponese e il cinese potrebbero appartenere a questa categoria: hanno un elaborato sistema di contatori che classifica i nomi in tipi basati sulla forma e funzione, ma sono solo usati con modificatori contatori. Tuttavia, in queste due lingue, le classi nominali non sono generalmente distinte in altri contesti e molti se non la maggior parte dei linguisti le considererebbero completamente senza genere.\nAl secondo tipo appartengono quelle lingue che, come l'inglese, non hanno concetto di genere grammaticale, cos\u00ec la forma dei modificatori usati con i nomi e i verbi non cambia a seconda del genere: la parola boy \u00e8 ovviamente riferita a un essere umano di sesso maschile, cos\u00ec come girl a un essere umano di sesso femminile, ma l'aggettivo \"tall\", se riferito a uno qualsiasi dei due nomi, non cambia per adattarsi al genere naturale che il nome esprime.\nIl gallese \u00e8 inusuale nel senso che non si conforma in maniera pulita a queste limitazioni. In generale la distinzione del genere \u00e8 andata perduta, sia nei nomi che negli aggettivi. Tuttavia ha una caratteristica inusuale, quella della mutazione iniziale, in cui la prima consonante diventa un'altra in alcuni posti. In gallese il genere pu\u00f2 determinare la mutazione, specialmente la mutazione debole. Per esempio, la parola \"merch\" significa figlia o ragazza. Tuttavia \"la ragazza\" \u00e8 \"y ferch\". Questo accade soltanto con i nomi femminili, i nomi maschili rimangono immutati dopo l'articolo definito (per esempio \"mab\" \u2014 \"figlio\", \"y mab\" \u2014 \"il figlio\"). Il genere inoltre colpisce gli aggettivi seguenti in maniera simile, per esempio \"la ragazza grande\" \u00e8 \"y ferch fawr\", ma \"il figlio grande\" \u00e8 \"y mab mawr\".\nTuttavia, come in inglese, anche se una lingua non ha concetto di genere nel sistema nominale, i pronomi personali spesso hanno forme diverse basate sul genere naturale. Questo non \u00e8 lo stesso concetto del genere grammaticale. I pronomi con genere cambiano considerabilmente attraverso le lingue: ci sono lingue che hanno diversi pronomi alla terza persona solo per differenziare tra esseri umani e oggetti inanimati, . \nAltre lingue, come il giapponese, hanno una vasta gamma di pronomi personali per descrivere come le referenze sono collegate col parlante.\nSi dovrebbe enfatizzare che le lingue che non hanno genere grammaticale possono avere una marca lessicale piuttosto persuasiva di genere naturale, che non dovrebbe essere confuso con il genere grammaticale. Un esempio di rilievo \u00e8 il suffisso \"-in\" dell\u00b4esperanto, che pu\u00f2 essere usato per cambiare, per esempio, \"patro\" \"padre\" in \"patrino\", \"madre\". Questo suffisso particolare \u00e8 estremamente produttivo (\"non\" ci sono termini atomici per \"madre\" in esperanto), ma porta alcune persone a sostenere erroneamente che sia una marca di genere grammaticale pi\u00f9 che lessicale."}
{"id": "119293", "revid": "859394", "url": "https://it.wikipedia.org/wiki?curid=119293", "title": "Isola di San Lazzaro", "text": ""}
{"id": "119294", "revid": "287204", "url": "https://it.wikipedia.org/wiki?curid=119294", "title": "L'impero dei draghi", "text": "L'impero dei draghi \u00e8 un romanzo dello scrittore italiano Valerio Massimo Manfredi, uscito nel 2005. Come altri romanzi di Manfredi, \u00e8 ambientato durante l'Impero romano, nel momento della successione alla carica di imperatore tra Valeriano e Gallieno. \u00c8 stato inoltre vincitore della prima edizione del Premio Emilio Salgari, nel 2006.\nTrama.\nLa storia (ispirata ad un soggetto e a una sceneggiatura cinematografica del 2002 di Lorenzo De Luca, esperto di Arti Marziali) ha inizio in Mesopotamia, nell'anno 260. I Persiani stanno stringendo d'assedio la citt\u00e0 di Edessa, e l'Imperatore Valeriano accetta di prendere parte ad un incontro nell'accampamento nemico per stabilire una tregua. Marco Metello Aquila, comandante della Seconda Legione Augusta, assieme ai suoi uomini pi\u00f9 fidati, scorta l'imperatore al cospetto del re Shapur. Ma l'incontro si rivela essere una trappola, e Valeriano viene catturato e preso prigioniero insieme ai pochi soldati sopravvissuti, tra cui Metello, che \u00e8 inoltre costretto ad assistere impotente alla morte della moglie, uccisa a colpi di frecce, che intuendo il piano dei Persiani era uscita dalla citt\u00e0 per cercare di salvarlo; il loro figlio, appena dodicenne, sar\u00e0 portato a Milano sotto falso nome su ordine del nuovo imperatore Gallieno (che teme la fama del padre del ragazzo ma che allo stesso tempo ha anche paura di ucciderlo).\nMetello, i suoi uomini e l'imperatore vengono portati nel campo di lavoro forzato di Aus Daiwa Persia, e condannati alla schiavit\u00f9 in miniera. Incontrano anche un anziano schiavo, Uxal, che offre loro il proprio aiuto spiegandogli le regole del campo e usando per loro conto i buoni rapporti che ha instaurato con alcune delle guardie in anni di schiavit\u00f9. La vita ad Aus Daiwa \u00e8 dura, e nei mesi che seguono un giovane legionario muore di stenti; la stessa sorte toccher\u00e0 dopo poco tempo a Valeriano, e il tentativo dei legionari di tributargli un funerale decoroso nonostante le proibizioni e le direttive imposte dalle guardie coster\u00e0 loro il trasferimento nella parte pi\u00f9 profonda e angusta della miniera, dove la speranza di vita nel lungo periodo \u00e8 quasi nulla. Nonostante ci\u00f2, Metello e i suoi uomini riescono a ribellarsi alle guardie uccidendole tutte e, attraverso un passaggio segreto, fuggono dal campo, riuscendo a recuperare anche le loro armature. Dopo essere rimasti per giorni nascosti nel letto di un fiume in secca per sfuggire alla caccia all'uomo organizzata dai Persiani trovano rifugio in un accampamento di mercanti.\nAl campo i legionari conoscono Daruma, un mercante indiano che si offre di riportarli indietro a condizione che loro, in cambio, svolgano un servizio per lui, aiutandolo a compiere una missione segreta che sta per intraprendere, ossia recuperare un misterioso viaggiatore d'oriente e riportarlo a casa. Metello e i suoi uomini, seppur desiderosi di tornare subito a casa, accettano per onore e riconoscenza.\nL'incontro con il misterioso viaggiatore avviene sulle rive del Golfo Persico; il suo nome \u00e8 Dan Qing, ed \u00e8 il principe del regno di Wei, uno dei tre regni in cui \u00e8 attualmente suddivisa la Cina. Metello riconosce il principe come uno dei personaggi che lo aveva scortato presso Aus Daiwa, ma che era sempre tenuto d\u2019occhio come se anch'esso fosse un prigioniero: Dan Qing era infatti l\u2019ambasciatore cinese in terra persiana, ma da ospite era presto divenuto un ostaggio ed anch'egli era fuggito dalle guardie persiane, le stesse che stavano inseguendo il gruppo di legionari. Fin dall'inizio, Dan Qing appare come un uomo introverso e misterioso, in quanto appartenente ad una cultura molto diversa da quella romana, e dotato di abilit\u00e0 ascetiche e marziali inusuali che incuriosiscono ed affascinano Metello, che durante il viaggio riesce, a fatica, a rompere il muro di riservatezza e di silenzio eretto dal principe fino a diventargli quasi amico.\nDurante il viaggio via mare, per\u00f2, la nave di Daruma incappa in una violenta tempesta, e Uxal, che aveva seguito i legionari nella loro fuga dal campo, viene trascinato via dalle onde. La navigazione si ferma nel sud dell'India, e da qui in poi il gruppo dovr\u00e0 proseguire a piedi, sia perch\u00e9 le condizioni della nave non consentono di andare oltre sia perch\u00e9 vi \u00e8 la possibilit\u00e0 che i porti del nord della Cina siano in mano a nemici di Dan Qing.\nIl gruppo attraversa quindi le fitte foreste indiane per poi giungere al confine cinese, ma poco dopo averlo attraversato la carovana viene assalita da un gruppo di Volpi Volanti, gli spietati sicari agli ordini dei potenti della Cina, dando a Dan Qing la conferma che non solo i suoi nemici hanno preso il potere, ma anche che sanno del suo arrivo. L'attacco, nonostante qualche difficolt\u00e0, viene respinto, grazie anche e soprattutto alla tecnica di combattimento dei legionari, la testudo, ignota all Volpi Volanti.\nPoco tempo dopo, Metello e il resto della carovana giungono in un piccolo villaggio sulle pendici dell'Himalaya, dove si trova per\u00f2 un sontuoso palazzo, eretto per commemorare il luogo in cui nacque il principe, e dove si sono radunati i pochi fedelissimi di Dan Qing. Il loro capo \u00e8 il generale Baj Renjie, che prende subito in antipatia i soldati romani, soprattutto per l'ascendente che Metello dimostra di aver ottenuto nei confronti del principe durante il viaggio, N\u00e9 Metello n\u00e9 il resto dei legionari, infatti, si inchinano mai dinanzi al principe, in quanto tradizioni assenti nell'impero romano, e perch\u00e9 essi ritengono di essere davanti ad un loro pari, proprio come avveniva con il loro imperatore Valeriano. Durante la sosta, il legionario Rufo, che era stato ferito nell'attacco delle Volpi Volanti, viene medicato senza difficolt\u00e0 grazie alle avanzatissime tecniche della medicina cinese, e Dan Qing incontra un santone indiano che lo avverte di come il suo trono sia minacciato e di come la leggenda dei Trecento Diavoli Mercenari potr\u00e0 aiutarlo a riottenerlo.\nRimessisi in viaggio, il principe e la sua scorta, dopo essersi congedati da Daruma, raggiungono il Monastero delle Acque Sussurranti dove vive e insegna il maestro Wangzi, mentore di Dan Qing, ma poco dopo esservi entrati i soldati e il principe si accorgono, troppo tardi, che il monastero \u00e8 stato gi\u00e0 attaccato e occupato dagli uomini di Wei, e che Wangzi \u00e8 stato ucciso. Anni addietro, prima che Dan Qing partisse per l'ambasceria in Persia che in seguito si sarebbe trasformata in permanenza forzata come ostaggio, Wei venne fatto castrare dal principe quando questi scopr\u00ec che il giovane frequentava la principessa Yun Shan; ora che ha il potere, Wei vuole vendicarsi infliggendo all'ex-principe ogni sorta di castigo.\nDan Qing, Metello e i suoi uomini vengono portati prigionieri a Luoyang, la capitale del regno, nonostante il tentativo di liberarli da parte di Yun Shan, che Metello aveva intravisto di sfuggita nel tempio, e di un gruppo di monaci dell'ordine segreto del Loto Rosso, gli unici monaci combattenti ancora fedeli al principe. Yun Shan, sfuggita alle guardie di Wei, incontra Daruma, arrivato in citt\u00e0 per proprio conto, e i due si accordano per trovare un modo per liberare il principe e i romani.\nPoco tempo dopo, Wei, interrogandosi sull'identit\u00e0 della scorta del principe, viene a sapere dal suo anziano consigliere dei Trecento Diavoli Mercenari, in realt\u00e0 esistiti veramente, e che Metello e gli altri potrebbero avere la stessa origine di quei soldati leggendari; inoltre, per ingraziarsi i favori del popolo, decide, sempre su suggerimento del consigliere, di organizzare uno spettacolo gladiatorio, simile a quelli che si svolgono nella terra natale dei barbari, che veda battersi tra di loro i Romani e le Volpi Volanti. Metello e i suoi uomini, pur consapevoli di non avere molte speranze, accettano la sfida in cambio della libert\u00e0 in caso di vittoria, e, armatisi di tutto punto, scendono nell'arena. La battaglia, a differenza di quanto si era inizialmente pensato, \u00e8 tutta a vantaggio dei Romani, ma Wei, che teme che un'eventuale sconfitta delle sue Volpi Volanti finirebbe per sminuire la sua autorit\u00e0, decide di giocare sporco, inviando continuamente nuovi guerrieri a sostituire quelli caduti. La resistenza dei romani \u00e8 ben presto sfiaccata, e uno dopo l'altro cadono uccisi; Metello, gravemente ferito, si rifiuta di morire, e Wei scende personalmente in campo per giocare un po' con lui prima di dargli il colpo di grazia, ignaro per\u00f2 che Yun Shan, nascosta tra il pubblico, ha usato l'arte segreta per prendere su di s\u00e9 il colpo che avrebbe dovuto ricevere il Romano, salvandogli di fatto la vita. Apparentemente morto, Metello viene recuperato da Yun Shan al cimitero, e, con l'aiuto di Daruma, imbarcato su una barchetta che conduce i due a Li-Cheng, il villaggio segreto dell'ordine del Loto Rosso.\nNei mesi successivi, Metello, dopo essersi ristabilito, viene inviato al mondo delle Arti Marziali e della filosofia taoista in generale per poter apprendere le conoscenze necessarie che gli serviranno per vendicare i suoi compagni caduti nell'arena contro le Volpi volanti. Nel mentre, il suo legame con Yun Shan diventa sempre pi\u00f9 forte, e con il tempo il romano comincia a perdersi sempre pi\u00f9 in quel mondo cos\u00ec mistico e diverso dal suo, finendo quasi per dimenticare il suo desiderio iniziale di tornare a casa da suo figlio. I suoi ricordi si ridestano nel momento in cui la ragazza gli racconta la storia dei Trecento Diavoli Mercenari, arrivati da occidente all'epoca della Dinastia Han e diventati la guardia del corpo dell'Imperatore, e che Metello riconosce come la leggendaria Legione Perduta scomparsa nel nulla quando Crasso invase la Partia. Il villaggio di Li-Cheng, che sorge sopra la tomba dell'imperatore e in cui si trovano i resti delle armi e delle armature dei Trecento Diavoli Mercenari indossate da statue di argilla, \u00e8 la dimora dei discendenti di quei guerrieri.\nPoco tempo dopo, per\u00f2, si diffonde la notizia che, in qualche modo, Wei ha scoperto la posizione del villaggio di Li-Cheng, e che ora vi si sta dirigendo con tutto il suo esercito per schiacciare la pi\u00f9 pericolosa minaccia al suo dominio. La battaglia sembra senza speranza, ma grazie all'abilit\u00e0 strategica di Metello e agli appunti di un progettista militare romano rinvenuti nella tomba il villaggio viene fortificato, e macchine da guerra mai viste in Cina riescono a seminare distruzione tra le file di Wei. Come ultimo affondo, Metello, grazie ad un acuto stratagemma, convince l'esercito nemico che i Trecento Diavoli Mercenari, secondo la leggenda, siano risorti dalla tomba per combattere al fianco di Dan Qing, facendo fuggire buona parte di loro e determinando cos\u00ec la vittoria degli assediati. Wei per\u00f2 si rifiuta di arrendersi, e, inoltratosi nella tomba, ingaggia un duro confronto con Metello, il quale, per\u00f2 riesce a ucciderlo. Non rimane altro, adesso, che capire chi abbia rivelato la posizione di Li-Cheng al nemico: i sospetti iniziali si concentrano su Daruma, ma la scoperta del cadavere impiccato di Baj Renjie in una tenda dell'accampamento dismesso di Wei dimostra l'innocenza del mercante indiano.\nCon la morte di Wei, la dinastia di Dan Qing pu\u00f2 essere restaurata, ma Metello, nonostante le fastose promesse del suo nuovo amico circa un posto d'onore nella sua corte e le notizie portate dai messaggeri secondo cui l'impero romano negli ultimi anni sarebbe caduto, decide comunque di tornare a casa. Yun Shan parte assieme a lui, e dopo alcuni mesi Metello ritorna ad Edessa, scoprendo che in realt\u00e0 l'impero esiste ancora, e anzi \u00e8 pi\u00f9 forte di prima."}
{"id": "119295", "revid": "916580", "url": "https://it.wikipedia.org/wiki?curid=119295", "title": "Badr", "text": "Badr (), o Badr \u1e24unayn, \u00e8 un luogo a sud-ovest di Medina, in Hij\u0101z.\nNel 624 qui avvenne il primo scontro fra 80 musulmani della Mecca, fuoriusciti a Yathrib/Medina, coadiuvati da 220 convertiti medinesi, con i 950 pagani meccani guidati da Ab\u016b Jahl al-Makhz\u016bm\u012b.\nLa battaglia che ne segu\u00ec \u00e8 annoverata come la prima vittoria campale della giovane \"Umma\"."}
{"id": "119296", "revid": "228587", "url": "https://it.wikipedia.org/wiki?curid=119296", "title": "Plymouth (disambigua)", "text": ""}
{"id": "119298", "revid": "124368397", "url": "https://it.wikipedia.org/wiki?curid=119298", "title": "Battaglia di Badr", "text": "La battaglia di Badr () costituisce il primo importante fatto d'arme della storia dell'Islam.\nI musulmani affrontarono un esercito proveniente dalla Mecca (la pi\u00f9 importante e ricca citt\u00e0 dell'Arabia) tre volte pi\u00f9 grande del loro. La conseguente vittoria, da Maometto attribuita all'intervento divino, segnal\u00f2 in maniera indubitabile alle trib\u00f9 d'Arabia la nascita di una nuova potenza, rinforzando la posizione del Profeta come leader della comunit\u00e0 medinese.\nAntefatto.\nI contrasti fra musulmani e abitanti pagani della Mecca, sebbene all'inizio solo ideologici, si erano trasformati in una sostanziale persecuzione che aveva costretto i seguaci del Profeta a fuggire dalla citt\u00e0 per rifugiarsi a Yathrib. Motivo del contendere era l'intento islamico di rivoluzionare gli assetti sociali ed economici della citt\u00e0 (in particolare veniva minacciato il lucroso controllo che un gruppo ristretto di mercanti esercitava sulle offerte dei pellegrini agli idoli), oltre al ripetersi di azioni violente che avevano portato alla morte di diversi musulmani.\nIn breve tempo i beni alla Mecca dei musulmani espatriati vennero perci\u00f2 confiscati. Seppure bene accolti a Yathrib (poi Medina), i seguaci del Profeta si trovavano comunque in una situazione difficile; sia per le naturali difficolt\u00e0 economiche che la comunit\u00e0 musulmana si trov\u00f2 ad affrontare dopo l'esodo, sia perch\u00e9 i meccani - quasi tutti della trib\u00f9 dei Quraysh - temevano la predicazione del Profeta, e intendevano fermarla prima che si espandesse ancora, mettendo a rischio i buoni rapporti con gli alleati pagani. Molti musulmani, inoltre, volevano vendicarsi per le angherie subite dalla loro gente alla Mecca. Cominciarono in questo modo piccole schermaglie armate che sarebbero poi sfociate nella battaglia di Badr.\nSchermaglie antecedenti.\nBadr fu preceduta da alcune piccole azioni armate, tre delle quali ebbero un'importanza un po' pi\u00f9 che episodica: la prima condotta da 30 \"Muh\u0101jir\u016bn\", montati su cammeli, agli ordini di \u1e24amza ibn \u02bfAbd al-Mu\u1e6d\u1e6dalib - cui il nipote Maometto aveva affidato un vessillo (\"r\u0101ya\") bianco - contro una carovana meccana di \u02bfAmr b. Hish\u0101m al-Makhz\u016bm\u012b, detto Ab\u016b Jahl, difesa da 300 guerrieri, a S\u012bf al-Ba\u1e25r (rama\u1e0d\u0101n 1 Egira/marzo 623).\nLa seconda azione fu quella affidata a \u02bfUbayda ibn al-\u1e24\u0101rith, che a Ba\u1e6dn R\u0101bigh (Shaww\u0101l dello stesso anno, cio\u00e8 aprile 623), cerc\u00f2 di aggredire (senza riuscirvi) con 60-80 guerrieri musulmani un raggruppamento pagano di 200 uomini, al comando di \u02bfIkrima b. Ab\u012b Jahl, figlio di Ab\u016b Jahl.\nLa terza azione fu quella comandata da Sa\u02bfd b. Ab\u012b Waqq\u0101\u1e63, che nei pressi di Khumm (Dh\u016b l-Qa\u02bfda dell'anno 1 dell'Egira/maggio 623). tent\u00f2 un agguato a una carovana coreiscita, che peraltro non fu intercettata, essendo passata per quei luoghi prima del previsto.\nTutte e tre le azioni (da notare che Ibn Is\u1e25\u0101q inverte cronologicamente tra loro la prima e la seconda) si risolsero quindi in un nulla di fatto. Altre insignificanti azioni furono condotte dai musulmani, alla ricerca di pagani Quraysh, a Buw\u0101\u1e6d (), ad al-\u02bfUshayra () nella valle di Yanbu\u02bf, dove \u02bfAl\u012b b. Ab\u012b \u1e6c\u0101lib sottoscrisse un patto d'amicizia coi B. Mudlij e i B. \u1e0camra, e ad al-Kharr\u0101r (), in cui Sa\u02bfd b. Ab\u012b Waqq\u0101\u1e63 and\u00f2 vanamente in avanscoperta con otto uomini dei \"Muh\u0101jir\u016bn\" alla caccia di possibili nemici da depredare, catturare o uccidere.\nPrima dell'agguato.\nFallito un tentativo di Maometto nella valle di \u1e62afaw\u0101n, presso Badr, di catturare e punire Kurz b. J\u0101bir al-Fihr\u012b, un meccano che aveva razziato alcuni dromedari, e verificatasi la spedizione di Nakhla, in cui fu \"scandalosamente\" versato in modo proditorio sangue umano da \u02bfAbd All\u0101h b. Ja\u1e25sh, cugino di Maometto, a dispetto che ci si trovasse nel mese sacro per i pagani di Rajab, il primo scontro significativo della storia islamica fu proprio quello del 17 marzo 624 (2 Rama\u1e0d\u0101n del 2 E), ai pozzi di Badr, che si trovavano a SO del tragitto seguito da una carovana meccana che, dalla Siria, stava tornando nella propria citt\u00e0 d'origine.\nAvvertito del pericolo di un'aggressione, Ab\u016b Sufy\u0101n b. \u1e24arb, che era il comandante della carovana meccana e il suo maggior finanziatore, chiese urgenti rinforzi ai meccani: alla sua chiamata rispose \u02bfAmr b. Hish\u0101m al-Makhz\u016bm\u012b, detto Ab\u016b Jahl, acerrimo nemico del Profeta e dei musulmani. Anche se Ab\u016b Jahl venne avvertito da Ab\u016b Sufy\u0101n che quest'ultimo era riuscito a eludere l'inseguimento musulmano tenendosi molto vicino alla costa, decise comunque di marciare con i suoi 950 uomini alla volta dell'esercito di Maometto, composto da circa 300 uomini. Sia Ab\u016b Jahl, sia i suoi pi\u00f9 stretti collaboratori, erano convinti che il Profeta non avrebbe osato attaccarli, e speravano di poter sfruttare l'occasione per punirlo e magari mettere fine al conflitto una volta per tutte. Accompagnavano Ab\u016b Jahl molti nobili meccani, come \u02bfAmr ibn Hish\u0101m, Wal\u012bd ibn \u02bfUtba, e i fratelli Shayba e Umayya ibn Khalaf. Successivamente si sarebbero uniti anche Ab\u016b Sufy\u0101n e altri guerrieri provenienti dalla carovana.\nUn paio di giorni prima della battaglia la fortuita cattura nei pressi dei pozzi di Badr, da parte di \u02bfAl\u012b andato in avanscoperta, di due aiutanti da campo meccani, inform\u00f2 i musulmani del fatto che un esercito meccano non era molto distante da loro. Maometto indisse un consiglio di guerra, sia perch\u00e9 c'era ancora tempo per ritirarsi, sia perch\u00e9 secondo la Carta di Medina, che proprio Maometto aveva redatto, agli An\u1e63\u0101r - i convertiti musulmani di Medina - non era richiesto altro che di combattere in difesa della loro citt\u00e0, ed essi avevano dunque tutto il diritto di rifiutare il combattimento e ritirarsi. Gli An\u1e63\u0101r decisero di combattere, e Maometto ordin\u00f2 allora una marcia forzata verso i pozzi, che fece poi tutti insabbiare, tranne uno. L\u00ec vi stazion\u00f2 i suoi uomini e attese l'inevitabile arrivo di Ab\u016b Jahl, preparandosi a dare battaglia. Con lui c'erano lo zio, \u1e24amza b. \u02bfAbd al-Mu\u1e6d\u1e6dalib, affiancato da \u02bfAl\u012b b. Ab\u012b \u1e6c\u0101lib, \u02bfUmar b. al-Kha\u1e6d\u1e6d\u0101b, Malik al-Ashtar, \u02bfAmm\u0101r b. Y\u0101sir, Ab\u016b Dharr al-Ghif\u0101r\u012b e Salm\u0101n al-F\u0101ris\u012b.\nUn ricognitore inform\u00f2 i meccani del fatto che l'esercito musulmano era piccolo, e non sembrava avere dei rinforzi in arrivo. Avvert\u00ec per\u00f2 che un attacco avrebbe comportato delle perdite anche piuttosto pesanti. Questo sollev\u00f2 un'altra disputa fra i Quraysh, che gi\u00e0 avevano discusso sull'opportunit\u00e0 di attaccare comunque, nonostante non ci fosse pi\u00f9 un pericolo per la carovana, ma la disputa venne sedata da \u02bfAmr ibn Hish\u0101m.\nLa battaglia di Badr.\nI musulmani diedero avvio alla battaglia chiamando l'esercito meccano a un tradizionale scontro tre contro tre fra i campioni dei due schieramenti. \u1e24amza ibn \u02bfAbd al-Mu\u1e6d\u1e6dalib uccise \u02bfUtba b. Rab\u012b\u02bfa; \u02bfAl\u012b uccise al-Wal\u012bd b. \u02bfUtba; \u02bfUbayda venne ferito da Shaybah b. Rab\u012b\u02bfa ma riusc\u00ec ad ucciderlo: lo scontro si risolse con una vittoria musulmana. Segu\u00ec un intenso scambio di frecce fra i due eserciti, e poi la carica, ordinata da Maometto, contro i meccani, che travolse i nemici. La battaglia non dur\u00f2 che un paio d'ore, ma per i meccani la disfatta fu totale. Ne caddero 70, fra cui lo stesso Ab\u016b Jahl e il suocero di Ab\u016b Sufy\u0101n, \u02bfUtba b. Rab\u012b\u02bfa. Molti altri furono catturati e il loro riscatto serv\u00ec a sollevare i \"Muh\u0101jir\u016bn\", fino ad allora costretti a vivere dell'ospitalit\u00e0 dei musulmani convertiti di Medina, gli \"An\u1e63\u0101r\".\nI caduti musulmani furono i proto-martiri dell'Islam e, all'epoca del secondo califfo \u02bfUmar b. al-Kha\u1e6d\u1e6d\u0101b, i veterani di Badr o i loro eredi furono inseriti al secondo livello del \"d\u012bw\u0101n al-\u1e25arb\", i ruoli stipendiali e pensionistici dell'esercito, immediatamente dopo le vedove del Profeta, in considerazione del loro prezioso contributo all'affermazione politica della \"Umma\"."}
{"id": "119300", "revid": "773636", "url": "https://it.wikipedia.org/wiki?curid=119300", "title": "Orbita circolare", "text": "In meccanica celeste, in particolare in astrodinamica, un'orbita circolare \u00e8 un'orbita ellittica con eccentricit\u00e0 uguale a zero.\nVelocit\u00e0.\nSotto le ipotesi standard la velocit\u00e0 orbitale (formula_1) di un corpo che si muove in orbita circolare, pu\u00f2 essere calcolata come:\ndove:\nConclusione:\nPeriodo orbitale.\nSotto le ipotesi standard il periodo orbitale (formula_5) di un corpo che si muove in orbita circolare, pu\u00f2 essere calcolata come:\ndove:\nEnergia.\nSotto le ipotesi standard, l'energia orbitale specifica (formula_9) \u00e8 negativa e l'equazione orbitale della conservazione dell'energia per questa orbita prende la forma:\ndove:\nIl teorema del viriale dice che:\nNe segue che la velocit\u00e0 di fuga - la velocit\u00e0 minima che un oggetto, senza alcuna successiva propulsione, deve avere in una certa posizione per potersi allontanare indefinitamente da un campo a cui \u00e8 soggetto - ad una distanza formula_3 dal corpo attrattore \u00e8 pari a \u221a2 volte la velocit\u00e0 di un'orbita circolare alla stessa distanza. In condizioni di fuga, l'energia totale \u00e8 zero.\nEquazione della conica.\nSotto le ipotesi standard, la distanza tra l'attrattore ed il corpo orbitante \u00e8 costante e diventa:\ndove:\nDelta-v necessaria per un'orbita circolare.\n bench\u00e9 la seconda permetta di raggiungere qualunque distanza ed abbia un'energia meccanica specifica maggiore. Si veda la voce sul trasferimento alla Hohmann."}
{"id": "119304", "revid": "1543377", "url": "https://it.wikipedia.org/wiki?curid=119304", "title": "Nindokai", "text": "Il nindokai \u00e8 un sistema di autodifesa che deriva dalle arti marziali del Giappone e di altri paesi. \nLa parola Nindokai consiste di tre caratteri giapponesi (kanji[\u6f22\u5b57]): Nin = cuore resistente; Do = cammino e Kai = scuola. Per questo Nindokai si potrebbe tradurre nella seguente maniera: la scuola in cui si insegna il cammino del cuore tenace.\nIl Nindokai aiuta a terminare una lotta, a rispondere a un vero e proprio attacco o preferibilmente a evitarlo, permettendo cos\u00ec di sopravvivere: il tutto in modo semplice, veloce ed effettivo correndo il minor rischio possibile.\nVenne creato in Germania nel 1990 da Gerhard Sch\u00f6nberger e da allora \u00e8 stato continuamente adattato alle necessit\u00e0 del XXI secolo; ha avuto buoni riscontri specialmente presso la polizia e imprese di sicurezza.\nDescrizione e caratteristiche.\nIl Nindokai non \u00e8 n\u00e9 uno sport marziale n\u00e9 un'arte marziale in senso tradizionale, ma piuttosto un metodo di autodifesa. Gli sport marziali come lo J\u016bd\u014d si orientano principalmente alla gara di combattimento e in tal senso sono fortemente regolamentati cos\u00ec che chi li pratica si limita all'uso di tecniche che riducono il rischio di lesioni. Molte arti marziali, d'altro canto, si dedicano a coltivare le tecniche tradizionali dell'epoca dei samurai che, naturalmente, non possono venire semplicemente adattate al giorno d'oggi. Questa critica fondamentale si trova inoltre nell'idea del Jeet Kune Do di Bruce Lee.\nAd ogni modo le radici di Nindokai si trovano chiaramente nelle arti marziali giapponesi. Da qui derivano infatti, accanto a molte tecniche di base (posizione del corpo, rotolamenti, cadute, evasione), anche le forme di cortesia durante l'addestramento (rispetto, cortesia, etichetta). Altre influenze vengono dal combattimento militare corpo a corpo (CQB), dal Ju-Jutsu, dal Aikid\u014d cos\u00ec come dai servizi di guardie del corpo. Ci si addestra non solo nell'uso di tecniche senz'armi (Tai Jutsu), ma anche nella lotta con e contro armi, giacch\u00e9 un combattimento reale di solito si svolge con un qualche tipo di arma.\nDopo un addestramento di base, si porta l'allievo ad applicare gradualmente in modo istintivo e conseguente i metodi ed i princip\u00ee insegnati. Ogni allievo impara cos\u00ec un sistema di autodifesa ottimale, conforme alla sua costituzione personale."}
{"id": "119306", "revid": "125416703", "url": "https://it.wikipedia.org/wiki?curid=119306", "title": "Ipotesi standard in astrodinamica", "text": "Per molti problemi di astrodinamica riguardanti due corpi formula_1 e formula_2 si assumono le seguenti ipotesi standard:\nRisultati:\ndove formula_12 \u00e8 la costante gravitazionale.\nIl centro del corpo centrale pu\u00f2 essere preso come origine di un sistema di riferimento inerziale per l'oggetto orbitante.\nDue corpi orbitanti insieme.\nSe A2 non \u00e8 soddisfatta, molti risultati possono continuare a valere con piccole modifiche, secondo il problema dei 2 corpi."}
{"id": "119310", "revid": "11684", "url": "https://it.wikipedia.org/wiki?curid=119310", "title": "Nonmetallo", "text": ""}
{"id": "119311", "revid": "7336", "url": "https://it.wikipedia.org/wiki?curid=119311", "title": "Metalli", "text": ""}
{"id": "119312", "revid": "339392", "url": "https://it.wikipedia.org/wiki?curid=119312", "title": "Metalloide", "text": ""}
{"id": "119314", "revid": "1005847", "url": "https://it.wikipedia.org/wiki?curid=119314", "title": "Presidenti della Costa Rica", "text": "La seguente tabella contiene una lista dei presidenti e capi di Stato della Costa Rica, dall'indipendenza dell'America centrale dalla Spagna e dal Messico. Dal 1823 al 1839 la Costa Rica faceva parte degli Stati Uniti dell'America Centrale; da allora \u00e8 diventata una nazione indipendente. L'attuale presidente \u00e8 Carlos Alvarado Quesada, del Partito Azione Cittadina, eletto nelle elezioni del 2018."}
{"id": "119315", "revid": "7336", "url": "https://it.wikipedia.org/wiki?curid=119315", "title": "Non-metallo", "text": ""}
{"id": "119317", "revid": "1649933", "url": "https://it.wikipedia.org/wiki?curid=119317", "title": "Baiyin", "text": "Baiyin (\u767d\u94f6) \u00e8 una citt\u00e0 della provincia cinese di Gansu di circa 300.000 abitanti, sede della omonima prefettura di Baiyin.\nLa citt\u00e0 si trova nella parte pi\u00f9 orientale della provincia.\nBaiyin \u00e8 una citt\u00e0 tranquilla, si trova nella valle del Fiume Giallo e gioca un ruolo importante nell'industria del carbone e dei metalli non ferrosi. Ad esempio la \u201cBaiyin Nonferrous Metals\u201d, la pi\u00f9 importante industria della citt\u00e0 produce ogni anno circa 310.000 tonnellate di rame, alluminio, zinco e cavi di acciaio\nAmministrazione.\nBaiyin amministra due distretti urbani e tre contee:"}
{"id": "119320", "revid": "9", "url": "https://it.wikipedia.org/wiki?curid=119320", "title": "Genere grammaticale", "text": ""}
{"id": "119321", "revid": "9", "url": "https://it.wikipedia.org/wiki?curid=119321", "title": "Classe nominale", "text": ""}
{"id": "119322", "revid": "767487", "url": "https://it.wikipedia.org/wiki?curid=119322", "title": "Radiofreccia (film)", "text": "Radiofreccia \u00e8 un film del 1998 diretto da Luciano Ligabue, all'esordio nella regia, e prodotto da Domenico Procacci.\nL'opera, ispirata ad alcuni racconti presenti nel primo libro pubblicato da Ligabue, la raccolta \"Fuori e dentro il borgo\", ottiene un successo inaspettato: ben tre David di Donatello, due Nastri d'argento e quattro Ciak d'oro. A inizio 2006, ottiene un importante riconoscimento internazionale, venendo proiettata negli Stati Uniti al MoMA, il Museo d'Arte Moderna di New York.\nTrama.\n\u00c8 la sera del 20 giugno 1993: Bruno Iori, il deejay di Radiofreccia, all'alba del diciottesimo anniversario della fondazione della stessa, decide di chiuderla per una ragione che far\u00e0 capire rievocando, prima di chiudere, gli anni passati, partendo proprio dagli episodi che portarono alla creazione di quella che un tempo era Radio Raptus. Il lungo flashback parte dal 1975, in una piccola citt\u00e0 del reggiano (mai esplicitamente nominata, anche se alcuni elementi visivi la identificano con Correggio, il borgo natio di Ligabue).\nIl periodo \u00e8 caratterizzato dalla fondazione di molte radio libere e cos\u00ec anche Bruno, ragazzo affascinato dalla musica, fonda la propria radio, chiamata Raptus. Aiutato dai suoi amici Iena, Tito, Boris, e soprattutto Ivan Benassi detto Freccia, Bruno vedr\u00e0 crescere sempre di pi\u00f9 la sua radio, che per\u00f2 perder\u00e0 la connotazione di libert\u00e0 per diventare sempre pi\u00f9 una realt\u00e0 commerciale (proprio questo Ligabue sembra denunciare e criticare nel film).\nA causa della delusione dopo la fondazione di radio Raptus, la vita degli amici di Bruno, pur tra scherzi, scampagnate, serate al bar di Adolfo, non sar\u00e0 affatto semplice. Tito, senza pi\u00f9 la felicit\u00e0 portata da radio Raptus, tenter\u00e0 di uccidere il padre avendo scoperto che, gi\u00e0 molto prima della fondazione della radio abusava della sorella minore. Iena sposer\u00e0 una donna piuttosto libertina che, per questo lo tradir\u00e0 con Boris (che viene per questo emarginato dal resto del gruppo) il giorno stesso delle nozze, durante il ricevimento.\nLa sorte peggiore toccher\u00e0 per\u00f2 a Freccia, che cadr\u00e0 nella tossicodipendenza a causa della sua relazione con una ragazza eroinomane. La sua dipendenza gli far\u00e0 perdere il lavoro e gli procurer\u00e0 diverse frizioni con i suoi amici, ed in particolar modo con Bruno (che \u00e8 l'unico a non essersi fatto sopraffare dall'involuzione della sua radio), e gli causer\u00e0 molti guai con la giustizia. L'amore di Marzia lo far\u00e0 riprendere e, soffrendo per giorni a causa della crisi d'astinenza, riesce ad uscire dal tunnel della droga e riesce a restarne fuori per mesi, ma il tradimento da parte della stessa Marzia e poi la delusione d'amore anche con Cristina (la cugina della moglie di Iena) lo far\u00e0 ripiombare fatalmente nella droga e, quindi, lo porter\u00e0 al suicidio. Dopo la sua morte, Radio Raptus verr\u00e0 ribattezzata, in suo onore, \"Radiofreccia\".\nPoco prima di concludere il racconto, Bruno spiega come il decesso dell'amico ha lasciato un segno permanente in tutto il gruppo: Boris ha ricominciato a frequentare gli amici, ha un lavoro che svolge con impegno e seriet\u00e0, ma nessuna relazione stabile mentre Tito, al contrario, ha una moglie e tre figli che ama ma \u00e8 ancora senza un lavoro fisso. Per fortuna, invece, Bruno ha sposato la sua storica fidanzata Ilaria e anche Iena fa una serena vita di coppia perch\u00e9 la moglie (amaramente delusa dall'egoismo di Boris) ha smesso di tradirlo.\nIl deejay congeda infine dai radioascoltatori con un monologo registrato da Freccia agli albori di Radio Raptus.\nSceneggiatura.\nIl film \u00e8 tratto dalla raccolta di racconti \"Fuori e dentro il borgo\" scritto dallo stesso Ligabue. In particolar modo la storia ricalca i racconti \"Il girotondo di Freccia\" e \"Radio Fu\". La sceneggiatura viene riscritta a quattro mani dallo stesso regista, Ligabue, in collaborazione con Antonio Leotti. Questi, inoltre, inseriscono anche altri personaggi dello stesso libro, ma trascurano volutamente la parte biografica ivi contenuta.\nDa sottolineare le differenze con il libro:\n- Il personaggio di Freccia viene chiamato cos\u00ec in virt\u00f9 di una voglia a forma di freccia che aveva sulla guancia destra e non su una tempia.\n- Freccia nel libro ha un fratello minore di nome Berto che nel film non viene mai citato e guida una Renault 4 e non un Maggiolino. Poco prima di morire, Freccia ruba una Mercedes e una BMW, mentre nel libro \u00e8 menzionata una De Tomaso Pantera al posto della Mercedes.\nRegia.\nIl film rappresenta l'opera d'esordio di Luciano Ligabue in veste di regista. Per l'occasione viene assistito, dal punto di vista tecnico dal pi\u00f9 esperto Antonello Grimaldi. Lo stesso regista asserisce il suo apporto \u00ab\u00e8 stato molto determinante perch\u00e9 mi ha spiegato prima del film in maniera molto chiara la teoria che mi serviva per rappresentare ogni scena\u00bb.\nLe riprese richiedono circa dieci settimane, nel periodo che va fra maggio e luglio del 1998 e, malgrado l'ambientazione sia quella di Correggio, esse vengono effettuate in vari paesini della provincia reggiana e mantovana. In particolare \u00e8 possibile riconoscere Gualtieri, il ponte di barche di Torre d'Oglio, che \u00e8 fra il comune di Marcaria e di Viadana nel Mantovano, il ponte ferroviario sul torrente Crostolo, fra Guastalla e Gualtieri, Piazza Martiri di Carpi e la fornace a Boccadiganda, frazione di Borgo Virgilio, nel Mantovano.\nL'idea di Ligabue \u00e8 quella di \u00abfare una regia circolare\u00bb e costruire un film che a spirale ricada sempre sul personaggio centrale, Freccia. Ma l'idea di cerchio o meglio spirale \u00e8 possibile vederla sin dalle battute iniziali quando in un lungo viaggio della macchina da presa, si parte dai dintorni del \"borgo\", fino ad entrarvici dentro, poi salendo in circolo lungo una scala a chiocciola e poi intorno a Bruno. La medesima tecnica cinematografica \u00e8 ripresa pi\u00f9 volte nel prosieguo del film.\nIl lavoro di Ligabue viene premiato, difatti il film vince un \"David di Donatello\" ed un \"Nastro d'argento\" come miglior regista esordiente 1999.\nLo stesso rocker, inoltre, si ritaglia due piccoli camei nel film. Difatti ricopre il ruolo di speaker radiofonico, mentre Adolfo spiega a Bruno le radio libere, e come disc jockey nella radio che vanno a spiare i ragazzi per capire cosa serve loro al fine di poter allestire la propria.\nCast.\nL'idea iniziale di Ligabue \u00e8 quella di impiegare attori non professionisti. Tuttavia, successivamente, si rende conto che di per s\u00e9, gi\u00e0 l'esordio alla regia \u00e8 un gravoso impegno e quindi, per non rischiare troppo, decide di ricorrere ad attori professionisti. Vengono quindi scritturati cinque giovani attori affiancati da altri ben pi\u00f9 famosi.\nProtagonisti.\nStefano Accorsi (Ivan Benassi detto \"Freccia\").\nOrfano di padre e malato di cuore, Ivan Benassi detto Freccia per via di una voglia sulla tempia destra, abita con la madre ed il convivente, Carlo, che mal sopporta perch\u00e9 \u00e8 severo e autoritario e, per questo, prova un disagio tale per cui decide di andarsene, per trasferirsi nei locali di Radio Raptus. Durante questo periodo scopre il piacere di parlare in radio ma, dopo che questa diventa una sterile realt\u00e0 commerciale, il piacere diventa la droga, che lo porter\u00e0 a commettere numerosi crimini, ad entrare e uscire da prigioni ed ospedali ed infine alla morte.\nL'interpretazione di Freccia valse ad Accorsi un \"David di Donatello\" come migliore attore protagonista.\nLuciano Federico (Bruno Iori).\nBruno \u00e8 il fondatore di Radio Raptus; dopo aver scoperto nel bar di Adolfo l'esistenza delle radio libere, decide di fondarne una propria e si mette all'opera, grazie anche all'aiuto degli amici Freccia, Iena e Boris. In un primo momento \u00e8 molto preso dall'idea di poter avere una propria radio, fino al punto di asserire che ce ne vorrebbe una in ogni casa. Tuttavia il tempo passa, i \"turni\" aumentano, si trova sempre pi\u00f9 legato a sponsor che mal volentieri sopporta e per questo (vista anche la delusione da cui gli amici sono sopraffatti) decide di chiudere la radio un minuto prima che raggiunga la maggiore et\u00e0 e lo fa raccontando dal principio come \u00e8 cominciata la propria avventura. Alla fine del racconto, fa intendere di aver sposato la fidanzata Ilaria, con cui stava da molti anni.\nEnrico Salimbeni (Tito).\nIl capellone del gruppo ha anch'egli una difficile storia alle spalle, fatta di violenze sessuali perpetrate dal padre nei confronti della sorella minore, dodicenne, per anni. Deluso dal fatto che Radio Raptus sta diventando una sterile realt\u00e0 commerciale, non riesce pi\u00f9 a sopportare le sevizie a tal punto che quasi uccide a bastonate il genitore anzich\u00e9 denunciarlo. Si costituisce e, per questo, sconta solo 21 mesi di galera mentre il padre \u00e8 condannato a 20 anni. Uscito dal carcere, si riunisce al gruppo, ma continua a vivere un disagio interiore, testimoniato da un laconico \"non riesco a fare l'amore, ho paura di far male;\" infine riesce a condurre una vita pi\u00f9 serena perch\u00e9 si sposa e crea, con i tre figli, una famiglia unita ma non riesce a trovare un lavoro stabile. Alla conclusione della sua ultima trasmissione, Bruno spiega che il padre di Tito, scontanti i vent'anni di galera, \u00e8 scomparso appena dopo essere stato liberato.\nRoberto Zibetti (Boris).\nIl pi\u00f9 maligno della compagnia di amici, \u00e8 individualista, egocentrico e sempre pronto a giudicare la vita degli altri; non a caso, \u00e8 costantemente definito \"stronzo\" da tutti, compresi i suoi amici. Frequenta di tanto in tanto delle prostitute e, non ancora contento, arriva a copulare con la neo moglie, poco meno libertina di una prostituta, del suo amico Iena durante il ricevimento. Dopo questo avvenimento nessuno gli rivolge pi\u00f9 la parola, nemmeno la moglie di Iena che col tempi comprende la sua vera indole, ma viene a sapere della morte di Freccia e, al funerale, porta la bara con gli altri tre ragazzi del gruppo. Da Bruno si viene a sapere che \u00e8 diventato un buon consulente finanziario ma non ha una relazione stabile bens\u00ec solo avventure occasionali e, appena finisce il lavoro, si caccia ancora nei guai, fatto testimoniato da un occhio nero sul suo volto. Sembra che sia tornato a frequentare il gruppo di amici dopo la morte di Freccia, visto che mentre Bruno racconta alla storia stanno tutti insieme al bar a ridere.\nAlessio Modica (Iena).\nTimido ed introverso, in ogni situazione ha sempre paura delle ripercussioni; del gruppo di amici, \u00e8 quello con l'anima pi\u00f9 paesana e, per questo, \u00e8 il primo del gruppo a sposarsi ma anche il primo ad essere tradito dalla moglie con il suo amico Boris il giorno stesso del matrimonio, nei bagni. Nonostante questo rimane con la moglie che, come spiega Bruno alla fine del racconto, col tempo ha smesso di tradirlo proprio a causa della malignit\u00e0 e l'egoismo di Boris, e alla fine sono diventati una coppia serena.\nAltri personaggi.\nPersonaggi secondari, sono:\nFrancesco Guccini (Adolfo).\nIn questa, che \u00e8 una delle poche apparizioni cinematografiche di Guccini, il cantautore modenese ricopre il ruolo di un burbero barista proprietario del bar Laika. Introduce Bruno alla scoperta delle radio libere, anni dopo lascia il bar alla figlia.\nCurioso fu l'episodio che capit\u00f2 allo stesso Guccini durante le riprese: mentre queste venivano effettuate in un bar reale, all'improvviso, un uomo esterno alla troupe, entr\u00f2 ed ordin\u00f2 da bere.\nSerena Grandi (Madre di Freccia).\nLa madre di Freccia \u00e8 vedova, convive con un uomo, Carlo, titolare di una ferramenta e non riesce ad imporsi sul nuovo compagno, il quale detta legge in casa altrui e provoca l'allontanamento di Freccia (consolidato con una rottura del naso con una testata sul naso da parte, appunto, di Freccia); da Carlo, poi, la madre di freccia \u00e8 costantemente apostrofata come donna di facili costumi.\nDavide Tavernelli (Kingo).\nPersonaggio reale di Correggio dal nostalgico look rockabilly anni '50, cantante del complesso \"Little Taver &amp; his Crazy Alligators\".\nColonna sonora.\nCome lo stesso Ligabue dice, la musica ha un ruolo primario nel film:\nOltre a pezzi famosi, il cantante compone alcune canzoni appositamente per il film:\nCon la ballata \"Ho perso le parole\", Ligabue vince un \"Nastro d'argento\" come miglior canzone dell'anno 1999.\nLa colonna sonora \u00e8 stata pubblicata in due differenti versioni, rispettivamente di una e due cd. La prima contiene per lo pi\u00f9 i pezzi di altri artisti, mentre la seconda riporta sul primo cd tutte le canzoni scritte dallo stesso Ligabue per il film e sul secondo le canzoni di altri artisti utilizzate per il film."}
{"id": "119323", "revid": "729019", "url": "https://it.wikipedia.org/wiki?curid=119323", "title": "Battaglia di Coronea", "text": "La battaglia di Coronea ebbe luogo nel 447 a.C. tra la Lega delio-attica, comandata da Atene, e la Lega beotica, nell'ambito dei conflitti che precedettero la guerra del Peloponneso.\nAntefatti.\nDopo la vittoria conseguita nel 457 a.C. nella battaglia di Enofita, che diede ad Atene il controllo della Beozia, gli Ateniesi diressero i loro sforzi al consolidamento della Lega Delio-Attica.\nNel 454 a.C. una flotta ateniese venne distrutta durante un tentativo di supporto ad una ribellione egiziana contro l'impero persiano; temendo rivolte da parte di altri membri della lega, Atene spost\u00f2 il tesoro dall'isola di Delo all'interno della citt\u00e0 nel 453 a.C., e firm\u00f2 con l'Impero Persiano la pace di Callia attorno al 449.\nSvolgimento.\nNel 447 a.C. alcuni degli uomini che Atene aveva esiliato dalla Beozia dopo la vittoria di Enofita tornarono, e ripresero il controllo di alcune citt\u00e0. Gli Ateniesi risposero inviando circa 1.000 opliti al comando di Tolmide per ricatturare le citt\u00e0 perdute; questa forza fu in grado di riprendere Cheronea, ma sub\u00ec una sconfitta a Coronea, e gli Ateniesi furono costretti ad abbandonare la Beozia.\nLa sconfitta port\u00f2 alla liberazione della Beozia dalla forte influenza ateniese che era seguita alla battaglia di Enofita."}
{"id": "119327", "revid": "289247", "url": "https://it.wikipedia.org/wiki?curid=119327", "title": "Santa Chiara d'Assisi", "text": ""}
{"id": "119329", "revid": "729019", "url": "https://it.wikipedia.org/wiki?curid=119329", "title": "Battaglia di Sibota", "text": "La battaglia di Sibota fu una battaglia navale ingaggiata nel 433 a.C. fra Corinto e Corcira (Corf\u00f9). Essa pu\u00f2 ritenersi uno degli eventi prodromi della Guerra del Peloponneso che inizier\u00e0 nel 431 a.C.\nCause del conflitto.\nEpidamno, l'attuale Durazzo e allora colonia corcirese, chiese l'intervento di Corinto a sostegno del governo democratico che aveva preso il potere in citt\u00e0. Gli aristocratici chiamano in soccorso Corcira, la quale fece mettere sotto assedio navale la citt\u00e0.\nA Sparta fallirono le trattative di pace ed i corciresi, che avevano la seconda marina militare della Grecia in quel periodo, minacciarono di chiedere aiuto altrove; si allearono con Atene.\nCorinto dal canto suo non poteva cedere i fruttuosi traffici con la Magna Grecia alla rivale \"attica\" e cerc\u00f2 di riportare sotto il suo controllo la colonia ribelle, con l'invio di 75 navi ad Epidamno a sostegno della citt\u00e0 e dei propri interessi.\nPrimo scontro.\nPoco dopo ingaggiarono battaglia, ma a Leucimme persero ben 15 navi oltre a vedere uccisi o resi schiavi tutti gli alleati e prigionieri i concittadini. I corciresi, poi, sgominarono ogni alleato dei corinzi, tra cui gli Elei di cui bruciarono gli arsenali a Cillene. Tutto ci\u00f2 non fece che aumentare la voglia di vendetta dei corinzi che riarmarono una flotta ancora pi\u00f9 potente.\nL'anno seguente i corciresi si videro costretti a chiedere ad Atene un appoggio non solo formale; stipularono con Pericle un accordo difensivo, che per\u00f2 non andasse a scardinare la pace trentennale della citt\u00e0 attica con Sparta, ma che tuttavia le garantisse il controllo del mare attorno alla Grecia.\nLa battaglia.\nI corinzi si imbarcarono, sotto il comando di Xenoclide, su una flotta di 150 navi per porre fine alla disputa; mentre Atene invi\u00f2 dieci navi, con a comando Lacedemonio (figlio di Cimone), a Corcira come rinforzo, con l'ordine di non attaccare le navi di Corinto a meno che non avessero attaccato l'isola. Ad esse, si aggiunsero pi\u00f9 tardi altre 20 triremi al comando di Glaucone e Andocide.\nNei primi giorni di settembre a Corcira c'erano sole le 10 triremi di Lacedemonio oltre alle 110 corciresi, quando giunse la flotta corinzia condotta da Senoclide, forte di 150 navi, cos\u00ec divise:\nI comandanti corciresi Miciade ed Euribaco posero le loro navi a sud delle isole Sibota (20 km da Corf\u00f9) e lungo la costa i propri opliti assieme a quelli provenienti da Zacinto.\nQuando arrivarono le navi di Corinto, le navi di Corcira formarono la linea di battaglia, con gli ateniesi sulla destra. Le navi di Corinto si schierarono sulla sinistra e lasciarono il centro e la destra agli alleati. Entrambe le parti combatterono con opliti e arcieri sulle navi, in un modo che Tucidide chiama \"vecchio-stile\".\nVenti navi di Corcira aggirarono l'ala destra nemica e, dopo averla inseguita verso la costa la distrussero. L'ala sinistra di Corinto, comunque, ebbe maggior successo, e gli ateniesi furono costretti ad andare in aiuto dei propri alleati. Tuttavia, i corinzi furono vittoriosi, e uccisero quasi tutti i sopravvissuti, tranne 1250 uomini che furono fatti prigionieri.\nI corciresi e gli ateniesi andarono verso Corcira per difendere l'isola, e quando i corinzi arrivarono, si ritirarono, perch\u00e9 si trovarono la strada sbarrata dalle 20 navi ateniesi sotto il comando di Glaucone. Timorosi che fosse solo l'avanguardia della flotta della lega di Delo, il giorno seguente inviarono un'ambasceria per conoscere le intenzioni ateniesi, i quali dichiararono di voler solo tenere sgombra la rotta per Corf\u00f9 (ci\u00f2 non andava contro il trattato di non belligeranza), ma impediva la presa della citt\u00e0.\nEntrambe le parti affermano di aver vinto la battaglia, i corinzi perch\u00e9 avevano vinto la prima battaglia, gli ateniesi perch\u00e9 avevano evitato l'occupazione di Corcira.\nPoco dopo quella battaglia, gli Ateniesi e i Corinzi combatterono di nuovo fra di loro nella battaglia di Potidea."}
{"id": "119330", "revid": "37401", "url": "https://it.wikipedia.org/wiki?curid=119330", "title": "Aspetto verbale", "text": "Laspetto verbale (spesso semplicemente aspetto) \u00e8 una categoria grammaticale che esprime diversi modi in cui \u00e8 possibile osservare l'articolazione temporale interna della situazione espressa dal verbo. Un'azione o un processo che si svolgono nella realt\u00e0 possono essere ritratti linguisticamente sottolineando che essi sono (o erano) in corso di svolgimento, o che il loro effetto perdura ancora al momento dell'enunciazione o che si sono presentati ripetutamente o abitualmente; \u00e8 poi possibile presentarli nella loro globalit\u00e0, come eventi che il parlante non intende scandire in fasi. Queste possibili sfumature linguistiche sono permesse da specifiche propriet\u00e0 aspettuali del verbo, che vanno distinte da altre propriet\u00e0 (tanto grammaticali, come il tempo, quanto semantiche, come l'azionalit\u00e0).\nAspetto, tempo, azionalit\u00e0.\nL'aspetto va distinto dal tempo. Mentre il tempo verbale indica il momento in cui l'azione espressa dal verbo viene collocata dal parlante (tipicamente in rapporto al momento dell'enunciazione), l'aspetto rileva la scansione interna dell'azione, ad esempio se essa sia considerata come compiuta o in corso. In altre parole, il tempo verbale segnala se un'azione o un evento sono accaduti nel passato, nel presente o nel futuro rispetto al momento dell'enunciazione, mentre l'aspetto segnala la durata dell'evento o il suo inizio o la sua continuazione o il suo completamento o la sua ripetizione ecc.\nIn generale, tra le lingue naturali la sensibilit\u00e0 verso l'aspetto \u00e8 pi\u00f9 comune che quella verso la mera collocazione temporale. Secondo alcuni autori, il protoindoeuropeo ha conosciuto l'opposizione aspettuale tra perfettivo (espresso dal perfetto) e presente gnomico (espresso dal modo ingiuntivo) prima dell'opposizione temporale tipica del sistema verbale delle lingue naturali moderne. Si ipotizza che questo cambiamento strutturale del sistema verbale sia avvenuto in concomitanza con l'adozione di specifiche marche temporali (vedi Aumento (linguistica)).\nL'aspetto va poi distinto dall'azionalit\u00e0: mentre l'aspetto \u00e8 una categoria legata alle singole forme verbali (espresse attraverso la flessione), l'azionalit\u00e0 (o \"aspetto lessicale\") \u00e8 una nozione di matrice semantica, in quanto permette di categorizzare i verbi in base al loro significato intrinseco. Dal punto di vista azionale, alcuni verbi esprimono intrinsecamente azioni puntuali o durative, teliche o ateliche, stative o dinamiche. La confusione tra aspetto e azionalit\u00e0 \u00e8 favorita dalla coincidenza terminologica che si ha in inglese tra i due concetti (l'aspetto \u00e8 detto \"grammatical aspect\", mentre l'azionalit\u00e0 \u00e8 detta \"lexical aspect\").\nOpposizioni aspettuali.\nUna tipica opposizione aspettuale \u00e8 quella tra aspetto perfettivo e aspetto imperfettivo. La perfettivit\u00e0 di un'azione consiste nel suo compimento o, in altre parole, nel perdurare nel presente del suo risultato. L'imperfettivit\u00e0 rinvia invece alla descrizione di un'azione dall'interno, senza che risulti esplicitato il suo compimento.\nTipi dell'aspetto imperfettivo sono gli aspetti progressivo, continuo e abituale.\nOltre a quella tra perfettivo e imperfettivo, le opposizioni aspettuali pi\u00f9 diffuse nelle lingue naturali sono:\nSi confrontino le seguenti frasi:\nLa prima frase (sia nella versione con \"lesse\", ma anche con \"ha letto\") presenta l'azione come un tutto unico, senza alcuna scansione in fasi. La seconda frase, al contrario, \u00e8 vista come dall'interno del suo progressivo svolgimento, senza menzione dell'esito e quindi in un rapporto dubbio rispetto al presente dell'enunciazione. In particolare, non \u00e8 possibile stabilire, in base alla seconda frase, se Marco abbia terminato di leggere il libro. A questo proposito, risultano accettabili frasi come:\nNon risultano invece accettabili espansioni come:\nTanto la frase con \"lesse\" quanto quella con \"stava leggendo\" veicolano la medesima informazione temporale: l'azione si \u00e8 svolta nel passato rispetto al punto di enunciazione. Le due frasi, per\u00f2, risultano diverse sotto un altro rispetto, quello aspettuale: l'aspetto non ha relazione con la funzione deittica del tempo (la deissi temporale \u00e8 il mezzo per indicare, nel linguaggio, il momento stesso dell'enunciazione).\nInterferenze tra aspetto e azionalit\u00e0.\nMentre l'aspetto si esprime attraverso la flessione del verbo, l'azionalit\u00e0 \u00e8 una categoria semantica, nel senso che rinvia al significato intrinseco del verbo. Esistono comunque dei fenomeni di interferenza tra aspetto e azionalit\u00e0. Ad esempio, l'imperfetto dei verbi culminativi (\"achievements\", nella classificazione di Zeno Vendler) ha, da un punto di vista aspettuale, sempre valore abituale, perch\u00e9 ai culminativi manca il tratto della durativit\u00e0. Quindi, il verbo culminativo \"addormentarsi\" all'imperfetto non pu\u00f2 che avere valore abituale (\"Mi addormentavo spesso a lavoro\"). Il verbo \"dormire\", invece, che \u00e8 durativo, all'imperfetto ammette una interpretazione continua (\"Durante il concerto dormivo\") o abituale (\"In quel periodo dormivo male\").\nL'aspetto nel greco antico e nelle lingue moderne.\nL'espressione del tratto aspettuale pu\u00f2 essere affidata ad elementi lessicali o a marche grammaticali (vedi Lessicalizzazione e Grammaticalizzazione). Esempi di elementi lessicali sono nella lingua italiana: l'ingressivit\u00e0 (o incoativit\u00e0, dal latino \"incohare\", 'cominciare') di un'azione \u00e8 esplicitata attraverso la scelta di uno specifico verbo (\"arrossire\" vs. \"essere rosso\": il primo verbo \u00e8 ingressivo, il secondo esprime durativit\u00e0). In latino, invece, questa opposizione \u00e8 grammaticalizzata: a diversi verbi in -\"eo\" (di valore durativo), come \"rubeo\" ('sono rosso') si oppongono verbi in -\"sco\" (di valore puntuale e ingressivo), come \"rubesco\" ('arrossisco'). Si pu\u00f2 considerare il suffisso -\"sco\" una marca grammaticale (un morfema derivativo). Da questa marca derivano i verbi incoativi dell'italiano.\nNelle lingue slave il tempo e l'aspetto non sono rappresentati assieme. Qualsiasi distinzione chiara \u00e8 andata invece perduta nelle lingue neolatine e germaniche, dove le forme del tempo verbale rappresentano sia il tempo che l'aspetto. Per esempio, \"ho mangiato\" esprime normalmente sia il tempo passato prossimo che l'aspetto perfettivo (un'azione descritta come compiuta), mentre \"sto mangiando\" esprime generalmente sia il tempo presente che l'aspetto imperfettivo (un'azione descritta come in corso di svolgimento).\nGreco antico.\nSi possono utilizzare esempi dal greco antico, giacch\u00e9 questa \u00e8 la lingua che meglio connota l'aspetto verbale (in greco il valore temporale \u00e8 subordinato a quello aspettuale, ad eccezione dell'indicativo). Ad esempio:\nIl futuro \u00e8 l'unico tempo che non esprime l'aspetto verbale, ma soltanto la nozione temporale di posteriorit\u00e0.\nNell'aoristo, l'aumento (\u1f10-) pone l'azione nel passato. L'aumento \u00e8 caratteristico del modo indicativo; tutti gli altri modi (congiuntivo, ottativo, imperativo, participio, infinito), non portando l'aumento, non hanno connotazione temporale ed esprimono quindi solo il valore aspettuale.\nGreco moderno.\nNel greco posteriore e moderno si sono conservate le differenze tra\nNotevole \u00e8 l'estensione dell'aspetto al tempo futuro, che dimostra l'importanza diacronica dell'aspetto nella lingua greca: \u03b8\u03b1 \u03b3\u03c1\u03ac\u03c8\u03c9 (\"scriver\u00f2\", azione generica) e \u03b8\u03b1 \u03b3\u03c1\u03ac\u03c6\u03c9 (\"scriver\u00f2 abitualmente o ripetutamente\").\nItaliano.\nNella lingua italiana l'aspetto del verbo viene definito dalla costruzione della frase e dal tempo usato oppure da altre parole (verbi o avverbi) aggiunte per chiarire il concetto.\nEsempi:\nNell'esempio \u00e8 stato sempre usato il verbo \"vedere\", ma nei primi tre casi l'aspetto era perfettivo, nei secondi tre imperfettivo. Il verbo cambia aspetto in funzione del significato e della costruzione grammaticale.\nNelle lingue europee moderne - ad eccezione della lingua greca, delle lingue slave e di alcune lingue finnopermiche - questa distinzione linguistica \u00e8 sparita dalla flessione, sostituita in genere da perifrasi o costruzioni progressive.\nGi\u00e0 nel latino ci si limitava a contrapporre l\"infectum\" (non compiuto) al \"perfectum\" (azione compiuta). Di conseguenza le lingue neolatine come l'italiano o il francese hanno sviluppato tempi verbali imperfettivi (come l'imperfetto) e perfettivi (come il passato prossimo o il passato remoto).\nAnche nella grammatica italiana sono stati individuati schemi aspettuali marcati da perifrasi diverse.\nIn italiano, gli unici tempi verbali che suggeriscono un'idea esatta di aspettualit\u00e0 sono il passato prossimo (perfettivo) e l'imperfetto (imperfettivo). Per esprimere l'aspetto negli altri tempi viene usata la perifrasi. Esempi:\nLingue slave.\nNelle lingue slave, per le sei varianti dell'esempio riportato pi\u00f9 sopra, vengono usati sei diversi verbi, in quanto ogni verbo (tranne qualche eccezione) pu\u00f2 avere un solo aspetto. Di norma sono parole derivate dal verbo di base tramite prefissi o suffissi, ma possono essere anche vocaboli del tutto diversi. Sempre per il verbo \"vedere/guardare\", ecco le traduzioni slovene e russe:\nCome si vede dall'esempio, sebbene il vocabolo di base sia palesemente della stessa radice, ogni lingua ha poi sviluppato diversi prefissi e suffissi per i vari significati. Bisogna notare altres\u00ec che esistono anche altri verbi derivati da questa stessa radice e per i quali la lingua italiana ha vocaboli del tutto estranei alla base. Ad esempio, lo sloveno \"zgledati\" significa \"sembrare\" e nella forma ripetitiva \"zgledovati\" significa \"fare riferimento\", ma in russo non esiste un derivato da \"gljadet\" (\u0433\u043b\u044f\u0434\u0435\u0442\u044c) per nessuna delle due parole.\nLa particolarit\u00e0 dell'aspetto verbale spiega in parte la modesta estensione dei tempi verbali nelle lingue slave. In effetti, in molte lingue non slave i tempi verbali passati hanno sviluppato forme diverse per indicare l'aspetto perfettivo o imperfettivo, mentre le lingue slave hanno sviluppato nuovi vocaboli per questa distinzione. Trattandosi di uno sviluppo risalente fin alle origini del ceppo linguistico, l'esempio riportato con il verbo \"vedere/guardare\" deve essere inteso come una delle regole fondamentali. In pratica, nelle lingue slave esistono ben pochi verbi ai quali non si possa cambiare aspetto con l'aggiunta (o sottrazione) di un prefisso.\nTerminologia.\nIl termine \"aspetto\" traduce il russo \u0432\u0438\u0434 (\"vid\") e si trova come \"aspect\" nella versione francese della grammatica russa di Gre\u010d curata da Charles Philippe Reiff.\nTermini analoghi sono 'gradi' (\"degrees\", nella versione inglese di Gre\u010d, curata sempre da Reiff) e 'rami' (\"branches\").\nIl termine russo \"vid\", connesso etimologicamente al greco \u03b5\u1f36\u03b4\u03bf\u03c2 (\"e\u00eedos\"), nella grammatica dello slavo ecclesiastico scritta da Meletius Smotriscius (Meletij Smotrickij) nel 1619 si riferisce alla differenza tra verbi primari e verbi derivati (incoativi e iterativi). La distinzione aspettuale apparir\u00e0 con chiarezza solo con la grammatica russa del linguista tedesco Johann Severin Vater."}
{"id": "119333", "revid": "37401", "url": "https://it.wikipedia.org/wiki?curid=119333", "title": "Modo (linguistica)", "text": "In linguistica, il modo \u00e8 una delle principali categorie grammaticali che compongono il sistema di coniugazione verbale (assieme a tempo e aspetto).\nIl modo di un verbo indica:\nIn altri termini, il modo indica l'atteggiamento con cui il parlante presenta l'azione espressa nel verbo. L'azione pu\u00f2 essere presentata come reale (indicativo), eventuale (congiuntivo), desiderabile (ottativo e desiderativo), soggetta a particolari condizioni (condizionale), e quindi rinviare al grado di realt\u00e0 dell'evento o della situazione evocata; l'azione pu\u00f2 infine essere richiesta o demandata ad altri (imperativo).\nDa un punto di vista sintattico, alcuni modi figurano particolarmente nella proposizione reggente, altri nella proposizione dipendente.\nA seconda delle lingue, tali modalit\u00e0 possono essere espresse da appositi suffissi o desinenze, o da prefissi e infissi che modificano il tema verbale, o da perifrasi ottenute con l'aggiunta di verbi modali o avverbi.\nModi e modalit\u00e0.\nIl modo \u00e8 una forma specializzata, evidenziata da materiale morfologico o organizzata in paradigmi di flessioni, per esprimere alcune fondamentali modalit\u00e0 della locuzione (comando, speranza, certezza, possibilit\u00e0). La modalit\u00e0 dei verbi era un fenomeno noto gi\u00e0 in epoca classica e riconosciuta in forme grammaticalizzate o lessicalizzate. Aristotele, ad esempio, distingueva tra discorsi \"apofantici\" (o \"assertivi\") e discorsi \"semantici\", dei quali \u00e8 impossibile dire se siano veri o falsi, e tra questi ultimi menzionava la preghiera.\nIl valore di modalit\u00e0 che ciascun modo attribuisce all'azione \u00e8 orientativo: non sono rari i casi in cui un modo esprime di fatto il valore caratteristico di un altro modo. L'indicativo di cortesia, ad esempio, dissimula il carattere conativo di una frase:\nIl condizionale pu\u00f2 invece indicare un tempo e non una modalit\u00e0:\nIl condizionale composto esprime qui il \"passato del futuro\". In spagnolo, invece, per lo stesso scopo si usa il condizionale presente:\nD'altra parte, lo stesso modo indicativo non serve solo per asserire: si potrebbe piuttosto dire che tale forma \u00e8 modalmente non marcata, in quanto non sembra dire nulla di specifico sull'atteggiamento del parlante verso l'interlocutore o la propria locuzione.\nNon vi \u00e8 insomma un rapporto di corrispondenza biunivoca tra modi e modalit\u00e0. Per la precisione, va indicato come \"modo\" una flessione specializzata per esprimere una certa modalit\u00e0. Cos\u00ec, ad esempio, in inglese la modalit\u00e0 condizionale non ha un modo dedicato, ma viene espressa perifrasticamente:\nSempre in inglese, l'imperativo e il congiuntivo hanno una forma fonologicamente identica all'infinito:\nAncora in inglese, una modalit\u00e0 che presenti un fatto non recisamente, in termini che indicherebbero l'utilizzo del congiuntivo in italiano, viene espressa lessicalmente:\nI modi, oltre che esprimere modalit\u00e0, possono avere un ruolo sintattico: cos\u00ec, ad esempio, il congiuntivo, in italiano, opera spesso come marca di subordinazione:\nInoltre, alcuni modi diversi dall'indicativo, nelle clausole subordinate, piuttosto che esprimere modalit\u00e0, cercano di segnalare l'ordine cronologico tra due eventi. Cos\u00ec fanno, in italiano, congiuntivo e condizionale:\nAnalogamente, quando la narrazione \u00e8 successiva all'evento, avremo:\nSi assiste insomma a un frequente scambio di funzione tra tempo e modo. Esiste anche il fenomeno inverso, per cui forme tipicamente temporali servono di fatto a marcare una specifica modalit\u00e0. Quella della possibilit\u00e0 \u00e8 espressa dal futuro semplice e dal futuro anteriore:\nIl futuro pu\u00f2 esprimere anche un comando:\nModi finiti e indefiniti.\nSi dicono \"finiti\" i modi che forniscono indicazioni sulla persona (prima, seconda o terza) e sul numero (singolare o plurale) del soggetto a cui il verbo si riferisce. Sono detti invece \"indefiniti\" i modi che non danno queste indicazioni; per questa ragione, i modi indefiniti si usano in proposizioni subordinate, dalle quali \u00e8 possibile desumere gli elementi mancanti.\nI modi veri e propri sono quelli detti \"finiti\":\nL'espressione \"modo verbale\" \u00e8 estesa arbitrariamente (ma tradizionalmente) ai cosiddetti \"modi indefiniti\": infinito, participio e gerundio. L'arbitrariet\u00e0 dell'attribuzione consiste nel fatto che queste tre forme non connotano la modalit\u00e0 dell'azione e anzi assumono il valore di modo della forma finita:"}
{"id": "119335", "revid": "113178828", "url": "https://it.wikipedia.org/wiki?curid=119335", "title": "Senatore", "text": "Antica Roma.\nIl termine senatore (dal latino \"senex\", vecchio) indicava nell'antica Roma i membri del \"Senato\", che era appunto l'assemblea dei pi\u00f9 anziani e saggi cittadini che in et\u00e0 repubblicana ebbero un grande potere, che and\u00f2 progressivamente sfumando in et\u00e0 imperiale.\nComuni medievali e antichi Stati.\nVenivano chiamati senatori i membri del senato cittadino di vari comuni medievali o di consigli di governo negli stati dalla prima et\u00e0 moderna, come il Senato di Milano, o il Consiglio dei Pregadi a Venezia e organismi analoghi nelle citt\u00e0 sotto protettorato veneziano in Dalmazia.\nSenatore di Roma.\nIl Senatore di Roma era il titolo che spettava, fino all'unione di Roma al Regno d'Italia (20 settembre 1870), al responsabile dell'amministrazione della citt\u00e0, carica che corrispondeva grosso modo all'attuale sindaco.\nI senatori oggi.\nAl giorno d'oggi, in molte nazioni i senatori fanno parte degli organi collegiali legislativi (\"Parlamento\"), in una camera detta appunto \"Senato\", solitamente la pi\u00f9 alta tra le due di un sistema \"bicamerale\", e hanno quindi poteri legislativi.\nIn Italia tale camera ha la denominazione di \"Senato della Repubblica\" e i senatori quella di \"Senatori della Repubblica\" (abbreviazione \"Sen.\")."}
{"id": "119338", "revid": "729019", "url": "https://it.wikipedia.org/wiki?curid=119338", "title": "Battaglia di Potidea", "text": "La battaglia di Potidea fu, assieme alla Battaglia di Sibota, una delle battaglie pi\u00f9 importanti per le quali si scaten\u00f2 la Guerra del Peloponneso. Fu combattuta vicino all'omonima citt\u00e0 nel 432 a.C. fra gli ateniesi e le armate alleate di Corinto, Potidea e del re macedone Perdicca II.\nPotidea era una colonia di Corinto nella penisola di Calcidica; citt\u00e0 membro della Lega di Delo, pagava i tributi ad Atene. Con la fondazione di Anfipoli la citt\u00e0 fu notevolmente danneggiata e i fruttuosi commerci con Atene furono ridimensionati, tanto che si ribell\u00f2 anche grazie all'appoggio di re Perdicca II di Macedonia, preoccupato dall'espansionismo ateniese.\nDopo la vittoria di Sibota, gli ateniesi richiesero a Potidea di abbattere parte delle sue mura, espellere gli ambasciatori di Corinto e di mandare ostaggi ad Atene.\nAtene raccolse una flotta di trenta navi con a bordo 1000 opliti sotto il comando di Archestrato, mentre i potidei mandarono ambasciatori ad Atene e Sparta; quando i negoziati con Atene furono interrotti, Sparta promise di aiutare la rivolta di Potidea inviando, fra volontari propri e mercenari peloponnesiaci, 1600 opliti e 400 ausiliari sotto il comando di Aristeo, generale corinzio. In risposta Atene mand\u00f2 2000 opliti e altre 40 navi, sotto il comando di Callia. Dopo qualche combattimento contro le forze di re Perdicca, le forze combinate di Atene salparono per Potidea e vi sbarcarono.\nNella battaglia che segu\u00ec, un'ala delle truppe di Corinto sconfisse una parte delle truppe ateniesi, ma gli ateniesi furono vittoriosi. Aristeo ritorn\u00f2 a Potidea con qualche difficolt\u00e0 lungo la costa, sperando di evitare il grosso dell'armata ateniese. Una riserva delle truppe di Potidea, locata vicino a Olinto, cerc\u00f2 di sostituire le truppe di Aristeo, ma fu sconfitta. I corinzi e i potidei persero 300 uomini, e gli ateniesi 150, incluso Callia.\nGli ateniesi rimasero fuori Potidea per qualche tempo aspettando i rinforzi guidati da Formione (1600 opliti), poi posero d'assedio la citt\u00e0 riuscendo a tagliare fuori dai rifornimenti via mare Potidea, grazie ad un blocco navale.\nDurante il blocco, gli ambasciatori di Atene e Sparta firmarono una dichiarazione di guerra formale.\nNel 430 o 429 a.C., l'assedio ebbe termine; gli abitanti ottennero di abbandonare la citt\u00e0 incolumi. La conquista della citt\u00e0 pes\u00f2 gravemente sulle casse del tesoro ateniese, con un costo di 1000 talenti all'anno, cosa che rese la popolazione di Atene insoddisfatta e, in combinazione con la peste che aveva assalito Atene nel 430 a.C., fece divenire il controllo di Pericle instabile.\nA ci\u00f2, si aggiunsero le sconfitte subite nel resto della penisola Calcidica, dove la lega di Delo, perse i suoi strateghi e gran parte dell'esercito, costringendo gli ateniesi ad abbandonare l'espansione territoriale e il controllo della regione pi\u00f9 importante nel commercio del grano di Crimea.\nNon riuscendo a fornire una flotta all'alleato Sitalce, re dei Traci Odrisi, per l'occupazione della Macedonia, la Calcidica rimase sempre un fianco esposto dell'impero ateniese e che a tempo debito avrebbe modificato le sorti dello scontro con i peloponnesiaci.\nA questa battaglia parteciparono anche Alcibiade e Socrate che salv\u00f2 la vita di Alcibiade che attesta:"}
{"id": "119340", "revid": "124485082", "url": "https://it.wikipedia.org/wiki?curid=119340", "title": "Provincia di Catamarca", "text": " \nLa provincia di Catamarca \u00e8 una delle 23 province dell'Argentina.\nGeografia fisica.\n\u00c8 situata nella parte nord-occidentale del paese tra i 25\u00b012' e i 30\u00b004' di latitudine sud, e i 69\u00b003' e i 64\u00b058' di longitudine ovest. La superficie del territorio \u00e8 di 102.602\u00a0km\u00b2. Confina a nord con la provincia di Salta, a est con le province di Tucum\u00e1n, Santiago del Estero e C\u00f3rdoba, a sud con la provincia di La Rioja e a ovest con il Cile. Si collega con il Cile attraverso il Passo di San Francisco.\nNel suo territorio, che abbraccia il terzo meridionale della \"gran meseta\" chiamata Puna de Atacama, \u00e8 presente il vulcano Robledo. \nRisalta per le sue produzioni di noci, olivi e vigneti. \nIl capoluogo \u00e8 la citt\u00e0 di San Fernando del Valle de Catamarca, spesso chiamato solo Catamarca.\nAraldica.\nLa provincia non ha adottato una bandiera ufficiale; tuttavia ne esiste una vecchia versione del 1815.\nEsiste invece uno stemma ufficiale della provincia, che ha sostituito un vecchio emblema risalente al 1900.\nDipartimenti.\nLa provincia \u00e8 divisa in 16 dipartimenti:\nOgni dipartimento della provincia di Catamarca \u00e8 suddiviso in comuni (\"municipios\"), senza ulteriori suddivisioni o distinzioni: in totale i comuni della provincia sono 36."}
{"id": "119342", "revid": "767487", "url": "https://it.wikipedia.org/wiki?curid=119342", "title": "Antonio Pinto Soares", "text": "I suoi genitori erano Alexandre Pinto e Maria Custodia Soares.\nNato a Porto, Portogallo, in una famiglia ricca, divent\u00f2 un marinaio e negli anni del 1800 and\u00f2 in Costa Rica. Spos\u00f2 Mar\u00eda del Rosario Castro y Ram\u00edrez a San Jos\u00e9 nel 1813. Prest\u00f2 il servizio militare per molti decenni e prese parte alla guerra civile del 1823 e 1835.\nGuid\u00f2 l'insurrezione popolare che sconfisse Francisco Moraz\u00e1n l'11 settembre del 1842, e serv\u00ec il Paese come Capo dello Stato fino il 27 settembre, quando pacificamente il potere nelle mani Jos\u00e9 Mar\u00eda Alfaro.\nMor\u00ec a San Jos\u00e9 nel 1865."}
{"id": "119348", "revid": "15756", "url": "https://it.wikipedia.org/wiki?curid=119348", "title": "Iteratore", "text": "In informatica, un iteratore \u00e8 un oggetto che consente di visitare tutti gli elementi contenuti in un altro oggetto, tipicamente un contenitore, senza doversi preoccupare dei dettagli di una specifica implementazione.\nUn iteratore \u00e8 talvolta chiamato cursore, specialmente nel contesto delle basi dati.\nDescrizione.\nUn iteratore pu\u00f2 essere considerato un tipo di puntatore specializzato che fornisce un punto di accesso sequenziale agli elementi di un oggetto che contiene un numero finito di oggetti pi\u00f9 semplici, detto aggregato.\nL'iteratore offre due operazioni fondamentali:\nQueste semplici operazioni permettono di accedere agli elementi di un aggregato in modo uniforme e indipendente dalla struttura interna dell'aggregato, che pu\u00f2 essere ben pi\u00f9 complessa delle sequenze lineari implementate da array e liste. Esempi di aggregati complessi sono l'array associativo, l'albero e la hash table.\nOltre all'accesso e all'aggiornamento, un iteratore deve fornire come minimo due operazioni:\nA seconda del linguaggio e delle necessit\u00e0, gli iteratori possono fornire operazioni aggiuntive o esibire comportamenti diversi. Un esempio di iteratori specializzati \u00e8 offerto dagli iteratori bidirezionali, che permettono di visitare l'insieme degli elementi di un aggregato partendo dall'ultimo elemento e procedendo verso il primo. Un altro esempio \u00e8 offerto dagli iteratori filtranti, che consentono di visitare soltanto il sottoinsieme degli elementi di un aggregato che soddisfa a condizioni pre-impostate all'interno dell'iteratore.\nUna classe iteratore viene solitamente progettata in stretta coordinazione con la corrispondente classe contenitore.\nSolitamente il contenitore fornisce i metodi per creare iteratori su di esso.\nMotivazioni e benefici.\nLo scopo primario di un iteratore \u00e8 di consentire al codice che ne fruisce di visitare ogni elemento di un contenitore senza dipendere dalla struttura interna e dai dettagli di implementazione del contenitore stesso.\nQuesto permette di riutilizzare, con variazioni minime, il codice che accede ai dati.\n\u00c8 possibile cio\u00e8 modificare o sostituire un contenitore con uno di struttura diversa senza compromettere la correttezza del codice che visita i suoi elementi.\nConfronto con l'uso di indici.\nNei linguaggi procedurali \u00e8 comune usare indici interi per scorrere gli elementi di un array.\nSebbene con alcuni contenitori orientati agli oggetti possano essere usati anche indici interi, l'uso degli iteratori ha i seguenti vantaggi:\nGli iteratori impliciti.\nAlcuni linguaggi orientati agli oggetti, come Perl e Python, forniscono un modo intrinseco di iterare sugli elementi di un oggetto contenitore senza l'introduzione di un oggetto iteratore esplicito.\nCi\u00f2 si manifesta spesso in qualche tipo di operatore \"for-each\", come nei seguenti esempi:\n # Perl, iterazione implicita\n foreach $val (@list) {\n print \"$val\\n\";\n # Python, iterazione implicita\n for Value in List:\n print Value\nAnche il linguaggio C++ ha un template di funzione std::for_each() che permette una simile iterazione implicita, ma richiede ancora oggetti iteratori espliciti come input iniziale.\nI generatori.\nUn generatore \u00e8 una categoria speciale di iteratore in cui l'oggetto contenitore non \u00e8 realizzato pienamente.\nCi\u00f2 permette di elaborare un elemento alla volta di collezioni astratte o addirittura infinite.\nI generatori sono comuni nei linguaggi di programmazione funzionali, o nei linguaggi che prendono in prestito alcuni concetti funzionali.\nI generatori sono spesso implementati in termini di continuazioni.\nGli iteratori in vari linguaggi di programmazione.\nC++.\nIl linguaggio C++ fa ampio uso di iteratori nella sua Standard Template Library.\nTutti i template di tipi di contenitori standard forniscono un insieme ricco e coerente di tipi di iteratori.\nLa sintassi degli iteratori standard \u00e8 progettata per somigliare a quella dell'ordinaria aritmetica dei puntatori del linguaggio C, in cui gli operatori * e -&gt; si usano per referenziare l'elemento a cui l'iteratore punta, e gli operatori di aritmetica dei puntatori come ++ si usano per far avanzare l'iteratore al prossimo elemento.\nGli iteratori sono solitamente usati a coppie, dove uno viene usato per l'iterazione effettiva e il secondo serve a marcare la fine della collezione.\nGli iteratori vengono creati dalla corrispondente classe contenitore usando metodi standard come codice_1 e codice_2. L'iteratore reso da codice_1 punta\nal primo elemento, mentre l'iteratore reso da codice_2 \u00e8 un valore speciale che non fa riferimento a nessun elemento.\nQuando un iteratore viene fatto avanzare oltre l'ultimo elemento \u00e8 per definizione uguale allo speciale valore reso da codice_2.\nIl seguente esempio mostra un tipico uso di un iteratore.\nContainerType C; // Qualunque tipo di contenitore standard, come std::list&lt;qualchetipo&gt;\nContainerType::iterator A = C.begin();\nContainerType::iterator Z = C.end();\nwhile( A != Z ) {\n ContainerType::value_type value = *A;\n std::cout \u00ab value \u00ab std::endl;\n ++A;\nCi sono molte variet\u00e0 di iteratori, ognuno con un comportamento leggermente diverso, tra i quali: iteratori in avanti,\nall'indietro, e bidirezionali; iteratori ad accesso diretto; iteratori di input e di output; e iteratori \"const\" (che proteggono\ndalle modifiche il contenitore o i suoi elementi). Comunque non tutti i tipi di contenitori supportano ogni tipo di iteratore.\n\u00c8 possibile per gli utenti creare i loro tipi di iteratore derivando delle sottoclassi dal template standard di classe std::iterator.\nLa sicurezza degli iteratori viene definita separatamente per i diversi tipi dei contenitori standard;\nin alcuni casi l'iteratore \u00e8 molto permissivo nel consentire modifiche al contenitore durante l'iterazione.\nJava.\nIntrodotto nella versione 1.2 il supporto per gli iteratori \u00e8 realizzato attraverso la classe parametrica ListIterator del pacchetto Java.util. Ogni classe che implementi l'interfaccia Iterable possiede infatti un set di metodi di supporto: un metodo listIterator() che crea l'iteratore, un metodo next() che lo fa avanzare ed un metodo hasNext() che verifica l'esistenza del nodo successivo ed opzionalmente un metodo remove().\n //crea una lista concatenata che sar\u00e0 visitata grazie all'iteratore\n LinkedList&lt;String&gt; lista = new LinkedList&lt;String&gt;();\n //supponiamo che la lista venga nel frattempo riempita\n ListIterator&lt;String&gt; it = lista.listIterator();\n //crea l'iteratore\n while (it.hasNext()) {\n //poich\u00e9 il metodo next() restituisce un Object \u00e8 possibile effettuare un casting\n String temp = (String) it.next();\n System.out.println(temp);\nPer i tipi di collezioni che lo supportano, il metodo remove() dell'iteratore pu\u00f2 essere usato per togliere dal contenitore l'elemento visitato per ultimo.\nLa maggior parte degli altri tipi di modifica al contenitore non sono sicuri mentre si sta iterando.\nPython.\nGli iteratori in Python sono una parte fondamentale del linguaggio e in molti casi non vengono notati siccome sono usati implicitamente tramite l'istruzione \"for\".\nTutti i tipi di sequenza incorporati in Python supportano l'iterazione, cos\u00ec come molte classi che fanno parte della libreria standard.\nIl seguente esempio mostra una tipica iterazione implicita su una sequenza:\n for value in sequence:\n print value\nTuttavia, gli iteratori possono essere usati e definiti esplicitamente. Per ogni tipo o classe di sequenza iterabile, la funzione incorporata iter() viene usata per creare un oggetto iteratore. Tale oggetto iteratore fornisce un metodo next() che rende l'elemento successivo del contenitore. Quando non rimangono pi\u00f9 elementi, verr\u00e0 sollevata un'eccezione di tipo StopIteration. Il seguente esempio mostra un'iterazione equivalente su una sequenza usando iteratori espliciti:\n it = iter(sequence)\n try:\n while True:\n print it.next()\n except StopIteration:\n pass\nQualunque classe definita dall'utente pu\u00f2 supportare l'iterazione standard (sia implicita che esplicita) definendo un metodo codice_6 che crea un oggetto iteratore (che dovr\u00e0 definire il metodo codice_7).\nAnche Python supporta i generatori, che sono una categoria speciale di iteratori su una collezione non realizzata. Un generatore \u00e8 una funzione \"congelata\". Dopo che ogni valore \u00e8 stato emesso (con l'istruzione \"yield\"), lo stato della funzione viene congelato. Quando la funzione viene invocata nuovamente, l'esecuzione riprende dal punto in cui l'istruzione 'yield' l'aveva abbandonata, con tutte le variabili della funzione nello stato in cui erano. Ecco un esempio di un generatore che rende ogni numero della successione di Fibonacci:\n def fibo_gen():\n x = 0\n y = 1\n while True:\n yield x\n x, y = y, x+y"}
{"id": "119355", "revid": "1305772", "url": "https://it.wikipedia.org/wiki?curid=119355", "title": "ICO (videogioco)", "text": "ICO \u00e8 un videogioco di avventura dinamica in 3D del 2001, sviluppato dal Team Ico e pubblicato da Sony Computer Entertainment come esclusiva della console PlayStation 2.\nNel settembre del 2011 \u00e8 stata pubblicata una riedizione del gioco in alta definizione come esclusiva PlayStation 3.\nTrama.\nPrologo.\nIco \u00e8 poco pi\u00f9 di un bambino quando viene allontanato dal suo villaggio e confinato in un enorme castello nella foresta. Motivo di questo sacrificio sono le bianche corna che Ico ha fin dalla sua nascita e che vengono viste come presagio di grandi sventure per il villaggio. Trascinato da un gruppo di impietose guardie armate, Ico rimane solo nella sinistra costruzione, circondato dai sarcofagi delle vittime che lo hanno preceduto.\nAvvenimenti successivi.\nAll'inizio della sua avventura Ico girando per il castello trova e libera Yorda, una ragazza investita di strane facolt\u00e0, che sembra \"brillare di luce propria\". Essendo totalmente indifesa, Ico decide di aiutarla e di portarla con s\u00e9 durante la fuga. \u00abChi sei? Come sei arrivato qui?\u00bb, dice Yorda quando incontra Ico la prima volta (testo traducibile rigiocando il gioco). \u00abLoro... loro hanno cercato di sacrificarmi, perch\u00e9 ho le corna. I bambini con le corna vengono portati qui. Stavano cercando di sacrificare anche te?\u00bb, cos\u00ec Ico mentre spiega a Yorda la sua storia. Tuttavia il loro pellegrinaggio \u00e8 continuamente disturbato da esseri fatti d'ombra che tentano in tutti i modi di prendere Yorda e trascinarla nell'oscurit\u00e0. Ico \u00e8 costretto a combattere contro di loro con tutte le sue forze.\nArrivati davanti al cancello spalancato del castello, nel momento in cui stanno fuggendo verso l'agognata libert\u00e0, Yorda cade a terra e il cancello si richiude. Ico fa la conoscenza cos\u00ec della madre di Yorda, la regina delle ombre, che nonostante il suo atteggiamento ostile nei confronti dei due sembra preoccupata per le sorti della figlia che stando alle sue parole non pu\u00f2 vivere fuori dal castello. Dopo la scomparsa della regina i due continuano il proprio cammino, tentando ogni strada per poter riaprire l'enorme cancello di pietra (che sembra essere l'unico modo per fuggire) e scoprendo che intere ali della struttura sono costruite proprio per questo, come un grande ingranaggio a energia solare. Nonostante le apparenze, Yorda sembra conoscere il castello perch\u00e9 quando Ico \u00e8 in difficolt\u00e0 non sapendo come proseguire gli indica cosa deve fare o la direzione da prendere per andare avanti. Quando la porta pu\u00f2 infine essere riaperta, la regina ricompare e divide Ico da sua figlia.\nRipercorrendo il castello dalle fondamenta, Ico giunge nel porto dove \u00e8 stato scortato dalle guardie e dove \u00e8 deposta su un altare una spada dotata di particolari poteri e capace di brillare di luce propria. Impossessatosi della spada, Ico riesce a superare gli idoli col suo potere fino ad arrivare nella stanza dei sarcofagi dove \u00e8 iniziata l'avventura. Il ragazzo ritrova Yorda che ha subito per\u00f2 una particolare trasformazione e sembra diventata di pietra, circondata da ombre di bambini con le corna che hanno preceduto Ico come se stessero ballando. Armato della spada magica, Ico comincia a purificare le ombre dei suoi predecessori e tutti i sarcofagi della stanza cominciano a brillare di luce propria. Ico giunge infine in un'ampia sala dove risiede un grande trono reale, dove compare infine la regina. La regina rivela a Ico che una volta morta Yorda si sarebbe impossessata della forza vitale di sua figlia e sarebbe resuscitata. Ico non \u00e8 per\u00f2 disposto ad appoggiare i piani della regina e si scontra con lei armato della spada magica; alla fine riesce a piantare la spada magica nel petto della regina che scompare in un'esplosione di energia. Ico viene sbalzato via e battendo contro il muro gli si spezzano le corna cadendo a terra privo di sensi. Yorda si risveglia e accorgendosi di essere diventata un'ombra prende Ico trasportandolo al molo sotterraneo mentre il castello inizia a disintegrarsi, probabilmente per la morte della regina poich\u00e9 il castello e lei erano legati insieme. Yorda giunge al porto con Ico tra le braccia e lo adagia su una piccola barca. Mentre il castello comincia a sprofondare nel mare, la scena si sposta sui portali idoli che cominciano a brillare di luce propria, a indicare che la maledizione \u00e8 stata spezzata e che tutte le anime imprigionate sono state liberate.\nIco si ritrova su una spiaggia deserta, ancora una volta da solo, ma finalmente libero. Inizia a camminare in cerca di segni di vita e sulla battigia ritrova Yorda, miracolosamente scampata alla distruzione del castello non pi\u00f9 un'ombra, probabilmente salvatasi dalla maledizione della regina nera che \u00e8 stata infranta. Preso un cocomero, Ico lo offre a Yorda e i due mangiano insieme in riva al mare.\nDopo aver finito il gioco si possono capire i discorsi di Yorda che prima erano incomprensibili semplicemente ricominciandolo.\nModalit\u00e0 di gioco.\nIl giocatore controlla Ico in una visuale in terza persona. Quest'ultima \u00e8 fissa in ogni camera, tuttavia segue i movimenti del giocatore. Per avanzare nel gioco il giocatore deve risolvere degli enigmi pertanto viene data a Ico la possibilit\u00e0 di saltare, spingere, arrampicarsi e tirare, mentre Yorda pu\u00f2 solo saltare.\nScappare dal castello \u00e8 difficile a causa delle ombre mandate dalla regina, che cercano di condurre Yorda in un buco nero. Tuttavia Ico non pu\u00f2 essere ferito da loro e pu\u00f2 respingerli. Se Yorda \u00e8 trascinata nell'oscurit\u00e0, il giocatore deve ricominciare da un punto di salvataggio. Nella versione europea e giapponese dopo aver completato il gioco \u00e8 possibile attivare una modalit\u00e0 multigiocatore, dove Yorda \u00e8 controllata da un secondo giocatore, tuttavia sotto le limitazioni dell'interazione giocatore-IA.\nRomanzo.\nNel 2004 in Giappone venne pubblicato un romanzo tratto dal gioco, intitolato \"Ico Castle in the Mist\", la cui stesura fu affidata alla scrittrice Miyuki Miyabe. Il romanzo fu annunciato nel 2009 da Viz Media che annunci\u00f2 la sua uscita in America e in Europa. Il romanzo descrive in modo pi\u00f9 approfondito ed espanso la storia dei personaggi prima e dopo del loro incontro all'interno del castello accennando anche la vittima prima di Ico rivelandosi una bambina con le corna. La versione italiana del romanzo \u00e8 uscita ufficialmente nel settembre 2020 da Kappalab con il titolo \"Ico - Il Castello delle Nebbie\".\nColonna sonora.\nLa colonna sonora \u00e8 stata realizzata in Giappone con il titolo \"Melody in the Mist\" (\"Melodia nella nebbia\"), le canzoni sono state composte da Michiru Oshima. Le tracce sono:\nControversie.\nSembra che \"ICO\" violi la licenza GPL a causa dell'utilizzo di una libreria GPL senza farne menzione. Non esiste ancora alcun responso ufficiale da parte della Sony.\nAccoglienza.\nLa rivista \"Play Generation\" classific\u00f2 la versione nord americana come il quinto gioco pi\u00f9 raro per PlayStation 2.\nLa stessa testata diede alla raccolta \"ICO &amp; Shadow of the Colossus\" un punteggio di 94/100, trovando due capolavori ripubblicati con grafica HD e sonoro 7.1, reputandola un ottimo acquisto. Inoltre classific\u00f2 la raccolta come uno dei quattro migliori giochi usciti prima dell'autunno 2011.\nPremi.\nGame Developers Choice Awards (2002)\nAIAS Achievement Awards (2002)\nSuccessore.\nTenuto in gran segreto a stampa e pubblico e chiamato in codice \"NICO\" (\"ICO 2\"), \"Shadow of the Colossus\" non \u00e8 stato confermato come un seguito di \"ICO\", nonostante la grafica e le ambientazioni ricordino molto da vicino il gioco. Previsto per il 2005, \u00e8 arrivato in Europa nel 2006. Alla pubblicazione di \"Shadow of the Colossus\" in vari Paesi \u00e8 stata affiancata una riedizione di \"ICO\".\nL'ICO Team ha confermato che un nuovo gioco \u00e8 in lavorazione per la Playstation 3; \u00e8 stato pubblicato il primo video promozionale del nuovo gioco, denominato \"Progetto TRICO\". Al'Electronic Entertainment Expo 2009 \u00e8 stato reso noto, oltre a un lungo video promozionale, il titolo del seguito di Ico, \"The Last Guardian\".\nIl titolo narra le vicende di un bambino e di un cucciolo. Quest'ultimo \u00e8 una figura mitologica inventata da Fumito Ueda che ricorda un gatto (animale da lui molto amato) e un grifone. Questo capitolo \u00e8 completamente incentrato sul rapporto di amicizia tra i due.\nDal gioco \u00e8 stato tratto anche un romanzo intitolato \"Ico: Kiri no Shiro\", uscito nel 2011 in Giappone e negli Stati Uniti. La versione italiana del romanzo \u00e8 stata annunciata in uscita nel 2020 da Kappalab con il titolo \"Ico - Il Castello delle Nebbie\".\nCuriosit\u00e0.\nIl chitarrista dei Radiohead Jonny Greenwood ha inserito \"ICO\" al primo posto nella lista dei miglior videogiochi a cui abbia mai giocato, mentre il regista Guillermo del Toro ha citato \"ICO\" e \"Shadow of the Colossus\" definendoli dei capolavori. Lo sviluppatore di videogiochi Peter Molyneux ha invece dichiarato: \"Se avessi creato \"ICO\" potrei morire da uomo felice\"."}
{"id": "119358", "revid": "52076", "url": "https://it.wikipedia.org/wiki?curid=119358", "title": "Monumento Nazionale", "text": ""}
{"id": "119359", "revid": "11557", "url": "https://it.wikipedia.org/wiki?curid=119359", "title": "Tishr\u00ec", "text": ""}
{"id": "119360", "revid": "121599455", "url": "https://it.wikipedia.org/wiki?curid=119360", "title": "Stiffelio", "text": "Stiffelio \u00e8 un'opera lirica in tre atti composta da Giuseppe Verdi su libretto di Francesco Maria Piave, rappresentata in prima assoluta il 16 novembre 1850 al Teatro Grande di Trieste. Il libretto \u00e8 basato sulla commedia francese di \u00c9mile Souvestre ed Eug\u00e8ne Bourgeois, \"Le Pasteur, ou L'\u00c9vangile et le Foyer\" (1848).\nStoria.\nL'opera affronta il tema, per l'epoca assai spinoso, dell'adulterio, per di pi\u00f9 ai danni di un pastore protestante, e termina con un insolito lieto fine. Lo scarso successo e le modifiche a cui le censure locali sottoponevano l'opera (nel 1851 l'opera fu rappresentata a Firenze con il titolo \"Guglielmo Wellingrode\" e il protagonista trasformato in un primo ministro tedesco) spinsero Verdi a modificare radicalmente l'opera, aggiungendo il quarto atto e retrodatando l'azione al medioevo.\nIl 16 novembre 1850 and\u00f2 in scena la prima rappresentazione di Stiffelio al Teatro Grande di Trieste. La nuova versione, messa in scena con il titolo di \"Aroldo\" il 16 agosto 1857 al Teatro Nuovo di Rimini, ottenne un successo appena maggiore ed \u00e8 oggi generalmente giudicata inferiore dalla critica. Solo verso la fine degli anni Sessanta la sua esecuzione integrale \u00e8 divenuta possibile, grazie al ritrovamento di due apografi in partitura completa (uno \"Stiffelio\" e un \"Guglielmo Wellingrode\") presso la biblioteca del Conservatorio di Napoli. La prima moderna di \"Stiffelio\" ebbe luogo al Teatro Regio di Parma il 26 dicembre 1968, nella revisione di Rubin Profeta e sotto direzione di Peter Maag. Il 20 dicembre 1985, al Gran Teatro la Fenice di Venezia, ebbe luogo una storica ripresa di entrambe le opere. Da allora \"Stiffelio\" \u00e8 al centro di una riabilitazione critica e riappare con regolarit\u00e0, se non frequentemente, nelle stagioni dei teatri d'opera.\nNella parabola artistica di Verdi, \"Stiffelio\" \u00e8 oggi considerato il punto di svolta dalla concezione epica e tragica del periodo giovanile ai melodramma borghesi della piena maturit\u00e0. Tanto l'ambientazione quasi contemporanea quanto il rapporto complesso e doloroso tra la protagonista femminile e l'autorit\u00e0 paterna preannunciano \"La traviata\". Per contro, la lucida e asciutta essenzialit\u00e0 del disegno drammaturgico e della sua delineazione musicale, intensa ma povera di sottolineature patetiche, rimanda altrettanto chiaramente a \"Rigoletto\", l'opera immediatamente successiva. Una delle ragioni dell'insuccesso ottocentesco di \"Stiffelio\" va probabilmente ricercata proprio nella sua scarsa \"melodrammaticit\u00e0\".\nTrama.\nL'azione si svolge in Germania nel castello del Conte di Stankar, sulle rive del Salzbach, all'inizio del XIX secolo.\nAtto I.\nStiffelio, pastore protestante, torna al castello del suocero Stankar dopo essersi dedicato alla predicazione. \u00c8 accolto con calore dalla sua famiglia e dai suoi amici. Solo la moglie Lina mostra una repressa agitazione. Il pastore \u00e8 subito chiamato a offrire il suo illuminante parere sopra una delicata questione: un uomo \u00e8 stato visto fuggire di notte da un balcone del castello, ma nella fuga ha perso alcuni fogli. Stiffelio capisce di trovarsi di fronte a un adulterio - senza minimamente sospettare chi sia la donna - e sceglie magnanimamente di dare alle fiamme quei fogli. Lina tira un sospiro di sollievo, ma poi, sola nelle sue stanze, decide di scrivere al marito per rivelargli ogni cosa. Sopraggiunge il padre di lei, Stankar, che le impone il segreto, vietandole di rivelare al marito una verit\u00e0 cos\u00ec spaventosa.\nNel frattempo Raffaele, il seduttore, tenta di comunicare con Lina infilando un biglietto in un volume (la Messiade di Klopstock) che il cugino Federico deve consegnare alla donna. L'anziano Jorg, ministro protestante e amico di Stiffelio, assiste non visto alla scena e, equivocando, conclude che il seduttore \u00e8 Federico e denuncia il fatto a Stiffelio.\nDurante un ricevimento in suo onore questi si rivolge con severit\u00e0 a Federico, facendosi consegnare la Messiade. Allorch\u00e9 il foglio di Raffaele cade, Stankar si precipita a raccoglierlo, affinch\u00e9 il genero non ne legga il contenuto. Quindi, appreso il nome del seduttore, lo sfida a duello.\nAtto II.\n\u00c8 notte. Lina prega la madre nell'antico cimitero del castello, dove \u00e8 sorpresa da Raffaele che invano le proclama il suo amore. Giunge Stankar e impone al seduttore di battersi in duello. Ma il rumore delle spade richiama Stiffelio, che ordina ai contendenti di riconciliarsi nel nome di Dio. Stankar, furibondo, non pu\u00f2 pi\u00f9 trattenersi e rivela al genero la verit\u00e0. Stiffelio \u00e8 sconvolto e vorrebbe uccidere Raffaele di sua mano, quando ode un lontano coro di penitenti che intonano un salmo. Jorg lo invita a recarsi in chiesa per celebrare la funzione. Stordito da quanto sta accadendo e dal violento contrasto tra il suo istinto e la sua fede, Stiffelio sviene ai piedi della Croce.\nAtto III.\nIn una sala del castello, Stankar riflette sul disonore che ha coperto la sua famiglia, meditando il suicidio; ma quando Jorg gli comunica che Raffaele sta tornando al castello per un colloquio con Stiffelio, egli decide di approfittare della situazione per uccidere il seduttore. Stiffelio sottopone alla moglie un foglio da firmare che autorizzi il loro divorzio. Lina lo prega in lacrime di recedere dall'idea, ma alla fine cede e appone la sua firma. Rivolgendosi non al marito ma al pastore, ella chiede per\u00f2 di confessarsi. La donna ammette l'adulterio ma afferma di essere sempre rimasta fedele al marito nel profondo del suo cuore. Rimasto solo, Stiffelio, si domanda come comportarsi col rivale, quando vede sopraggiungere Stankar con la spada insanguinata per aver ucciso Raffaele.\nStiffelio, assorto nei suoi pensieri, si appresta a celebrare il culto, mentre il saggio Jorg gli raccomanda di lasciarsi ispirare dalla Bibbia. Dall'alto del pulpito, Stiffelio legge pubblicamente la pericope dell'adultera che, rivolta a Lina, equivale al perdono.\nCompagnia della prima.\nGli interpreti e gli artisti coinvolti nella prima furono i seguenti:\nEdizione critica.\nL'edizione critica di \"Stiffelio\", a cura di Kathleen Kuzmick Hansell, \u00e8 stata pubblicata dalla University of Chicago Press e dalla Ricordi."}
{"id": "119361", "revid": "88740", "url": "https://it.wikipedia.org/wiki?curid=119361", "title": "Badge", "text": "Un badge di identificazione o solo badge (dall'inglese: distintivo) \u00e8 una tessera in PVC o altro materiale plastico (PET/ABS/Policarbonato) utilizzata per l'identificazione personale.\nSi distingue dalle semplici card, stampate in litografia offset per fidelizzazioni che non riportano informazioni di identificazione o di accesso.\nIl badge \u00e8 principalmente utilizzato dalle aziende a scopo identificativo o di sicurezza per l'accesso alle aree aziendali e ai servizi dedicati al personale, ad es. registrazione delle timbrature, servizi mensa, accesso ad aree dedicate.\nDescrizione.\nNormalmente ha le dimensioni di una carta di credito conforme alla norma ISO/IEC 7810 nel formato ID-1 e pu\u00f2 essere munito di banda magnetica o di altri dispositivi, quali ad esempio microcontrollori, RFID o memorie EEPROM, per l'utilizzo con apparecchiature informatiche e elettroniche.\nI \"badge\" possono riportare informazioni personali, fotografie e indicazioni utili allo scopo per cui sono utilizzati. Ad esempio potrebbero essere indicati la mansione, i privilegi d'accesso o il reparto di competenza. Al loro interno, su opportuni supporti, possono essere anche memorizzate informazioni quali password, situazione clinica, codice addetto etc.\nI \"badge\" sono \"indossati\" ed esposti al pubblico tramite apposti accessori (clip, espositori rigidi o flessibili, nastri, cordoncini, collanine, catenine, avvolgibili ecc.) oppure tenuti in tasca protetti da una custodia rigida o flessibile. Nelle aziende, raramente, sono esposti in appositi rack accanto al rilevatore delle presenze.\nBadge speciali sono utilizzati anche per la dosimetria clinica.\nProduzione.\nI badge sono normalmente disponibili in versione \"neutra\" (bianchi). Possono essere successivamente personalizzati tramite diverse tecniche di stampa: termografica, sublimazione di colore (D2T2), offset ecc. La lavorazione delle card stampate in offset \u00e8 la seguente: viene elaborata una grafica a colori e preparate le lastre di stampa (1 per ogni colore), i fogli di materiale plastico stampato vengono utilizzati in un sandwich di fogli trasparenti e stampati che viene sottoposto successivamente ad un processo di laminazione; la stampa avviene normalmente in macchine da stampa offset pluricolori tipo Roland o Heidelberg utilizzando inchiostri ad asciugatura UV tramite apposite lampade."}
{"id": "119363", "revid": "1543377", "url": "https://it.wikipedia.org/wiki?curid=119363", "title": "Santorini", "text": "Santorini (in greco antico \u0398\u03ae\u03c1\u03b1, Thera; in italiano si chiama anche \"Santorino\"; in greco moderno \u03a3\u03b1\u03bd\u03c4\u03bf\u03c1\u03af\u03bd\u03b7, \"Santor\u00edni\") \u00e8 l'isola pi\u00f9 meridionale dell'arcipelago delle Cicladi, nel mare Egeo. La sua superficie \u00e8 di . \nIl nome attuale \"Santorini\", una corruzione del nome \"Sant'Erini\", le fu dato dai veneziani in onore di Santa Irene di Tessalonica, martire del 304, a cui era dedicata la basilica di Perissa, localit\u00e0 della parte sud-orientale dell'isola. Dal punto di vista amministrativo, rappresenta parte del comune omonimo, nella periferia dell'Egeo Meridionale.\nCaratteristiche.\n\u00c8 un'isola vulcanica, originariamente circolare, con una laguna marina interna e un ampio cratere, posto circa 20\u00a0km a sud-ovest dalla costa interna proprio al centro della laguna. L'acqua del mare penetrava attraverso l'unica via d'accesso ai porti interni, delimitata ai lati da due scogliere. L'attuale conformazione semicircolare \u00e8 il frutto di successive eruzioni vulcaniche, che hanno fatto collassare la caldera e determinato l'ingresso del mare sul lato occidentale.\nLa capitale dell'isola \u00e8 Fira. Il secondo centro abitato che si trova a nord dell'isola \u00e8 Oia (si legge \"Ia\"), antico centro rinomato per i suoi mulini a vento. Un'altra localit\u00e0 dell'isola \u00e8 Imerovigli, vicino a Fira. Oltre a queste cittadine, molto strutturate dal punto di vista turistico e da cui si possono ammirare i tramonti sul mare Egeo, sono degni di nota alcuni centri minori interni come Pyrgos, l'antica capitale dell'isola e Megalochori. Sull'isola non ci sono semafori. Il punto pi\u00f9 alto dell'isola \u00e8 il \"monte Profitis Illas\" a 567\u00a0m. \u00c8 un piccolo vulcano con una piccola caldera.\nLe principali risorse economiche sono date dal turismo, dall'esportazione della pozzolana e dalla produzioni di vini pregiati: nell'isola si produce un ottimo vino dal sapore dolce e molto corposo, il Vin santo, da non confondere con l'omonimo vino toscano. \nIl turismo sull'isola si estende prevalentemente da maggio a tutto ottobre.\nL'arcipelago di Santorini.\nOltre a Santorini, anche altre isole fanno parte di quel che si pu\u00f2 considerare un piccolo arcipelago: \nEruzione vulcanica.\nL'isola in origine era di forma circolare con il cratere vulcanico al centro, come l'odierna isola di Vulcano. Fu devastata e sventrata in parte da un'apocalittica eruzione del vulcano avvenuta tra il 1627 a.C. e il 1600 a.C. (datazione stabilita da Manning, nel 2006, attraverso accurate analisi al C14 e dendrocronologiche) che fece collassare il cratere centrale, che fu invaso successivamente quasi del tutto dal mare, lasciando emerse le parti esterne, creando l'attuale forma dell'isola, simile ad un anello, con resti della caldera centrale.\nFu la pi\u00f9 imponente eruzione avvenuta in Europa documentata in epoca storica e, secondo alcune teorie, avrebbe avuto conseguenze devastanti per la civilt\u00e0 minoica: sarebbe stata, infatti, la principale causa dell'inizio del suo completo declino; secondo studi recenti, l'eruzione del vulcano provoc\u00f2 dapprima una pioggia di pomici e ceneri, successivamente di ciottoli pi\u00f9 grossi e infine della caratteristica pomice rosa che ha reso celebre l'isola. Quindi il vulcano esplose: un getto di materiali e di gas compressi surriscaldati raggiunse la stratosfera ad una velocit\u00e0 di 2.000\u00a0km/h, con conseguenze rilevate dall'Africa alla Scandinavia, dal Golfo persico a Gibilterra. Le ceneri furono sparse per molti chilometri e oscurando la luce solare alterarono, probabilmente, albe, tramonti e condizioni meteorologiche.\nAlcune teorie basate sui rinvenimenti archeologici trovati a Creta indicano che uno tsunami, probabilmente associato all'eruzione, colp\u00ec le aree costiere di Creta e pu\u00f2 avere duramente devastato gli insediamenti minoici anche se una pi\u00f9 recente teoria ipotizza che molto del danno provocato ai siti fosse dovuto a un grande terremoto che precedette l'eruzione di Thera.\nAlcuni scienziati correlano un inverno vulcanico dovuto all\u2019eruzione minoica con i documenti cinesi che registrano il collasso della Dinastia Xia in Cina. La violenza dell'eruzione, comunque, non ha determinato un elevato numero di vittime: nelle case portate alla luce ad Akrotiri non sono stati trovati resti umani, n\u00e9 gioielli o oggetti preziosi, come se gli abitanti avessero avuto tutto il tempo di mettersi in salvo. Sono stati trovati solo utensili e scorte di viveri, forse stivati per metterli al sicuro, che proverebbero una certa dimestichezza con i terremoti da parte degli abitanti.\nProbabilmente l'eruzione fu anticipata da diverse scosse di avvertimento, che convinsero la popolazione a lasciare l'isola in tempo.\nStoria.\nL'isola di Santorini, agli inizi del 1200 venne ceduta come principato ai veneziani, diventando la sede del vescovo cattolico. Fu proprio il veneziano principe Giacomo Barozzi a darle il nome attuale, per la presenza sull\u2019isola di una cappella dedicata a Sant'Irene, situata nei pressi di una baia che faceva da porto alla flotta veneziana.\nIl principato dei veneziani (Ducato di Nasso) comprendeva le isole di Santorino, Thira e Nasso che mantenne per duecento anni. Tale principato riconosceva alle famiglie la gestione dell'isola, essendo d'importanza strategica nella Repubblica Veneta.\nCi\u00f2 non ferm\u00f2 le incursioni ottomane: l'isola infatti fu conquistata dall'ammiraglio ottomano Piyale Pa\u015fa nel 1576, ed il ducato fu affidato dal sultano a Giuseppe Nasi. Ripresero a loro volta le incursioni veneziane, che portarono a frequenti guerre ottomane-veneziane, in particolare la guerra di Candia.\nNel 1967 nella localit\u00e0 di Akrotiri, gli archeologi riportarono alla luce un'antica citt\u00e0, quasi completamente intatta e coperta come Pompei da antiche ceneri. Il ritrovamento fu catalogato come tra i pi\u00f9 importanti nella storia dell'archeologia. Diverse case portate alla luce presentavano un sofisticato sistema idraulico, con bagni e acque correnti che defluivano in un perfetto sistema fognario. Questo sito testimonia una delle prime forme di ingegneria urbana mai scoperte nella storia.\nMito di Atlantide.\nL'eruzione sembra avere ispirato certi miti greci e fornito la base o almeno l'ispirazione a Platone per la narrazione del mito di Atlantide. Si ipotizza che la mitica isola di Atlantide possa venire identificata con Santorini."}
{"id": "119364", "revid": "1503590", "url": "https://it.wikipedia.org/wiki?curid=119364", "title": "Adar", "text": "Sesto mese del calendario ebraico secondo il computo ordinario. In ebraico: \u05d0\u05d3\u05e8. Dodicesimo (tredicesimo negli anni embolismici) nel computo originale, che contava dall'uscita dall'Egitto. Si pronuncia \"Ad\u00e0r\".\nNel mese di Adar cade la festa di Purim, in ricordo dell'esilio degli Ebrei in Babilonia.\nPeriodo.\nLe date corrispondenti al periodo del mese di Adar nel calendario gregoriano sono le seguenti:"}
{"id": "119365", "revid": "124123", "url": "https://it.wikipedia.org/wiki?curid=119365", "title": "Jos\u00e9 Mar\u00eda Castro Madriz", "text": "Ha esercitato il potere esecutivo in Costa Rica in due occasioni: dal 1847 al 1849, e dal 1866 al 1868. \u00c8 riverito come il \"Fondatore della Repubblica della Costa Rica\".\nFu eletto capo di Stato nel 1847, durante la disintegrazione degli Stati Uniti dell'America Centrale. Il 31 agosto 1848 dichiar\u00f2 formalmente la Costa Rica una repubblica indipendente e sovrana, sciogliendo cos\u00ec tutti i legami con la federazione moribonda. Dopo serv\u00ec per un altro anno come presidente dell'indipendenza della nazione prima di una pressione di oppossizione che l'hanno costretto a dimettersi nel novembre 1849.\n\u00c8 stato rieletto nel 1886 ma fu deposto da un colpo di Stato due anni dopo."}
{"id": "119367", "revid": "2730", "url": "https://it.wikipedia.org/wiki?curid=119367", "title": "Warren G. Harding", "text": "Biografia.\nOrigini e formazione.\nWarren Gamaliel Harding nacque il 2 novembre 1865 presso Blooming Grove, un villaggio dell'Ohio, da un'umile famiglia: suo padre, George Tryon Harding, era un medico di campagna che svolgeva anche il lavoro di contadino, mentre la madre, Phoebe Elizabeth Dickerson, era un'ostetrica con licenza statale.\nNel 1870 si trasfer\u00ec con la famiglia a Caledonia, in Ohio, dove il padre acquis\u00ec un quotidiano locale, \"The Argus\"; qui, fin dall'et\u00e0 di 11 anni, il giovane Warren impar\u00f2 le basi del giornalismo. Questa passione spinse il futuro presidente a compiere studi irregolari, fino ad abbandonarli completamente nel 1882, a soli diciassette anni, per lavorare come cronista in un giornale locale, il \"Marion Star\", quotidiano della contea di Marion. Infine, dopo un breve periodo di lavoro come maestro elementare, Harding racimol\u00f2 la cifra per riscattare il giornale, prossimo al fallimento, di cui fu anche il direttore. \nHarding riusc\u00ec a far decollare le vendite del \"Marion Star\", orientandolo verso una posizione favorevole ai repubblicani di stampo moderato, in quanto i lettori della contea di Marion erano in gran parte democratici. Fu in questo periodo che il giornalista americano incontr\u00f2 la sua futura moglie, Florence Harding, nata Kling: figlia di Amos Kling, noto banchiere locale, e di Louisa Bouton, a 19 anni Florence era rimasta incinta del suo amico d'infanzia Henry \"Pete\" Athenton DeWolfe, che spos\u00f2 nel 1880. La coppia per\u00f2 era mal assortita, in quanto DeWolfe era alcolizzato e scialacquatore, cosicch\u00e9 i due divorziarono lo stesso anno, subito dopo la nascita del loro figlio, Marshall Eugene DeWolfe.\nFlorence dunque torn\u00f2 dal padre e riassunse il nome da nubile, conoscendo Harding nel 1890; il momento non era dei migliori, in quanto lui e suo padre Amos erano ai ferri corti per alcune accuse che il \"Marion Star\" riportava contro il banchiere dell'Ohio, che a sua volta infangava la reputazione del giornalista, sostenendo che fosse di discendenza afroamericana, cosa all'epoca considerata sconveniente, sebbene non ce ne fossero le prove. Nonostante l'opposizione paterna, Harding, che era pi\u00f9 giovane di Florence di 5 anni, la spos\u00f2 l'8 luglio 1891: la coppia non ebbe figli, ma Warren crebbe il piccolo Marshall come se fosse suo figlio, mentre Florence fu per il marito una costante fonte d'ispirazione, prima finanziaria (grazie ai suoi consigli il giornale increment\u00f2 le vendite) e poi politica, in quanto probabilmente fu lei a spingerlo a candidarsi alla Casa Bianca.\nLa carriera politica.\nIn questo periodo, Warren Harding divenne un grande ammiratore del senatore repubblicano Joseph B. Foraker, che gli consigli\u00f2 di abbinare alla professione di giornalista anche la carriera politica. Harding inizi\u00f2 facendo campagna politica proprio per Foraker fin dal 1885, per poi venire eletto delegato della sua contea per la convenzione repubblicana incaricata di scegliere il candidato presidente del Partito Repubblicano. Inoltre, nel 1895, dalle colonne del suo giornale fece un'intensa campagna elettorale per il candidato repubblicano William McKinley, il quale alla fine risult\u00f2 eletto, mentre Harding stesso cominci\u00f2 a farsi un nome negli ambienti politici del partito in Ohio. \nCos\u00ec, nel 1899, Harding decise di puntare in alto e di candidarsi alle elezioni per la carica di senatore del suo Stato, venendo riconfermato per un secondo mandato nel 1901. La sua carriera politica prosegu\u00ec spedita, cosicch\u00e9 nel 1914 decise di concorrere alle elezioni per il Senato federale, vincendo proprio a danno del suo vecchio mentore Foraker, con il quale mantenne per\u00f2 un rapporto di amicizia. Appena insediatosi a Washington, Harding si fece notare per essere un tenace avversario del presidente in carica, il democratico Woodrow Wilson: tuttavia, pur essendo un convinto isolazionista, vot\u00f2 a favore dell'entrata degli Stati Uniti d'America nella prima guerra mondiale, mentre si oppose duramente anche alla ratifica del trattato di Versailles del 1919 e fu contro l'adesione degli USA alla Societ\u00e0 delle Nazioni, voluta da Wilson. In seguito si oppose al controllo federale delle fonti di energia, vot\u00f2 a favore del proibizionismo e fu uno dei principali promotori della richiesta di abolire le restrizioni introdotte a causa della guerra per regolamentare certi settori produttivi.\nLa presidenza.\nViste le sue posizioni politiche e il suo operato da senatore, alle presidenziali del 1920 il Partito Repubblicano lo scelse come candidato alla presidenza degli Stati Uniti, affiancandogli come vicepresidente Calvin Coolidge, governatore del Massachusetts. Harding fu raccomandato ai repubblicani da Harry Dougherty, un affarista dell'Ohio che rappresentava i grandi magnati del petrolio e che cur\u00f2 la sua campagna elettorale. Alle elezioni, tenutesi il 2 novembre 1920, il candidato repubblicano riusc\u00ec a battere nettamente il suo avversario democratico, James M. Cox, ottenendo ben sette milioni di voti in pi\u00f9, con 404 voti dei Grandi Elettori contro i 127 di Cox.\nHarding sal\u00ec dunque alla massima carica il 4 marzo 1921: nel formare il suo governo fu molto attento alle esigenze dei suoi \"grandi elettori\", affidando molti posti di responsabilit\u00e0 ai suoi amici dell'Ohio, come il Segretario al Commercio, il futuro presidente Herbert Hoover, e il Segretario al Tesoro, il ricchissimo Andrew W. Mellon, fondatore tra l'altro della Mellon National Bank e magnate dell'alluminio.\nIl viaggio in Alaska e la morte.\nDurante l'estate del 1923, si rec\u00f2 in Alaska per inaugurare il \"Mears Memorial Bridge\" della \"Alaska Railroad\" appena completata. Tuttavia, al suo ritorno, mentre si trovava a San Francisco, Harding contrasse una polmonite, morendo il 2 agosto 1923, probabilmente d'infarto o d'apoplessia; aveva solo cinquantasette anni e mancavano tre mesi per il compimento dei cinquantotto; il suo mandato si concluse a due anni e cinque mesi.\nLa politica.\nPolitica estera.\nUna delle prime questioni da affrontare era quella estera, in quanto il Senato degli Stati Uniti non aveva ratificato il trattato di Versailles; quindi il presidente Harding fece approvare un trattato di pace separato con la Germania il 25 agosto 1921, uguale a quello stipulato a Versailles, meno l'articolo riguardante la Societ\u00e0 delle Nazioni. \nInoltre, d'accordo con il Senato, convoc\u00f2 a Washington una conferenza per il disarmo navale alla quale parteciparono Giappone, Italia, Francia e Inghilterra: la conferenza, che nelle intenzioni presidenziali doveva essere il primo passo verso un pi\u00f9 ampio accordo internazionale, si riun\u00ec il 12 novembre 1921 e port\u00f2 alla stipula di un accordo che riguardava la riduzione drastica delle navi da battaglia e delle portaerei, ma non delle altre tipologie di bastimenti bellici.\nPolitica interna.\nVerso la fine del 1921, una pesante recessione di 18 mesi, durata dal gennaio del 1920 al luglio del 1921, iniziata negli ultimi tempi dell'amministrazione Wilson e dovuta principalmente alle conseguenze del conflitto, cess\u00f2; inizi\u00f2 cos\u00ec una certa ripresa economica. La sua popolarit\u00e0 fece un ulteriore salto quando si arriv\u00f2 alla riduzione dell'orario di lavoro degli operai, mentre nello stesso anno fu firmata la \"Emergency Quota Act\", una legge sull'immigrazione che di fatto discriminava gli arrivi nel Paese su base razziale: infatti veniva messo un tetto alle entrate a seconda del Paese di provenienza; la suddivisione delle quote, fatta in base all'immigrazione dell'anno 1890, sottostimava volutamente l'immigrazione proveniente dal Sud Europa.\nHarding ebbe diverse relazioni adulterine, una delle quali con Nan Britton, figlia d'un suo vecchio amico, che partor\u00ec una bambina, Elizabeth Ann, che il presidente sostenne finanziariamente sino alla sua morte. Di fronte al rifiuto dei familiari di Harding di prolungare qualsiasi tipo di aiuto, Nan Britton decise quindi di rivelare l'accaduto in un libro, intitolato \"The President's Daughter\", e di dichiarare alla stampa che il padre era proprio Harding. Ma venne presto fuori che la \"cricca dell'Ohio\", come fu definito il seguito del presidente, era spesso coinvolta in affari loschi e poco chiari, come vendite di terre demaniali, frodi allo Stato, corruzione di funzionari pubblici e concussioni; lo scandalo pi\u00f9 grave, passato alla storia come scandalo Teapot Dome, coinvolse il Ministro dell'interno Albert B. Fall e il Ministro della Marina Edwin Denby, che si trovarono al centro d'un affare che vedeva la vendita d'un immenso giacimento petrolifero demaniale ad alcune compagnie private in cambio di tangenti.\nLa posizione di Harding inizi\u00f2 a farsi vacillante, e per recuperare credibilit\u00e0 il presidente, che si dichiar\u00f2 sempre estraneo ai fatti, intraprese un lungo viaggio attraverso il Paese, parlando direttamente ai propri elettori. Si scopr\u00ec in seguito che il presidente non era direttamente coinvolto nelle operazioni illecite di molti suoi amici. Alcuni di loro, come Fall e il petroliere Sinclair, finirono in prigione. Tuttavia venne alla luce che Harding aveva continuato a speculare alla Casa Bianca, e che quando mor\u00ec doveva 180\u00a0000 dollari al suo agente di cambio. Gli successe il vice presidente Calvin Coolidge, mentre la salma di Harding fu sepolta presso l'Harding Memorial Park di Marion, Ohio.\nL'appartenenza alla massoneria.\nHarding fu uno dei presidenti degli Stati Uniti membri della massoneria, nella quale raggiunse il 33\u00ba e ultimo grado del rito scozzese antico ed accettato."}
{"id": "119370", "revid": "599013", "url": "https://it.wikipedia.org/wiki?curid=119370", "title": "Adar Shen\u00ec", "text": ""}
{"id": "119372", "revid": "1503590", "url": "https://it.wikipedia.org/wiki?curid=119372", "title": "Nisan", "text": "Nisan (traslitterazione dell'ebraico \u05e0\u05b4\u05d9\u05e1\u05b8\u05df) \u00e8 il settimo mese del calendario ebraico secondo il computo ordinario o l'ottavo negli anni embolismici. \u00c8 invece il primo mese dell'anno secondo il calendario ebraico ecclesiastico, che utilizza per capodanno la ricorrenza dell'uscita dall'Egitto. Rispetto al calendario corrente ricade nei mesi di marzo-aprile.\nLa notte del primo di Nisan gli Ebrei di origine nord africana usano mangiare la Bsisa.\nNel quattordicesimo giorno di \"Nisan\" cade la festa di \"Pesach\", o \"Pasqua ebraica\" (Esodo 12:17,18), celebrata in ricordo dell'uscita degli Ebrei dall'Egitto, e a partire dalla seconda sera di Pesach inizia il conteggio dell'Omer.\nPrima dell'Esilio babilonese il mese era chiamato Ab\u00ecb (Esodo )."}
{"id": "119373", "revid": "767487", "url": "https://it.wikipedia.org/wiki?curid=119373", "title": "Missione tata", "text": "Missione tata (\"The Pacifier\") \u00e8 un film del 2005 diretto da Adam Shankman, con protagonista Vin Diesel.\nTrama.\nShane Wolfe, un efficiente e caparbio tenente dei Navy SEAL, \u00e8 in missione per salvare lo scienziato governativo Howard Plummer, rapito da un gruppo di terroristi. Shane e la sua squadra riescono a liberare Plummer, ma durante la fuga il gruppo viene attaccato e Plummer rimane ucciso. Qualche settimana dopo, Shane viene assegnato in qualit\u00e0 di scorta della famiglia di Plummer dal suo superiore, il capitano Bill Fawcett. Plummer stava lavorando a GHOST, un innovativo sistema di controllo della rotta dei missili, ma i piani del progetto sono custoditi in una cassetta di sicurezza a Zurigo: la missione di Shane \u00e8 dunque proteggere i figli di Plummer mentre Fawcett si recher\u00e0 a Zurigo assieme a Julie Plummer, vedova dello scienziato, per recuperare i dati.\nI figli di Plummer sono la sedicenne ribelle Zoe, il problematico quattordicenne Seth, la spigliata girl scout Lulu, di otto anni, il piccolo Peter e il neonato Tyler. Shane, completamente impreparato, si approccia ai ragazzi nell'unico modo che conosce, ovvero imponendo loro un vero e proprio regime militare, e ci\u00f2 \u00e8 causa di enorme insofferenza nei giovani Plummer. In realt\u00e0, la ferrea intransigenza del tenente \u00e8 dovuta soprattutto al suo senso di colpa per non essere riuscito a proteggere Plummer, e a poco a poco Shane capisce che il solo modo per redimersi \u00e8 cercare di stare vicino ai ragazzi; un prezioso aiuto in tal senso gli viene dato da Claire Fletcher, preside della scuola frequentata dai Plummer ed ex ufficiale di terza classe, con la quale scatta un'intesa immediata.\nClaire consiglia a Shane di prestare attenzione alle difficolt\u00e0 dei ragazzi: Zoe e Seth, entrambi con evidenti problemi scolastici, sono costantemente tormentati dal grottesco e prepotente vicepreside Duane Murney; Lulu e il suo gruppo di girl scout sono alle prese con alcuni piccoli bulli; Tyler e Peter sentono molto la mancanza della figura paterna. I primi, goffi tentativi di Shane di aiutarli s'infrangono contro la diffidenza dei ragazzi, ma quando Shane mette in fuga una coppia di sicari che si erano introdotti in casa alla ricerca di GHOST, i Plummer decidono finalmente di fidarsi di lui.\nLe cose iniziano finalmente a migliorare, finch\u00e9 un giorno Shane viene convocato a scuola da Claire e Murney, che lo informano di aver trovato una fascetta con una svastica nell'armadietto di Seth e che il ragazzo si \u00e8 presentato in classe con i capelli tinti. Shane, inizialmente preoccupato, scopre che tutto ci\u00f2 \u00e8 parte della preparazione di Seth come protagonista di una produzione di \"Tutti Insieme Appassionatamente\". Seth, infatti, all'insaputa di tutti, sogna di diventare un attore ed \u00e8 stato costretto suo malgrado ad entrare a far parte della squadra di lotta della scuola, allenata proprio da Murney. Quando la passione di Seth diviene di pubblico dominio, Shane risolve il problema umiliando Murney in un breve combattimento e prender\u00e0 lui stesso le redini della produzione in seguito all'abbandono del regista. Parallelamente, Shane aiuter\u00e0 Zoe a passare l'esame di guida, insegnandole ad avere pi\u00f9 fiducia e rispetto per se stessa, aiuter\u00e0 Lulu ad affrontare i bulli che la infastidiscono e imparer\u00e0 a fare da padre a Peter e Tyler.\nA Zurigo, intanto, Julie e Fawcett riescono a recuperare la chiave del caveau dov'\u00e8 custodito GHOST e rientrano in America. Shane \u00e8 felice di aver portato a termine la propria missione, ma l'esperienza con i Plummer l'ha toccato profondamente e il tenente realizza che la solitaria vita del soldato non \u00e8 pi\u00f9 abbastanza per lui.\nShane e Fawcett scoprono che il caveau si trova all'interno di un sotterraneo nel garage dei Plummer trovato per caso da Shane. In quel momento irrompono i due sicari con cui Shane si era gi\u00e0 scontrato ed essi si rivelano essere i Chen, i vicini di casa dei Plummer, in realt\u00e0 due spie del governo nordcoreano; Shane \u00e8 pronto a dare battaglia, ma viene tramortito da Fawcett, in realt\u00e0 una talpa al soldo dei coreani. Fawcett e la signora Chen prendono in ostaggio Shane e Julie e li costringono a collaborare, mentre il signor Chen cattura i ragazzi e li tiene d'occhio; grazie alle tecniche insegnate loro da Shane, tuttavia, i giovani Plummer riescono a liberarsi e a fuggire.\nShane, costretto da Fawcett e dalla signora Chen, apre il caveau, scoprendo che esso \u00e8 protetto da un intricatissimo sistema di trappole. Shane riesce ad aggirarlo eseguendo una danza che Plummer aveva inventato per i figli e che mostra in realt\u00e0 le mosse da fare per superare le trappole; a questo punto, non avendo pi\u00f9 bisogno di lui, Fawcett si appresta ad eliminare Shane, ma il tenente gioca d'astuzia e riesce ad avere la meglio. Julie dar\u00e0 invece il benservito alla signora Chen.\nI ragazzi Plummer, inseguiti dal signor Chen, attirano la polizia fino a casa loro eseguendo una rocambolesca fuga in macchina attraverso la citt\u00e0. Il signor Chen tenta disperatamente di costringere Shane a consegnargli il chip con i dati di GHOST tenendo tutti sotto tiro di una mitragliatrice, ma il tenente lo mette fuori combattimento grazie a Gary, l'anatra domestica dei Plummer, e al provvidenziale intervento di Claire. Fawcett e i Chen vengono arrestati, e tutto finisce per il meglio.\nNel finale del film, Shane si ritira dall'esercito e diviene il nuovo allenatore di lotta della scuola, mentre Murney \u00e8 costretto ad una sorta di atto di penitenza prendendo parte a \"Tutti Insieme Appassionatamente\" nei panni di una suora. Il film si chiude mostrando i Plummer che assistono all'esibizione di Seth mentre Shane e Claire, dietro le quinte, sorridono e si scambiano un bacio.\nAccoglienza.\nNel week-end d'esordio negli Stati Uniti il film ha incassato 30.6 milioni di dollari, classificandosi al primo posto al box office statunitense. In totale ha incassato 113 milioni negli Stati Uniti e 85.6 milioni nel resto del mondo, per complessivi 198.6 milioni, a fronte di un budget di produzione di 56 milioni."}
{"id": "119376", "revid": "1503590", "url": "https://it.wikipedia.org/wiki?curid=119376", "title": "Iyar", "text": "Iyar (ebraico: \u05d0\u05b4\u05d9\u05d9\u05b8\u05e8 o \u05d0\u05b4\u05d9\u05b8\u05bc\u05e8, \"\", connesso con l'accadico \"ayyaru\") \u00e8 l'ottavo mese del calendario ebraico nel computo ordinario, secondo nel computo dall'uscita degli Ebrei dall'Egitto, nono nel computo ordinario negli anni embolismici.\nNel corso del mese di Iyar, il 5 del mese, cade la festa di Yom HaAtzmaut, festa dell'indipendenza, preceduta il 4 da Yom HaZikaron, festa della memoria (dei caduti nelle guerre).\nPrima dell'Esilio babilonese il mese era chiamato Ziv (1 Re )."}
{"id": "119377", "revid": "1806780", "url": "https://it.wikipedia.org/wiki?curid=119377", "title": "Muhajirun", "text": "Con il termine Muh\u0101jir\u016bn si indicano i musulmani della primissima ora che, con il loro profeta Maometto, si mossero dalla natia Mecca alla volta di Medina (Yathrib) effettuando l'egira. Come tutti coloro che frequentarono il profeta, sono inclusi nella categoria dei Compagni, creando una distinzione con gli Ausiliari (Ans\u0101r) di Yathrib che, pure, avevano contribuito in maniera determinante all'affermazione della prima comunit\u00e0 (\"Umma\") islamica.\nTali convertiti all'Islam per il fatto di aver condiviso subito col loro Profeta ansie e pericoli, sono infatti considerati una categoria eccellente e il termine si estese a tutti i concittadini meccani del Profeta che abbracciarono l'Islam e si diressero a Medina prima della conquista di Mecca del 630."}
{"id": "119383", "revid": "729019", "url": "https://it.wikipedia.org/wiki?curid=119383", "title": "Principio di corrispondenza", "text": "In fisica il principio di corrispondenza afferma che i risultati della meccanica quantistica devono ridursi a quelli della meccanica classica nelle situazioni in cui l'interpretazione classica pu\u00f2 essere considerata valida.\nEnunciato dal fisico danese Niels Bohr all'inizio del XX secolo, ebbe notevole importanza nella formulazione della teoria quantistica\nPrincipio.\nNella formulazione usata comunemente, il principio di corrispondenza stabilisce che il comportamento di un sistema quantistico si riduce a quello di un equivalente classico per valori elevati dei numeri quantici. Non si pu\u00f2 comunque stabilire una linea di demarcazione netta tra \"mondo classico\" e \"mondo quantistico\", ma piuttosto l'uno sfuma nell'altro con l'aumentare dei numeri quantici, ovvero a un certo punto la meccanica classica diventa efficace perch\u00e9 la sua imprecisione risulta trascurabile.\nPer fare un esempio, sappiamo che il moto di una massa vincolata ad una molla pu\u00f2 essere descritto completamente dalle equazioni della meccanica classica, ma non \u00e8 affatto chiaro il perch\u00e9 non sia necessario ricorrere alla meccanica quantistica per fornire previsioni accurate.\nSe assumiamo che il corpo in questione abbia massa \"m\" di 500 g e sia accoppiato ad una molla con costante elastica \"k\" pari 5 N/m, esso \u00e8 un oscillatore armonico e la fisica classica ci dice che la sua frequenza di oscillazione \u00e8 \u03bd= 0,5 Hz. Se assumiamo come valore per l'ampiezza di oscillazione 20 cm, il sistema avr\u00e0 un'energia totale \"E\" pari a 0,1 J. L'ampiezza delle oscillazioni tender\u00e0 a diminuire a causa dell'attrito. Ma, dalla meccanica quantistica, sappiamo che un oscillante pu\u00f2 cedere energia solo in maniera discreta tramite quanti di energia, il cui valore \u00e8 formula_1. Con i dati del nostro esempio, vediamo che l'energia pu\u00f2 ridursi solo a \"salti\" di ampiezza formula_2 che rispetto all'energia totale sono pi\u00f9 piccoli di 33 ordini di grandezza. \u00c8 evidente come misure di energia di tale finezza siano praticamente impossibili, anche per il principio di indeterminazione di Heisenberg: dunque considerare il sistema in maniera classica non crea alcuna ambiguit\u00e0.\nVediamo, infine, come il principio di corrispondenza avrebbe potuto evitarci di fare tutti i calcoli, postulando che la descrizione classica avrebbe fornito risultati accurati. Calcoliamo qual \u00e8 il numero quantico che descrive l'energia del nostro oscillatore. Dalla relazione formula_3 si ricava facilmente formula_4. Un semplice calcolo ci dice che formula_5. Questo \u00e8 un numero enorme e non sorprende quindi il non riuscire a valutare la differenza tra n e n+1.\nTuttavia in alcuni ambiti particolari, il principio perde validit\u00e0: se il sistema quantistico \u00e8 fortemente non lineare, e la sua Hamiltoniana ha valori molto grandi, anche una piccola perturbazione pu\u00f2 causare grosse differenze. In senso pi\u00f9 lato, il principio di corrispondenza indica che le nuove teorie fisiche non contraddicono le precedenti, ma le estendono e generalizzano a nuovi ambiti sperimentali.\nGeneralizzazione.\nEstendendo il discorso a un livello pi\u00f9 generale, secondo il teorema di Godel \u00e8 impossibile una costruzione matematica al contempo coerente e completa. Per quanti vedono la matematica e il metodo sperimentale alla base di qualsiasi scienza, tale affermazione si estende automaticamente a tutti i saperi scientifici. \u00c8 quindi noto a priori che una teoria non contraddittoria non sar\u00e0 completa e che \u00e8 destinata progressivamente ad essere falsificata da nuove scoperte che ne porteranno non alla demolizione, ma alla estensione e correzione che permetteranno di prevedere e controllare nuovi fenomeni e avere nuove applicazioni.\nSecondo un'altra interpretazione, che non generalizza il principio di corrispondenza, le teorie coerenti e non complete che vengono falsificate da un nuovo esperimento, non necessariamente possono essere \"salvate\" a livello teorico da correzioni e estensioni, che spiegano i nuovi fenomeni e ne prevedono altri ancora, ma sono spesso destinate a essere abbandonate e sostituite da nuove teorie. In altre parole, la teoria avrebbe valore come strumento di calcolo che permette di riprodurre e controllare una classe di fenomeni.\nRispetto alla ricerca di una teoria del tutto nuova, che arriva agli stessi risultati numerici e a priori potrebbe anche essere pi\u00f9 semplice ed elegante di quella falsificata dall'esperimento, il tentativo di estensione e di usare il principio di corrispondenza \u00e8 il modo pi\u00f9 rapido di evitare il moltiplicarsi delle teorie e di arrivare a poche equazioni/formule che descrivono una molteplicit\u00e0 di fenomeni gi\u00e0 noti e nuovi.\nPer chi tende a generalizzare l'ambito di applicazione del principio di corrispondenza, una teoria unitaria e generale rimane preferibile ad una molteplicit\u00e0 di teorie aventi un campo di esistenza e applicabilit\u00e0 pi\u00f9 limitato, e perci\u00f2 pi\u00f9 semplici ed eleganti: la falsificazione di una teoria generale, infatti, a partire dalla solita novit\u00e0 sperimentale, consentirebbe di riscrivere un numero pi\u00f9 alto di equazioni, e quindi di avere maggiori previsioni teoriche confermabili da esperimenti, e un maggiore numero di nuove applicazioni.\nUna teoria pu\u00f2 essere falsificata ed estesa non solo dalla disponibilit\u00e0 di strumenti di misura con errori e potenza sempre migliori, ma dal tentativo di una deduzione rigorosa a partire da poche affermazioni evidenti e non dimostrabili (postulati), e perci\u00f2 a priori non universali. Identificati i postulati, il passo successivo \u00e8 provare a negarli uno alla volta e vedere se questo porta a una nuova teoria non contraddittoria, come \u00e8 accaduto per le geometrie non euclidee.\nSe un esperimento falsifica una teoria, per capire se questa deve essere abbandonata o pu\u00f2 essere ancora estesa ed unita con le equazioni che governano il nuovo fenomeno, \u00e8 semplice confrontare i postulati delle due teorie, se sono incoerenti o viceversa si possono ridurre di numero all'interno di una teoria pi\u00f9 robusta."}
{"id": "119384", "revid": "682118", "url": "https://it.wikipedia.org/wiki?curid=119384", "title": "Paran\u00e1", "text": ""}
{"id": "119385", "revid": "11959", "url": "https://it.wikipedia.org/wiki?curid=119385", "title": "Emigrati (musulmani)", "text": ""}
{"id": "119386", "revid": "120028138", "url": "https://it.wikipedia.org/wiki?curid=119386", "title": "Cromatogramma", "text": "Un cromatogramma, in chimica, \u00e8 il grafico prodotto da un'analisi cromatografica che correla la risposta del rivelatore del gascromatografo al tempo, ossia al volume di eluizione (se il flusso dell'eluente non \u00e8 costante, il grafico del segnale rispetto al tempo non \u00e8 uguale a quello che si ottiene riportandolo in termini di volume).\nConsiste in una serie di picchi che rappresentano l'eluizione dei singoli analiti, separati dal processo cromatografico. Oggi \u00e8 generato il pi\u00f9 delle volte da software dedicati, che raccolgono il segnale del rivelatore e lo elaborano arrivando eventualmente a produrre anche il risultato dell'analisi cromatografica in termini di composizione per confronto dei tempi di ritenzione o delle propriet\u00e0 degli analiti relativi ai singoli picchi.\nIl successo di una separazione cromatografica \u00e8 giudicato in base alla capacit\u00e0 del sistema di separare il picco di ogni analita presente nel campione da ogni altro.\nAll'interno del campione potrebbero esserci degli interferenti.\nL'interferente \u00e8 qualsiasi sostanza nella matrice che pu\u00f2 generare una variazione del segnale (intensificarlo o diminuirlo), avente lo stesso tempo di ritenzione dell'analita da analizzare.\nSi riesce a visualizzare l'interferente nel cromatogramma in quanto avr\u00e0 un picco che ha un tempo di uscita vicino a quello dell'analita di interesse.\nUn parametro che permette di evitare il problema delle interferenze \u00e8 la risoluzione che \u00e8 in funzione della distanza tra i picchi e la loro l'ampiezza.\n\u00c8 possibile una risoluzione quando il fattore di risoluzione (Rs) corrisponde ad un valore pari a 1, 5.\nIl fattore di risoluzione \u00e8 calcolato dalla differenza dei tempi di ritenzione dei due picchi fratto l'ampiezza di ciascun picco analizzato.\nRS = Tr2 -Tr1 / ampiezza picco1+ampiezza picco2\nSecondo i criteri di accettabilit\u00e0 possono essere considerati anche valori inferiori a 1, 5, dipende dai dati della letteratura, dall'esperienza dell'analista etc."}
{"id": "119387", "revid": "547034", "url": "https://it.wikipedia.org/wiki?curid=119387", "title": "Matzah", "text": "La matzah (o \"matz\u00e0\" , pronuncia \"mazz\u00e0\"; pl. \"matzot\"), nota anche come \"matzo\", \"matzah\", \"matzos\" in ebraico aschenazita, \u00e8 il pane non lievitato (o azzimo: a base di farina e acqua) proprio della cucina ebraica, che \u00e8 consumato quale alimento rituale nella festa di Pesach (Pasqua ebraica).\nSignificato religioso.\nL'uso tradizionale come \"cashrut\" durante Pesach \u00e8 in ricordo del frettoloso abbandono delle case in occasione dell'uscita dall'Egitto durante il quale, secondo il libro biblico dell'Esodo e la tradizione orale, gli ebrei non ebbero il tempo di lasciar lievitare il pane prima di cuocerlo. \nVige l'obbligo di cibarsi di Matzah anche a Pesach shen\u00ec, il 14 del mese di Iyar.\nPreparazione.\nViene preparata miscelando la farina con l'acqua, senza l'aggiunta di lievito o altri ingredienti come il sale e mettendo l'impasto in forno. Un tipo particolare di matzah \u00e8 la \"matzah shemura\" in cui il controllo dell'assenza di lievitazione si estende anche alla fase di conservazione del grano, prima e dopo la macinazione.\nSecondo la Halakhah si possono utilizzare solo cinque cereali per produrre la farina della matzah: frumento, orzo, avena, segale e spelta.\nSolitamente preparata in sottili fogli di forma quadrata, nella tradizione della cucina ebraica italiana esiste anche in forma di \"panetti\" relativamente spessi.\nLetteratura.\nNel romanzo \"Golem\" di Isaac B. Singer si racconta dei pregiudizi contro gli ebrei di Praga, accusati di impastare le mazzot con il sangue dei cristiani.\nBibliografia.\nIsaac B. Singer, \"Il Golem\", Milano, Salani, 1990. Traduzione italiana di C. Calabi; p.\u00a095, ill."}
{"id": "119389", "revid": "2034466", "url": "https://it.wikipedia.org/wiki?curid=119389", "title": "Comunit\u00e0 monastica di Bose", "text": "La comunit\u00e0 monastica di Bose \u00e8 una comunit\u00e0 religiosa cristiana, formata da monaci di entrambi i sessi e provenienti da Chiese cristiane diverse, fondata da Enzo Bianchi e Edoardo Arborio Mella nel 1965 e con sede a Bose, frazione del comune di Magnano, in provincia di Biella. Possiede anche una casa editrice: la Qiqajon.\nSin dalla fondazione, la comunit\u00e0 di Bose promuove un intenso dialogo ecumenico fra le differenti Chiese e denominazioni cristiane. Formalmente, dal 2000 \u00e8 riconosciuta dalla Chiesa cattolica come \"associazione privata di fedeli\" ai sensi del Codice di diritto canonico (canoni 298-329), all'interno della diocesi di Biella.\nDopo le dimissioni del fondatore nel 2017, il priore \u00e8 stato Luciano Manicardi. Il 30 gennaio 2022 \u00e8 stato eletto come nuovo priore Sabino Chial\u00e0.\nStoria.\nLa comunit\u00e0 nacque l'8 dicembre 1965, giorno in cui si chiudeva il Concilio Vaticano II, quando Enzo Bianchi decise di iniziare a vivere, solo, in una casa affittata presso le cascine di Bose, una frazione del comune di Magnano. I primi confratelli giunsero tre anni dopo, e fra essi c'erano anche una donna e un pastore protestante.\nIl 17 novembre 1967 il vescovo di Biella Carlo Rossi dispose l'interdetto per la presenza di non cattolici nella comunit\u00e0, ma per intervento del cardinale Michele Pellegrino l'interdetto viene rimosso l'anno successivo. Lo stesso cardinale Pellegrino, arcivescovo di Torino, approv\u00f2 la regola monastica il 22 aprile 1973 in occasione delle professioni dei primi sette fratelli. Il vescovo di Biella Gabriele Mana il 29 giugno 2010 ha confermato l'acquisizione della personalit\u00e0 giuridica canonica, conferita nel 2000 dal suo predecessore Massimo Giustetti, e approvato alcune modifiche allo statuto con l'annessa regola monastica.\nNel 2014, da gennaio a maggio, due visitatori hanno svolto un'ispezione della comunit\u00e0 e hanno consegnato le loro valutazioni alle autorit\u00e0 vaticane competenti e ai vescovi di Biella e delle altre diocesi in cui si trovano le quattro filiali della comunit\u00e0: quelle di Ostuni (arcidiocesi di Brindisi-Ostuni), di San Masseo ad Assisi (diocesi di Assisi-Nocera Umbra-Gualdo Tadino), di Cellole di San Gimignano (diocesi di Volterra) e di Civitella San Paolo (diocesi di Civita Castellana).\nNel 2016 alla Comunit\u00e0 viene assegnato il premio Heufelder per \u00abil molteplice impegno a favore di un riavvicinamento tra le Chiese d'oriente e d'occidente\u00bb. \nL'11 novembre 2018, in occasione del 50\u00ba anniversario dell'inizio della vita comune, papa Francesco invia una lettera al fondatore Enzo Bianchi definendo la comunit\u00e0 monastica \u00abuna feconda presenza nella Chiesa e nella societ\u00e0\u00bb. Dal 13 al 19 novembre 2018 si \u00e8 svolto l'incontro ecumenico cattolico-ortodosso sul documento congiunto \"Primato e sinodalit\u00e0 nel secondo millennio e oggi\", alla presenza del cardinale Karl Koch e dall\u2019arcivescovo Job di Telmessos, rappresentante del Patriarcato Ecumenico presso il Consiglio Ecumenico delle Chiese.\nIl 26 maggio 2020 viene divulgata la notizia che, a seguito della visita apostolica svoltasi fra il dicembre 2019 e il gennaio 2020, sono emerse serie problematiche e comportamenti abusanti relativi all\u2019esercizio dell\u2019autorit\u00e0 del Fondatore e la sua gestione del governo, a detrimento del clima fraterno. Pertanto, la Santa Sede ha disposto - con decreto singolare datato 13 maggio 2020 , firmato dal Segretario di Stato vaticano, cardinale Pietro Parolin, e approvato \u00abin forma specifica\u00bb dal Papa Francesco - il suo allontanamento a tempo indeterminato dalla Comunit\u00e0 di Bose, insieme ad altri 3 membri. Il decreto emesso dalla suprema autorit\u00e0 della Chiesa non ammette n\u00e9 ricorso n\u00e9 appello. La Comunit\u00e0 ha parlato di \"una situazione tesa e problematica per quanto riguarda l'esercizio dell'autorit\u00e0 del fondatore e il clima fraterno\", e ha precisato che \"Enzo Bianchi, Goffredo Boselli, Lino Breda e Antonella Casiraghi dovranno separarsi da Bose e trasferirsi in altro luogo, decadendo da tutti gli incarichi attualmente detenuti\". Enzo Bianchi, pur affermando di aver accettato le disposizioni del decreto, di fatto non vi ha prestato obbedienza, ed ha continuato a risiedere a Bose; nel febbraio 2021 un nuovo decreto, a firma del Delegato Pontificio, p. Amedeo Cencini, intima a Bianchi di lasciare Bose e trasferirsi in Toscana entro il 16 febbraio 2021, ritirandosi a vita privata presso la pieve di Cellole di San Gimignano, di propriet\u00e0 della Comunit\u00e0 di Bose. Enzo Bianchi, per\u00f2, decider\u00e0 di non prestare obbedienza e di continuare a vivere a Bose. In un incontro col nuovo priore alla vigilia del suo viaggio in Iraq, il Papa ha ribadito che Bianchi deve lasciare la comunit\u00e0 di Bose. Enzo Bianchi ha reso pubblico un comunicato che riassume e riconferma la sua posizione e la Comunit\u00e0 va verso la scissione. In risposta anche padre Amedeo Cencini, delegato pontificio per la comunit\u00e0 monastica di Bose, ha reso pubblico un comunicato stampa per \u201cuna corretta comprensione degli eventi\u201d. In queste circostanze papa Francesco scrive una lettera al nuovo priore, Luciano Manicardi, per manifestare la sua vicinanza e il suo sostegno alla comunit\u00e0 . E nel frattempo le cose si complicano ulteriormente, con una contraffazione dello Statuto ad opera dei monaci, che per ritrovare la serenit\u00e0 finiscono col ricorrere ad un monaco psicologo e ad una suora pedagogista. Per finire, Bianchi avrebbe dovuto lasciare Bose e trasferirsi a Torino , ma le cose sembrano essere andate diversamente. Il 26 ottobre 2021 la Comunit\u00e0 emette un comunicato sulla situazione, che \u00e8 stato quasi immediatamente commentato e contestato, e dopo un mese di assenza il delegato pontificio torna a Bose.\nLa vita della comunit\u00e0.\nLa comunit\u00e0 \u00e8 composta da circa ottanta persone, uomini e donne, alcuni dei quali protestanti e ortodossi, cinque presbiteri e un pastore. Oltre alla sede principale e originaria, la comunit\u00e0 si \u00e8 diffusa anche in altre localit\u00e0 con sue fraternit\u00e0: Ostuni, Assisi, Cellole di San Gimignano e Civitella San Paolo; in passato una comunit\u00e0 era presente a Gerusalemme. I fratelli e le sorelle a Bose hanno fatto propria la \"vita cenobitica\", secondo gli insegnamenti di San Pacomio, San Basilio e San Benedetto, composta di preghiera e lavoro. Unica missione della Comunit\u00e0, infatti, \u00e8 vivere secondo gli insegnamenti di Ges\u00f9 Cristo.\nTutti i membri della comunit\u00e0 lavorano, guadagnandosi da vivere con le proprie mani. Le principali attivit\u00e0 sono:\nAlcuni monaci hanno un lavoro esterno alla comunit\u00e0, che conciliano con il ritmo di preghiera e di vita in comune.\nLa vita quotidiana della comunit\u00e0 \u00e8 scandita in modo preciso. Al mattino, a mezzogiorno e a sera, si celebra la \"liturgia delle ore\", con i salmi cantati dal coro dei monaci e delle monache. Si svolgono lavori manuali, si studia la Scrittura e i testi dei Padri del monachesimo occidentale ed orientale. Si accolgono i pellegrini e le persone in cerca di Dio. Sono numerose infatti le persone che chiedono di essere ospitate dalla comunit\u00e0, specie in determinati periodi dell'anno, come l'estate. Proprio per permettere il dialogo tra le varie confessioni cristiane, la comunit\u00e0 \u00e8 dotata di una cappella ecumenica.\nAlla preghiera comunitaria, nei tre momenti quotidiani, si aggiunge la \"preghiera personale\", soprattutto la \"lectio divina\", presentata anche agli ospiti, ogni pomeriggio, da un membro della comunit\u00e0. Il sabato sera, comunit\u00e0 e ospiti prendono parte alla \"veglia comunitaria\", durante la quale si ascoltano i testi biblici della domenica successiva e il priore, o uno dei monaci, aiuta a cogliere il significato di tali testi.\nEdizioni Qiqajon.\nNel 1983 su iniziativa della comunit\u00e0 venne fondata la casa editrice \"Qiqajon\". Nel 2013 il catalogo superava gli 800 titoli, ora suddivisi in una quindicina di collane comprendenti testi di patristica, studi biblici, teologici e liturgici, opere della tradizione ebraica e di spiritualit\u00e0 ortodossa. L'intera produzione dei primi trent'anni \u00e8 reperibile nel Catalogo storico 1983-2013.\nNel 2013 ha iniziato anche la pubblicazione di ebook.\nTra gli autori, oltre a Enzo Bianchi, sono presenti Martin Buber, Gianfranco Ravasi, Barbara Spinelli, Erri De Luca, Abraham Heschel, Dag Hammarskj\u00f6ld, Thomas Merton, Rowan Williams, Alexis Jenni, Christian Bobin, Alexandre Jollien.\nCritiche.\nNel 2021 Ines Angeli Murzaku, professoressa di Storia della Chiesa alla Seton Hall University, critic\u00f2, dalle pagine della rivista cattolica tradizionalista \"The Catholic World Report\", la forma di ecumenismo praticata a Bose, giudicandola \"minimalista\", \"non autentica\" e \"distante dall'autentico ecumenismo espresso dal Vaticano II\"."}
{"id": "119391", "revid": "2039709", "url": "https://it.wikipedia.org/wiki?curid=119391", "title": "Sodoma", "text": "Sodoma (in ebraico \u05e1\u05d3\u05d5\u05dd, pronunciato \"Sd\u00f2m\") \u00e8 un'antica citt\u00e0 nominata ripetutamente nella Bibbia, situata nei pressi del Mar Morto.\nNell'Antico Testamento si narra della distruzione di questa citt\u00e0 e di Gomorra, Adma, Zoar e Zeboim (la cosiddetta Pentapoli), per opera divina, \u201cPerch\u00e9 hanno abbandonato il patto dell\u2019Eterno\u201d (Deuteronomio 29,25). Secondo la narrazione biblica le cinque citt\u00e0, denominate \"citt\u00e0 della pianura\", erano situate sulla riva del fiume Giordano, a sud di Canaan. La pianura, che sarebbe quindi situata nella zona a nord del Mar Morto, nella Genesi viene paragonata al giardino dell'Eden.\nSodoma \u00e8 attualmente una zona industriale sulla riva occidentale del Mar Morto, pi\u00f9 o meno nella zona della penisola che ne distingue la parte settentrionale da quella meridionale; \u00e8 attiva nella produzione di cloruro di potassio, bromo e magnesio. Nelle vicinanze, esiste un'altura chiamata Monte di Sodoma (Geb el Usdom, nella penisola di El Lisan), che secondo alcuni archeologi corrisponderebbe al sito dell'antica citt\u00e0.\nStoria.\nL'esistenza storica di Sodoma e Gomorra \u00e8 ancor oggi oggetto di dibattito tra gli storici e gli archeologi.\nIl geografo Strabone afferm\u00f2 che gli abitanti delle localit\u00e0 vicino a Masada gli dissero che \"una volta c'erano solo 13 citt\u00e0 abitate nella regione in cui Sodoma faceva da metropoli\".\nL'archeologo Archibald Henry Sayce tradusse un poema accadico in cui venivano descritte delle citt\u00e0 distrutte da una pioggia di fuoco, scritto da una persona che era riuscita a fuggire prima del disastro; i nomi delle citt\u00e0 in questione non ci sono pervenuti. Ad ogni modo, Sayce in seguito spiega che il poema ricorda pi\u00f9 che altro la distruzione di Sennacherib.\nSe le due citt\u00e0 fossero realmente esistite, potrebbero essere state colpite e distrutte da un disastro naturale. Secondo alcuni geologi per circa 4000 anni non ci sono stati segni di attivit\u00e0 vulcanica nei pressi della pianura. Tuttavia \u00e8 possibile che le citt\u00e0 fossero state distrutte da un terremoto e questa ipotesi sarebbe presumibilmente realistica se le citt\u00e0 fossero state situate nei pressi della Rift Valley del Giordano. Mancano tuttavia fonti puntuali sull'attivit\u00e0 sismica a cui \u00e8 stata sottoposta la zona e il periodo di tempo intercorso per avvalorare la teoria del terremoto.\nCi\u00f2 di cui si \u00e8 certi \u00e8 che la pianura delle cinque citt\u00e0 era situata nei pressi del Mar Morto e che \u00e8 stata soggetta a delle bruciature, come riportato da segni evidenti sulla sua superficie, e inoltre sono presenti tracce di zolfo. Anche quello che viene identificato come \"fiume Giordano\" potrebbe invece identificarsi con lo Wadi Araba, occupante il medesimo bacino verso il sud.\nLo storico Flavio Giuseppe identificava geograficamente anche lui la citt\u00e0 di Sodoma in una regione in prossimit\u00e0 del Mar Morto. Egli per\u00f2 si riferisce al lago salato con il nome di \"Asfaltide\".\nQueste diatribe sono causate dal fatto che il mar Morto \u00e8 suddiviso in due bacini distinti, uno superiore, pi\u00f9 profondo, e uno inferiore, poco profondo (oggi quasi scomparso); \u00e8 comune (nelle bibbie moderne \u00e8 solitamente riportata graficamente tale localizzazione) ritenere che la pentapoli coprisse l'area del bacino inferiore, anticamente prosciugata (cos\u00ec come lo \u00e8 oggi) e sede di civilt\u00e0. Motivo stesso per il quale non sono ancora stati ritrovati i resti di tali citt\u00e0.\nNarrazione biblica.\nIl \"Libro della Genesi\" \u00e8 il primo a fare riferimento a Sodoma e Gomorra. Profeti maggiori e minori della Torah fanno riferimenti e parallelismi a Sodoma e Gomorra per spiegare le loro profezie. Anche il Nuovo Testamento contiene alcuni riferimenti alla loro distruzione e a eventi circostanti alle due citt\u00e0 e a coloro che ve ne erano implicati. In seguito alcuni libri deuterocanonici tentarono di raccogliere idee e ipotesi addizionali sulle citt\u00e0 della pianura del Giordano.\nContesto politico-territoriale.\nSi consideri innanzitutto che l'area a sud del mar Morto (ammettendo che essa fosse sede della Pentapoli), era il primo territorio abitato che si incontrava giungendo dalla penisola araba e dall'Egitto (lo stesso percorso seguito da Mos\u00e8 quindi). A partire da \"Genesi\" si parla della storia delle cinque citt\u00e0 della pianura e della guerra che intercorse tra di loro, chiamata nella Bibbia \"Battaglia della valle di Siddim\". Apparentemente il motivo per il quale si parla nella Genesi della situazione politica all'epoca nella pianura del Giordano \u00e8 il fatto che Lot si insedi\u00f2 proprio in quel luogo dopo essersi allontanato da Abramo, poich\u00e9 entrambi avevano troppi possedimenti, quindi si divisero e andarono alla ricerca di un nuovo \"spazio vitale\".\nLa distruzione di Sodoma e Gomorra.\nLa distruzione di Sodoma e Gomorra \u00e8 narrata nella \"Genesi\" .\nNella Bibbia, il libro della Genesi menziona Sodoma a partire dal capitolo 10 e la situazione nel territorio popolato dai Cananei. Secondo quanto riferisce la Bibbia nel cap. 18 della \"Genesi\", Yahweh rivel\u00f2 ad Abramo che stava per distruggere Sodoma e Gomorra, perch\u00e9 \"il loro peccato era molto grave\" e \"il grido che saliva dalle loro citt\u00e0 era troppo grande\". Abramo intercedette per le persone giuste della citt\u00e0 contrattando con Yahweh e questo gli rispose che non l'avrebbe distrutta se avesse incontrato dieci persone giuste nella citt\u00e0. Secondo il prosieguo nel cap. 19, ai versetti 1-38, due dei tre angeli di Yahweh che Abramo prima aveva incontrato, entrarono a Sodoma. Nel vederli, Lot li invit\u00f2 nella sua casa e insistette affinch\u00e9 trascorressero la notte nell'abitazione. Tuttavia, prima che ci\u00f2 potesse avvenire, gli abitanti di Sodoma attorniarono la casa ed esigettero che Lot consegnasse loro i suoi invitati per poter abusare di loro. \nLot rifiut\u00f2, offrendo al loro posto le sue due figlie vergini pur di non commettere un grave peccato agli occhi di Yahweh contro la legge dell'ospitalit\u00e0, ma essi rifiutarono, insistendo nelle loro pretese. Gli abitanti di Sodoma provarono cos\u00ec a sfondare la porta d'ingresso, ma i due invitati impedirono l'accesso all'interno della casa agli assalitori accecandoli tutti con un'abbagliante luce. Dopodich\u00e9 essi dissero a Lot di abbandonare subito con la sua famiglia la citt\u00e0, intimandogli di non voltarsi indietro. Lot avvis\u00f2 i suoi generi, che per\u00f2 non gli diedero retta e cos\u00ec Lot abbandon\u00f2 la casa e la citt\u00e0 solo con sua moglie e le sue figlie, chiedendo e ottenendo che si salvasse la piccola citt\u00e0 di Zoar, nei pressi di Sodoma. Quindi Dio invi\u00f2 una pioggia di fuoco e zolfo che incener\u00ec del tutto Sodoma con i suoi abitanti, assieme ad altre citt\u00e0 della pianura. L'ordine di non voltarsi indietro a vedere quanto Yahweh aveva decretato accadesse alla citt\u00e0 non fu eseguito dalla moglie di Lot che, per quell'atto di disubbidienza, fu trasformata in una statua di sale. Lo zio di Lot, Abramo, da una montagna vide la colonna di fumo che si alzava da quella che era stata Sodoma.\nTale racconto, una narrazione mitica e allegorica, che racchiude molti significati simbolici, ha ispirato per millenni predicatori, artisti, legislatori, politici. Secondo alcuni dal racconto trae origine il mito greco di Filemone e Bauci.\nQuello della distruzione di Sodoma \u00e8 un racconto eziologico, che cio\u00e8 \"spiega\" la ragione per cui quel territorio attorno al Mar Morto fosse e sia tuttora cos\u00ec desolato. La ragione scientifica \u00e8 ovviamente che il Mar Morto non ha alcun emissario e man mano che l'acqua evapora, il sale vi si concentra a tal punto da rendere impossibile la vita (con l'eccezione di qualche batterio alofilo): la sua acqua \u00e8, \"letteralmente\", salamoia.\nSecondo alcuni esegeti, la narrazione della catastrofe che distrugge le \"cinque citt\u00e0 della pianura\" si presenta come un doppione del mito del diluvio universale, che \u00e8 stata collazionata con la narrazione dello stupro della concubina del levita di Efraim a Gibea/Gabaa (Giudici ). Il parallelo fra catastrofe di Sodoma e Diluvio Universale si svilupperebbe nei seguenti punti:\nLa realt\u00e0 della Bibbia.\nIndipendentemente dal fatto di considerare o no il racconto di Sodoma come il resoconto letterale di un fatto realmente accaduto, alcuni sostengono che chi ne scrisse in origine non aveva in mente come bersaglio la trasgressione sessuale, bens\u00ec un altro tipo di trasgressione: quella contro l'ospitalit\u00e0.\nIl comportamento di Lot, che a Sodoma \u00e8 uno straniero ma che \u00e8 il solo a offrire ospitalit\u00e0 a viaggiatori sconosciuti, \u00e8 descritto come quello d'una persona che tiene in tale considerazione il dovere sacro dell'ospitalit\u00e0, da compiere un gesto assolutamente paradossale, per l'epoca in cui fu scritto il racconto: offrire le figlie vergini per salvare gli ospiti che la folla voleva attaccare.\nPer dare un'interpretazione a tale gesto, si potrebbe tenere in considerazione il fatto che nelle societ\u00e0 del Mediterraneo pre-Moderno, maschiliste e patriarcali secondo il punto di vista dell'odierna civilt\u00e0 occidentale, l'\"onore\" delle donne della famiglia era uno degli elementi sulla cui base si giudicava l'onore personale del capofamiglia e quindi il suo valore come essere umano.\nEppure Lot \u00e8 disposto a sacrificare tale onore pur di non sacrificare un onore ancora pi\u00f9 importante, quello che gli deriva dal rispetto del suo obbligo sacro di ospitalit\u00e0. Il suo comportamento va insomma capito nel contesto della sua epoca: il gesto di offrire le figlie, che suscita sconcerto ai nostri occhi, \u00e8 un comportamento \"paradossale\" per mostrare, con un'esagerazione retorica, a quale punto potesse arrivare un uomo pur di onorare il dovere di ospitalit\u00e0 con ospiti di rilievo.\nOppure, secondo l'interpretazione di Agatasco, Lot offre ci\u00f2 che gli \u00e8 di pi\u00f9 caro, le sue figlie, al fine di correggere i comportamenti sessuali dei sodomiti e di indurli al cambiamento da contro-natura a naturale perch\u00e9 raggiungano una redenzione. Le figlie sono dunque l'agnello del sacrificio e per mezzo del sacrificio gli uomini possono essere salvati.(Agatasco).\nIl profondo mutamento della pratica dell\"'hospitalitas\", la cui importanza \u00e8 diminuita nelle societ\u00e0 occidentali moderne, ha portato secondo alcuni a una maggiore evidenza del tema della trasgressione omosessuale. La quale per\u00f2 pu\u00f2 essere vista come il \"mezzo\" attraverso cui si esprime la colpa degli abitanti di Sodoma, e non costituisce la \"colpa\" stessa. L'interpretazione ebraica non si \u00e8 del resto mai discostata da questa interpretazione, che \u00e8 chiaramente espressa in altri punti della Bibbia in cui Sodoma \u00e8 nominata quale esempio d'inospitalit\u00e0 e mancanza di carit\u00e0 e non per la sua trasgressione. (Si veda per esempio Ezechiele, 16, 49: \"Ecco, questa fu l'iniquit\u00e0 di tua sorella Sodoma: lei e le sue figlie vivevano nell'orgoglio, nell'abbondanza del pane e in una grande indolenza, ma non sostenevano la mano dell'afflitto e del povero\").\nSulla base di questo ragionamento diversi autori che hanno scritto sulla condanna cristiana del comportamento omosessuale (in primo luogo nel 1955 il teologo anglicano Derrick Bailey, alle cui tesi si \u00e8 rifatto nel 1980 lo storico cattolico John Boswell in un celebre saggio), hanno sostenuto che il \"vero\" peccato di Sodoma non fu la \"sodomia\", ma appunto l'inospitalit\u00e0.\nIn particolare Boswell not\u00f2 che il verbo eufemistico usato dagli abitanti di Sodoma per dire a Lot cosa intendano fare agli stranieri, \"y\u00e2dha\u2018\", nella Bibbia \u00e8 usato s\u00ec anche nel senso di \"avere rapporti sessuali\", ma vuol dire in realt\u00e0 quasi esclusivamente \"conoscere\": il verbo ha un significato sessuale appena 10 delle 943 volte in cui appare nella Bibbia.\nBoswell conclude quindi che gli abitanti di Sodoma tumultuarono solo per \"conoscere\" (non necessariamente con intenzioni amichevoli) chi fossero gli estranei che Lot, straniero, s'era permesso d'ospitare, introducendo cos\u00ec potenziali spie nemiche in citt\u00e0.\nUna lettura diversa del brano permette per\u00f2 di osservare che, se da un lato non sia la trasgressione sessuale ci\u00f2 che preoccupi l'autore, d'altro canto la preoccupazione per l'inosservanza dell'ospitalit\u00e0 non implichi che al racconto sia estranea la punizione d'una trasgressione sessuale. Boswell ha trascurato di rendere conto del parallelo con la narrazione della vicenda del levita di Efraim, che ci mostra che l'atto di \"imperdonabile inospitalit\u00e0\", che gli abitanti di Sodoma intendessero compiere ai danni degli angeli, fosse probabilmente di tipo sessuale.\nSe progettassero o no un \"atto sodomitico\" vero e proprio, questo il racconto biblico non ci permette di capirlo. Tuttavia, sul fatto che potessero progettare uno stupro, \u00e8 messo in evidenza dal fatto che Lot abbia offerto le sue figlie al posto degli ospiti, similmente a come il levita, nel passo parallelo, avesse gettato alla folla la sua concubina, affinch\u00e9 la stuprasse.\nIn conclusione:\nSodoma nella storia.\nLa narrazione di Sodoma ha avuto un'enorme importanza nella cultura occidentale, perch\u00e9 su di essa, pi\u00f9 che sulla non meno severa condanna del Levitico , si \u00e8 basata per secoli la giustificazione della persecuzione e condanna a morte delle persone colpevoli di comportamenti omosessuali.\nLa legge del 390 d.C. degli imperatori cristiani Teodosio I, Valentiniano II e Arcadio, \"Non patimur urbem Romam\", previde per la prima volta la pena del fuoco per i prostituti omosessuali, proprio a somiglianza di quella subita da Sodoma.\nQuesta legge fu inglobata nel \"Corpus iuris civilis\" dell'imperatore Giustiniano I, accanto alla del 559, promulgata dallo stesso Giustiniano, che citava espressamente la rovina di Sodoma come esempio di ci\u00f2 che accade alle citt\u00e0 nelle quali sia permessa la pratica dell'omosessualit\u00e0 maschile.\nLa pena del rogo cadde in desuetudine col decadere dell'impero romano, ma fu riportata in vigore dai commentatori giuridici bolognesi del XII secolo, e reintrodotta nelle legislazioni civili europee contro i sodomiti.\nDapprima i sodomiti furono sempre bruciati vivi, poi, a partire dal XV secolo, furono generalmente strangolati prima che il loro cadavere fosse arso sul rogo.\nQuesto tipo di punizione fu abbandonato solo nel XVIII secolo, anche se si ebbero condanne a morte (eseguite per mezzo della forca) ancora all'inizio del XIX secolo.\nIl mito di Sodoma continu\u00f2 comunque a essere citato e discusso anche dopo questo periodo, e anzi acquis\u00ec, in alcune correnti letterarie e artistiche (libertinismo, decadentismo...), il valore di simbolo della libert\u00e0 morale svincolata dai precetti religiosi, e fu esaltato come tale.\nSodoma nel pensiero cristiano.\nIl mito di Sodoma \u00e8 stato utilizzato nel corso dei secoli come base per numerosi apologhi o trattati morali e sono molti i testi redatti da esponenti della Chiesa cattolica sull'omosessualit\u00e0. Alcuni di essi condannano l'omosessualit\u00e0 in ogni sua particolarit\u00e0, altri condannano invece l'atto sessuale tra omosessuali e non l'attrazione omosessuale in s\u00e9.\nIn \"Persona Humana\" si legge che gli esseri umani, uomini e donne, devono obbedire alla legge di Dio, rispettando la loro propria natura:\nPapa Benedetto XVI, nella \"Homosexualitatis Problema - Lettera ai vescovi della chiesa cattolica sulla cura pastorale delle persone omosessuali\", fa le sue dichiarazioni riguardo all'omosessualit\u00e0 nel Cristianesimo e ai comportamenti a cui gli omosessuali devono attenersi:\nSodoma nel pensiero ebraico.\nLa tradizione ebraica successiva alla distruzione del Tempio di Gerusalemme associa Sodoma non tanto al peccato di sodomia (per cui fu in vigore la condanna capitale espressa nel Levitico), quanto ai peccati di mancanza di ospitalit\u00e0, egoismo, avidit\u00e0 e di un atteggiamento, anche giuridico, simile a un approccio non sincero alla Torah: non l'osservanza meticolosa e partecipata d'essa, la Legge divina, quanto quella non sincera e ostinata e con fini non santi e non buoni, secondo lo Yetzer ha-ra, allo scopo di nuocere agli altri esseri umani. In altre parole il \"peccato di Sodoma\" consiste in una falsa interpretazione dell'intento della Torah, allo scopo di tradirne lo spirito.Questi peccatori erano i pi\u00f9 ricchi e, anzich\u00e9 essere grati a Dio, decisero di ribellarsi: infatti furono considerati colpevoli come la generazione del diluvio universale (\"Talmud Yerushalmi, Baba Metzi\u00e0 84, 2\").\nA questo proposito si veda nel Talmud di Babilonia:\nQuindi tra le gravi colpe, che furono giudicate da Dio tali per poi decidere la punizione, si ricordano:\nAltre leggi ingiuste furono il divieto di invitare stranieri ai matrimoni, pena essere denudati (\"Talmud Sanhedrin 109\"); lasciare senza soldi gli ospiti stranieri, derubarli e maltrattarli (\"Bereshit Rabbah 50, 10\"); venivano inoltre tagliati gli alberi per impedire agli uccelli di cibarsi dei frutti (\"Pirk\u00e8 Derabbi Eliezer 25\").\nDio pun\u00ec le citt\u00e0 colpevoli assieme all'angelo Gabriele e a 12.000 angeli distruttori (\"Midrash Hagadol 19, 13\").\nDialogo tra Dio e Avraham.\nInizialmente Avraham, nel dialogo con Dio proprio dinanzi a Lui, chiede che vengano salvate le cinque citt\u00e0 in merito a 50 Zaddiqim, nel caso fossero stati l\u00e0 presenti ma poi, riconoscendo Sodoma come principale e maggiormente colpevole, scende a chiederne la non punizione per 45 e poi 40 includendovi Egli stesso, nel caso vi fossero stati; poi per\u00f2 chiede di risparmiare almeno 4 citt\u00e0: quindi con la presenza di 30 Zaddiqim, 20 con 10, nel caso fossero stati presenti in quelle 4 citt\u00e0, sempre quindi considerando la presenza di Dio. 10, ultima richiesta di Avraham dopo averne chiesta la presenza di 20 ancora prima, se vi fossero stati, \u00e8 infatti il numero minimo per il Minian; ma anche in questo caso non fu utile tale supplica infatti, andato via il difensore, ovvero Avraham, e similmente il Giudice, Dio stesso, gli accusatori cominciarono a punire divinamente, quindi alcuni angeli assieme a Dio di Giustizia ed Equanime.\nLot.\nSecondo un Midrash pare che le due figlie di Lot abbiano creduto che tutta l'umanit\u00e0 fosse stata nuovamente \"sterminata\", come in parte avvenne con la punizione divina del Diluvio universale.\nSodoma nel pensiero islamico.\nIl Corano non menziona direttamente Sodoma o Gomorra, ma le nomina indirettamente parlando di Lot e della sua citt\u00e0.\nIl mito di Sodoma \u00e8 in effetti stato inglobato nella narrazione coranica, dove \u00e8 raccontato nelle sure XI (H\u016bd) 77-83, XV (al-Hijr) 51-79 (estesamente), XXVI al-Shu\u02bfar\u0101\u02be (I Poeti) 160-174, XXVII al-Naml (Le Formiche) 53-58, XXIX al-'Ankab\u016bt (Il Ragno) 28-35.\nAltre allusioni al \"popolo di Lot\" si trovano ai passi: XXI 71-75, LI 31-37, LIII 53-54 e LIV 33-35.\nA differenza di quanto accade nella Bibbia, il Corano sembra alludere espressamente al comportamento omosessuale da parte del \"popolo di Lot\", inoltre vi si afferma che tale comportamento avveniva per la prima volta nella storia umana, come nella sura VII (al-A\u02bfr\u0101f) :\nSi noti infine il fatto che nella narrazione coranica la distruzione della citt\u00e0 non avviene per mezzo d'una pioggia di fuoco, come nella tradizione biblica, bens\u00ec con una pioggia di pietre (sura XV 74: \"Sconvolgemmo la citt\u00e0 e facemmo piovere su di essa pietre d'argilla indurita\").\nSu questa base la tradizione islamica ha privilegiato la lapidazione come metodo per eseguire la condanna a morte degli omosessuali (non a caso definiti \"l\u016b\u1e6d\u012b\", da \"Lot\"), prevista dalla shari'a, che \u00e8 tuttora in vigore in alcuni Stati islamici.\nSodoma nell'arte.\nIl mito di Sodoma \u00e8 stato d'ispirazione per innumerevoli opere d'arte occidentale, dalla letteratura alle arti figurative, al cinema.\nLetteratura.\nIl mito di Sodoma \u00e8 stato evocato o utilizzato in numerose opere letterarie:\nArti figurative.\nLe opere figurative che hanno rappresentato le vicende di Sodoma, hanno privilegiato quattro momenti della narrazione:\n(In fondo alla presente pagina si trova una galleria d'immagini sul tema).\nLa versione della distruzione a causa di un asteroide.\nUna teoria poco accettata derivante dalla traduzione di una tavoletta di terracotta assira del 700 a.C. d\u00e0 una versione sorprendente dei miti di Sodoma e Gomorra e del Diluvio Universale: all'alba del 30 giugno 3123 a.C. un asteroide avrebbe centrato un ghiacciaio nelle Alpi austriache dopo aver perso frammenti infuocati lungo il percorso. Alcuni frammenti sarebbero caduti presso il Mar Morto e sarebbero stati responsabili della distruzione delle due citt\u00e0, mentre il corpo principale, schiantatosi nel ghiacciaio, avrebbe all'istante sublimato milioni di metri cubi di ghiaccio. Tale vapore, condensatosi nelle temperature rigide dell'atmosfera, avrebbe dato origine a piogge ininterrotte per almeno un mese e mezzo. Tale teoria sarebbe per\u00f2 in contrasto con le pi\u00f9 recenti datazioni del presunto impatto di K\u00f6fels.\nNel 2021 un gruppo di scienziati pubblica su Nature uno studio che identifica Sodoma con la localit\u00e0 di Tall el-Hammam (nell'odierna Giordania) e afferma che \u00e8 stata distrutta intorno al 1600 a.C. da un piccolo asteriode o da una cometa (o un suo frammento), in un evento simile a quello di Tunguska in Siberia del 1908. L'esplosione avrebbe distrutto anche la citt\u00e0 di Gerico, distante 22 km e avrebbe reso inabitabile la zona per circa seicento anni.\nCinema.\nEsistono pi\u00f9 di una quindicina di film che nel titolo o nella trama si richiamano alla vicenda di Sodoma e Gomorra (un elenco \u00e8 qui). Fra questi si segnalano:\nAltro.\nMovimento gay.\nIl nome di Sodoma \u00e8 stato riutilizzato dal movimento di LGBT ribaltandone provocatoriamente la valenza.\nIn particolare, in Italia:\nMusica.\nIl nome di Sodoma \u00e8 stato usato allo scopo di provocazione nella musica; ad esempio un complesso tedesco thrash metal ha preso il nome di Sodom.\nLe canzoni il cui titolo si richiama a Sodoma e Gomorra sono inoltre numerose.\nMarilyn Manson nel 1997 ha pubblicato un singolo dal titolo \"Apple of Sodom\" che parla appunto della disperazione di chi mangia suddetto frutto.\nBotanica.\nIn botanica, pomo di Sodoma \u00e8 il nome volgare italiano del \"Solanum sodomaeum\" L. (detto anche \"morella di Sodoma\" o \"pomodoro selvaggio\") in base a una leggenda spesso ripetuta dalle fonti antiche: per ricordare in perpetuo l'incendio di Sodoma, la regione fu resa totalmente sterile; l'unica pianta a cui fu permesso di crescere dalla volont\u00e0 divina fu appunto il \"pomo di Sodoma\" (o \"mela di Sodoma\") che produceva frutti all'apparenza belli e invitanti, ma che una volta aperti contenevano solo fuoco e fumo.\nMolti dei pellegrini medievali che hanno lasciato un resoconto del loro viaggio in Palestina hanno testimoniato sull'esistenza di tale pianta.\nLe bacche del \"Solanum sodomaeum\" hanno una polpa che dopo la maturazione si riduce in fine polvere nera, il che ha portato a identificarle, appunto, con le mitiche \"mele di Sodoma\" colme di cenere.\n\"Pomo di Sodoma\" \u00e8 detta anche la Calotropis procera, il cui nome volgare inglese \u00e8 appunto \"apple of Sodom\"; questo nome volgare inglese si applica anche al Solanum mammosum."}
{"id": "119393", "revid": "124940826", "url": "https://it.wikipedia.org/wiki?curid=119393", "title": "Harry S. Truman", "text": "Truman pass\u00f2 la giovinezza a Independence, nel Missouri, e durante la prima guerra mondiale fu mandato in Francia come capitano nell'artiglieria da campagna. Rientrato a casa, apr\u00ec una merceria a Kansas City, nel Missouri, e in seguito fu eletto funzionario della contea di Jackson nel 1922. Truman fu eletto al Senato degli Stati Uniti dal Missouri nel 1934 e ottenne rilevanza nazionale come presidente della Commissione Truman volta a ridurre gli sprechi e l'inefficienza nei contratti di guerra. Poco dopo essere salito alla presidenza, autorizz\u00f2 il primo e unico uso di armi nucleari in guerra. L'amministrazione Truman si impegn\u00f2 in una politica estera internazionalista e rinunci\u00f2 all'isolazionismo. Radun\u00f2 la sua \"coalizione del New Deal\" durante le elezioni presidenziali del 1948 e vinse a sorpresa, assicurandosi il mandato presidenziale.\nDopo l'inizio della guerra fredda, Truman supervision\u00f2 il ponte aereo per Berlino e il piano Marshall nel 1948. Quando la Corea del Nord invase la Corea del Sud nel 1950, ottenne l'approvazione delle Nazioni Unite per intervenire in quella che divenne nota come la guerra di Corea. Sulle questioni interne, i progetti di legge approvati da Truman dovettero affrontare l'opposizione di un Congresso conservatore, ma la sua amministrazione guid\u00f2 con successo l'economia statunitense attraverso le sfide economiche del dopoguerra. Nel 1948 present\u00f2 la prima legislazione globale sui diritti civili e emise l'Ordine esecutivo 9981 per iniziare l'integrazione razziale nelle agenzie militari e federali.\nLa corruzione nell'amministrazione Truman divenne una questione di campagna centrale nelle elezioni presidenziali del 1952. Dopo la vittoria elettorale del repubblicano Dwight Eisenhower contro il democratico Adlai Stevenson II, Truman inizi\u00f2 una pensione finanziariamente difficile, segnata dalla fondazione della sua biblioteca presidenziale e dalla pubblicazione delle sue memorie. Dopo che ebbe lasciato l'incarico, la sua presidenza venne criticata, sebbene la rivalutazione critica del suo mandato sia stata favorevole.\nBiografia.\nGiovent\u00f9.\nNacque l'8 maggio 1884 nel Missouri da una famiglia di agricoltori, primo dei tre figli (lui, il fratello John Vivian e la sorella Mary Jane) di John Anderson Truman e Martha Ellen Young, e fin da giovane lavor\u00f2 nella fattoria paterna. Il nome gli venne dato in onore dello zio materno Harrison \"Harry\" Young, mentre la S. in onore dei nonni, Anderson Shipp Truman e Solomon Young.\nStudi\u00f2 ad Indipendence, una localit\u00e0 nei pressi della quale si era trasferita la sua famiglia, fino a diciassette anni. Avrebbe voluto continuare gli studi in un'accademia militare, ma non fu accettato per insufficienza di vista, e perci\u00f2 torn\u00f2 alla fattoria.\nAllo scoppio della Prima guerra mondiale part\u00ec volontario come tenente. Partecip\u00f2 alle operazioni di Saint Mihiel e combatt\u00e9 sul fronte delle Argonne, diventando capitano. Al termine del conflitto fu congedato e, tornato a casa, il 26 giugno 1919 spos\u00f2 un'amica d'infanzia, Bess Wallace, dalla quale ebbe una figlia, Margaret. Non volendo riprendere l'attivit\u00e0 di contadino, si un\u00ec in societ\u00e0 con un commilitone e apr\u00ec un negozio di abbigliamento maschile a Kansas City, ma non ebbe successo, a causa anche della crisi del dopoguerra.\nUn altro amico che aveva combattuto con lui lo present\u00f2 a Tom Pendergast, un potente politico locale, che gli trov\u00f2 un posto come ispettore delle autostrade nella Contea di Jackson e in seguito lo fece candidare alle elezioni per la carica di giudice nel distretto orientale della medesima Contea. Vinse le elezioni e, non sapendo nulla di diritto, frequent\u00f2 corsi serali alla Kansas City Law School.\nNel 1934 fu eletto senatore nelle file del Partito Democratico. Nel 1941, con la sua fama di uomo onesto, fu rieletto. A questo punto Truman era convinto di aver chiuso la sua carriera politica, ma a sorpresa i dirigenti del Partito Democratico decisero di affiancarlo come vicepresidente a Franklin Delano Roosevelt, preferendolo a Henry A. Wallace, giudicato troppo radicale in un momento tanto critico per le sorti del mondo. Nel 1944, con il quarto mandato di Roosevelt, divenne vicepresidente e sal\u00ec alla massima carica alla morte di questi, il 12 aprile 1945.\nLa presidenza.\nBombardamento atomico.\nTruman sal\u00ec al potere in un momento critico, nelle ultime fasi della seconda guerra mondiale: la Germania era ormai quasi vinta, ma rimaneva ancora aperto il conflitto nel Pacifico. Il Giappone si stava avviando verso la sconfitta. Il 12 luglio l'imperatore giapponese fece inviare un telegramma all'ambasciatore di Stato a Mosca in cui chiedeva alla Russia di fare da intermediaria per trattare la resa: l'imperatore \u00e8 per una \"resa incondizionata\". Truman \u00e8 a conoscenza della resa dell'imperatore, come risulta dal suo diario autografo.\nTruman si trov\u00f2 cos\u00ec a dover decidere se utilizzare la bomba atomica: ci\u00f2 che anzitutto si temeva era non tanto un prolungamento del conflitto, quanto il fatto che la Russia dichiarasse guerra al Giappone, per poi controllare il paese con le sue armate ed espandere la propria influenza nel Sud-Est asiatico. Vi era inoltre estremo interesse a sperimentare sul campo la bomba, costata attorno ai due miliardi di dollari. Durante l'amministrazione Roosevelt, i preparativi per quest'arma a Los Alamos erano stati estremamente segreti e lo stesso Truman era stato escluso, a differenza del suo predecessore alla vicepresidenza, Wallace, dal cosiddetto \"Top Policy Group\", il comitato ristretto incaricato di controllare al massimo livello il Progetto Manhattan. Truman quindi ignorava completamente lo sviluppo della ricerca atomica finch\u00e9 non divenne presidente. Spett\u00f2 a lui la grave responsabilit\u00e0 storica di far sganciare la prima bomba atomica su Hiroshima il 6 agosto 1945 e la seconda su Nagasaki il 9 agosto (si veda Bombardamento atomico di Hiroshima e Nagasaki). Egli aveva allora sessantuno anni; in s\u00e9guito dichiar\u00f2: \u00abMi sentii come se il cielo mi fosse caduto addosso\u00bb.\nLa dichiarazione non era veritiera: anzitutto Hiroshima non era una base militare, ma una citt\u00e0; inoltre, l'imperatore giapponese Hirohito aveva iniziato a trattare la resa con Stalin a partire da met\u00e0 luglio, cosa di cui Truman era stato immediatamente messo a conoscenza. Lo sganciamento delle atomiche provoc\u00f2 la resa incondizionata del Giappone prima dell'intervento russo e mise termine alla seconda guerra mondiale, consentendo al solo esercito statunitense di occupare il territorio giapponese.\nEsso ebbe una vasta reazione nella comunit\u00e0 scientifica internazionale, che si dissoci\u00f2 e probabilmente avrebbe potuto compromettere lo sviluppo della scienza nucleare. Contrari all'uso dell'atomica erano anche il generale Eisenhower (\"Ero convinto che il Giappone fosse gi\u00e0 sconfitto e che il lancio della bomba fosse del tutto inutile... In quel momento il Giappone stava cercando un modo per arrendersi il pi\u00f9 dignitosamente possibile); l'ammiraglio William Leahry, capo di stato maggiore (\"I Giapponesi erano gi\u00e0 sconfitti e pronti alla resa. L\u2019uso di questa arma barbara contro Hiroshima e Nagasaki non ci fu di nessun aiuto nella nostra guerra contro il Giappone. Nell\u2019usarla per primi adottammo una norma etica simile a quella dei barbari nel medioevo. Non mi fu mai insegnato a fare la guerra in questo modo, e non si possono vincere le guerre sterminando donne e bambini\") e un limitato gruppo di fisici, tra cui Albert Einstein. A favore dell'uso della bomba, tra gli altri, il gruppo di fisici e scienziati vicini o facenti parte del Progetto Manhattan. Al generale Eisenhower sar\u00e0 inviato a guerra conclusa, nell'aprile del '46, un memorandum in cui si ordina: \"Da nessuno dei documenti destinati alla pubblicazione deve risultare che la bomba atomica fu lanciata su un popolo che aveva gi\u00e0 cercato la pace\".\nGuerra fredda.\nSubito dopo la fine del secondo conflitto mondiale le relazioni con l'Unione Sovietica peggiorarono, soprattutto a causa della questione tedesca; ci\u00f2 port\u00f2 ben presto a parlare di \"guerra fredda\". Il punto pi\u00f9 critico si ebbe nel 1948 con il \"blocco di Berlino\" da parte dell'Unione Sovietica, aggirato grazie all'invio di rifornimenti per via aerea.\nEssendo i paesi europei occidentali impotenti a confronto dell'Unione Sovietica, egli profess\u00f2 la cosiddetta dottrina Truman, per la quale gli Stati Uniti dovevano farsi carico della lotta globale contro l'avanzata del comunismo, impegnandosi attivamente in ogni paese che fosse minacciato da essa. L'approvazione del Piano Marshall, proposto dal suo segretario di Stato George Marshall, che consisteva in ingenti aiuti economici per la ricostruzione dell'Europa nel dopoguerra, fu sia una strategia di contenimento sia degli aiuti umanitari.\nNel 1946 diede impulso allo sviluppo delle armi nucleari approvando gli esperimenti atomici sull'atollo di Bikini nel Pacifico.\nTruman e Ho Chi Minh.\nCon lo scoppio delle ostilit\u00e0 nel Vietnam del Sud (nell'ottobre 1945), Ho Chi Minh chiese formalmente l'intervento degli Stati Uniti e delle Nazioni Unite contro l'aggressione francese, citando la Carta Atlantica, la Carta delle Nazioni Unite e un discorso di politica estera del presidente Truman, tenuto anche questo nell'ottobre 1945, che incoraggiava l'auto-determinazione dei popoli.\nTra l'ottobre 1945 e il febbraio 1946 Ho Chi Minh scrisse a Truman o al Segretario di Stato, James Byrnes, almeno otto messaggi, chiedendo in generale che gli Stati Uniti aiutassero il Vietnam a ottenere l'indipendenza all'interno dell'Unione francese. Non vi \u00e8 alcuna traccia di risposta degli Stati Uniti.\nIstruzioni del dicembre 1946 per un contatto diplomatico statunitense con Ho Chi Minh rivelano la preoccupazione degli Stati Uniti per la sua formazione comunista e la paura che, intervenendo in suo aiuto, si sarebbe potuto stabilire uno \"stato comunista dipendente, diretto da Mosca\". Due mesi dopo, mentre era in corso la guerra dei francesi contro i Viet Minh, nel Vietnam del Nord, il segretario di stato Marshall sottoline\u00f2 di \u00ab...non aver perso di vista il fatto che Ho Chi Minh avesse collegamenti diretti con comunisti e che \u00e8 evidente che non siamo interessati a vedere soppiantate amministrazioni dell'impero coloniale da organizzazioni politiche e filosofiche provenienti o controllate dal Cremlino\u00bb.\nRielezione.\nSebbene dato per sconfitto, nel 1948 Truman fu riconfermato alla presidenza e nel 1950 si trov\u00f2 ad affrontare una grave crisi in Corea. Il 25 giugno l'esercito della Corea del Nord comunista invase la Corea del Sud. La Guerra di Corea vide gli USA in primo piano. Il Consiglio di Sicurezza dell'ONU si oppose all'invasione e Truman pose l'esercito americano sotto la sua egida. La guerra fu molto dura e alla fine si arriv\u00f2 a una situazione di stallo attorno alle posizioni prebelliche. In questo caso Truman si dimostr\u00f2 risoluto: arriv\u00f2 a sostituire il generale Douglas MacArthur quando questi minacci\u00f2 di attaccare anche la Cina, rischiando un allargamento del conflitto a livello mondiale.\nSu iniziativa del governo Truman, nel 1949 fu creata la NATO.\nInizio degli aiuti contro il Vietnam del Nord.\nNel maggio 1950, dopo la cattura di Hainan da parte di forze comuniste cinesi, Truman autorizz\u00f2 segretamente un'assistenza finanziaria diretta ai francesi e il 27 giugno 1950, dopo lo scoppio della guerra di Corea, lo annunci\u00f2 pubblicamente. La prospettiva di un Sud-est asiatico dominato dai comunisti fu sufficiente a stimolare l'amministrazione Truman a sostenere la politica estera del presidente francese Vincent Auriol, in modo che la diffusione del comunismo sovietico fosse contenuta dagli alleati. Le prime forniture degli Stati Uniti per la guerra d'Indocina furono consegnate il 30 giugno 1950. In settembre Truman invi\u00f2 il Military Assistance Advisory Group (MAAG) in Indocina ad aiutare l'esercito francese. Truman afferm\u00f2 che i militari non erano stati inviati come truppa da combattimento, ma come assistenza militare, e diede dieci milioni di dollari di materiale militare per sostenere i francesi.\nNel 1953, l'aiuto di Truman aument\u00f2 fino a 350 milioni di dollari per sostituire i vecchi equipaggiamenti militari di propriet\u00e0 dell'esercito francese.\nPolitica interna.\nSul piano interno, Truman cerc\u00f2 di continuare la strada delle riforme (il cosiddetto \"Fair Deal\"), ma la maggioranza repubblicana in Congresso glielo imped\u00ec. La paranoia per le presunte infiltrazioni comuniste sfoci\u00f2 in una vera e propria \"caccia alle streghe\" nei confronti delle persone sospettate di essere comuniste, spregiudicatamente cavalcata nel 1953 dal senatore repubblicano Joseph McCarthy (maccartismo).\nUltimi anni.\nTruman \u00e8 stato l'ultimo presidente che, potenzialmente, avrebbe potuto restare in carica per oltre due mandati. Infatti, seppure nel 1952, durante il suo mandato, fosse stato ratificato il XXII emendamento che limita a due i mandati per ogni presidente, l'emendamento stesso conteneva una clausola che lo rendeva inapplicabile al presidente in carica, Truman appunto. Egli, tuttavia, allo scadere del mandato nel 1953 rinunci\u00f2 a ricandidarsi. Dopo l'elezione di Dwight Eisenhower comp\u00ec un viaggio in Europa e in seguito si ritir\u00f2 a vita privata. Scrisse due libri di memorie e rimase molto popolare.\nNel 1953 diede avvio a una massiccia campagna di propaganda mediatica, detta \"Atomo per la pace\", che sosteneva la tesi secondo cui la diffusione della tecnologia nucleare a uso militare avrebbe giocato un ruolo dissuasivo da nuovi conflitti e sarebbe stata garanzia di pace nel mondo.\nMor\u00ec a ottantotto anni il 26 dicembre 1972. Fu sepolto presso il Harry S. Truman Library &amp; Museum di Independence.\nIl secondo nome di Truman.\nTruman non aveva un \"middle name\", ma solo un'iniziale, la \"S.\". Nell'autobiografia scrisse che suo nonno Truman aveva per nome Anderson Shippe e suo nonno Young aveva per nome Solomon; pertanto la S. gli venne data per simboleggiare entrambi.\nUna nave da guerra (una portaerei classe Nimitz, la CVN-75) venne intitolata in suo onore: la USS Harry S. Truman, con il punto. Per\u00f2 sul monumento ufficiale alla casa bianca (una lastra di marmo che porta i nomi di tutti i presidenti) il suo nome compare come Harry S Truman, senza punto. Truman si firmava sempre \"Harry S. Truman\", con il punto dopo la \"S\".\nAppartenenza alla massoneria.\nCome il suo predecessore, Truman fece parte della massoneria statunitense. Iniziato il 9 febbraio 1909 presso la \"Belton Lodge No. 450\" a Belton, nel Missouri, nel 1940 il Fratello Truman venne eletto 97\u00ba Gran Maestro dello Stato del Missouri. Il 19 ottobre 1945 venne nominato Sovrano grande ispettore generale, 33\u00ba grado e massimo grado del Rito scozzese antico e accettato, e membro del suo Supremo Consiglio.\nInfluenza culturale.\nIn Italia presero il soprannome di \"locomotive Truman\" le locomotive NE 120, che erano Diesel-elettriche di fabbricazione statunitense, passate poi all'esercito inglese in base alla legge affitti e prestiti. Trasportate in Puglia e in Campania (si trattava di 49 unit\u00e0), costituirono per molti anni un nucleo importante di mezzi di trazione, poi lasciate alle Ferrovie dello Stato in base al piano Marshall.\nTruman appare nella serie televisiva \"Project Blue Book\"."}
{"id": "119394", "revid": "1641266", "url": "https://it.wikipedia.org/wiki?curid=119394", "title": "Trasformazione lineare", "text": "In matematica, pi\u00f9 precisamente in algebra lineare, una trasformazione lineare, detta anche applicazione lineare o mappa lineare, \u00e8 una funzione lineare tra due spazi vettoriali sullo stesso campo, cio\u00e8 una funzione che conserva le operazioni di somma di vettori e di moltiplicazione per uno scalare. In altre parole, una trasformazione lineare preserva le combinazioni lineari. Nel linguaggio dell'algebra astratta, una trasformazione lineare \u00e8 un omomorfismo di spazi vettoriali, in quanto conserva le operazioni che caratterizzano gli spazi vettoriali.\nIn analisi funzionale una trasformazione lineare \u00e8 spesso detta operatore lineare. In tale contesto, particolare importanza rivestono gli operatori lineari continui tra spazi vettoriali topologici, come ad esempio spazi di Banach.\nDefinizione.\nSiano formula_1 e formula_2 due spazi vettoriali sullo stesso campo formula_3 Una funzione formula_4 \u00e8 una trasformazione lineare se soddisfa le seguenti propriet\u00e0:\nper ogni coppia di vettori formula_7 e formula_8 in formula_1 e per ogni scalare formula_10 in formula_3 La prima propriet\u00e0 \u00e8 detta additivit\u00e0, la seconda omogeneit\u00e0 di grado 1.\nEquivalentemente, formula_12 \u00e8 lineare se \"preserva le combinazioni lineari\" (principio di sovrapposizione), ossia se:\nper ogni intero positivo formula_14 e ogni scelta dei vettori formula_15 e degli scalari formula_16\nSe formula_4 \u00e8 una applicazione lineare e formula_18 e formula_19 sono i vettori nulli di formula_1 e formula_2 rispettivamente, allora:\ne togliendo formula_23 da ambo i membri si ottiene\nSostituendo allo zero una combinazione lineare di vettori linearmente dipendenti si dimostra che un'applicazione lineare non banale manda sottoinsiemi del dominio linearmente indipendenti in sottoinsiemi del codominio linearmente indipendenti.\nUn'applicazione lineare \u00e8 descritta completamente attraverso la sua azione sui vettori di una base qualsiasi del dominio. Poich\u00e9 la scrittura di un vettore in una data base \u00e8 unica, la linearit\u00e0 dell'applicazione determina l'unicit\u00e0 del vettore immagine.\nUn'applicazione lineare biunivoca (o \"invertibile\") \u00e8 inoltre un isomorfismo tra spazi vettoriali.\nEsistenza ed unicit\u00e0 dell'applicazione lineare.\nSiano formula_1 e formula_2 due spazi vettoriali di dimensione finita. Sia formula_27 una base di formula_1 e siano formula_29 vettori di formula_30 Allora esiste un'unica applicazione lineare da formula_1 in formula_2 tale che:\nNel caso non si conosca la forma esplicita dell'applicazione \u00e8 comunque possibile stabilirne l'esistenza e l'unicit\u00e0 attraverso la conoscenza dell'azione dell'applicazione su un insieme di vettori dati &lt;math&gt;\\"}
{"id": "119396", "revid": "235890", "url": "https://it.wikipedia.org/wiki?curid=119396", "title": "Operatore lineare", "text": ""}
{"id": "119397", "revid": "1718925", "url": "https://it.wikipedia.org/wiki?curid=119397", "title": "Palazzo Clerici", "text": "Palazzo Clerici era la dimora della ricca ed influente famiglia patrizia milanese dei Clerici, ed \u00e8 situata a Milano, nell'omonima via, detta nel Seicento \"Contrada del prestino dei Bossi\". \nNel Settecento l'antico palazzo padronale che qui sorgeva e che era appartenuto ai Visconti, venne completamente modificato ad opera del marchese Anton Giorgio Clerici (1715-1768) il quale ne fece una delle dimore pi\u00f9 sfarzose della Milano dell'epoca, con la realizzazione della famosa \"Galleria degli Arazzi\" affrescata sulla volta da Giovanni Battista Tiepolo nel 1741. Il palazzo, dal 1771 al 1778, venne affittato agli arciduchi d'Austria, Ferdinando d'Asburgo-Lorena e Maria Beatrice d'Este, i quali vi instaurarono la loro corte durante il periodo in cui furono a capo del governatorato di Milano.\nStoria.\nLa struttura del palazzo venne edificata nel Seicento su una propriet\u00e0 della famiglia dei Visconti di Somma Lombardo, dai quali venne venduta a met\u00e0 del secolo a Giorgione Clerici, dopo una serie di lavori di restauro del preesistente palazzo. La famiglia Clerici, originaria del comasco, era stata protagonista di una rapida ascesa sociale, grazie agli ingentissimi capitali accumulati con le attivit\u00e0 di commercio serico e del prestito a usura. Giorgio Clerici (1648-1736, che fu tra l'altro il costruttore della celebre Villa Carlotta sul lago di Como) era entrato a far parte della nobilt\u00e0 milanese, con i titoli di marchese di Cavenago, signore di Cuggiono e di Trecate.\nNel 1722, a soli sette anni di et\u00e0, Anton Giorgio Clerici, a seguito della morte del padre e del nonno, eredit\u00f2 il titolo di marchese, divenendo erede unico dell'intera fortuna accumulata dalla famiglia, fra le maggiori della Milano del tempo. A seguito del matrimonio con Fulvia Visconti avvenuto nel 1733, il Marchese avvi\u00f2 un'importante campagna di lavori nel palazzo di famiglia, coinvolgendo alcuni degli artisti pi\u00f9 in vista fra cui Mattia Bortoloni, Pietro Maggi, Giovan Angelo Borroni.\nSecondo la consuetudine prevalente a Milano, scarsa attenzione fu dedicata alla facciata del palazzo, per la quale fu realizzato il modesto prospetto ancora visibile sulla stretta via Clerici, mentre grande attenzione fu dedicata nella ricchissima decorazione degli interni. Il risultato della lunga campagna decorativa fu una serie di sale coperte di affreschi, stucchi, arazzi, ori, tarsie che costituivano uno dei maggiori esempi del gusto Rococ\u00f2 a Milano.\nL'intervento di maggior impegno della campagna di abbellimento ha luogo negli anni quaranta del settecento con la commissione all'artista pi\u00f9 affermato sulla scena, Giambattista Tiepolo, dell'affresco della Galleria degli Arazzi. Il pittore all'epoca si trovava a Milano impegnato negli affreschi delle cappelle della Basilica di Sant'Ambrogio, ed aveva gi\u00e0 lavorato per il nonno del Marchese Clerici, Carlo Archinto, per il quale aveva realizzato l'importante ciclo di affreschi nel Palazzo di famiglia, distrutto durante la seconda guerra mondiale. La realizzazione dell'affresco avvenne a seguito di una lunga fase di progettazione, testimoniata da numerosi studi in parte pervenuti. La complessit\u00e0 dell'opera era in parte dovuta alla configurazione dell'ambiente, stretto ma estremamente lungo (5 metri di larghezza e 22 di lunghezza). Nella volta \u00e8 rappresentata \"La corsa del carro del Sole tra le divinit\u00e0 dell'Olimpo\", contorniata dalle \"Allegorie dei quattro Continenti\" e dalle \"Allegorie delle Arti\".\nNel 1768, alla morte di Giorgio Antonio Clerici, il patrimonio della famiglia milanese era per\u00f2 stato quasi completamente dilapidato dalle spese sostenute per la costruzione del palazzo e l'abitazione medesima nel 1772 pass\u00f2 a Francesco Clerici (appartenente ad un ramo secondario della famiglia), il quale successivamente lo affitt\u00f2 all'Arciduca Ferdinando d'Asburgo-Lorena ed all'Arciduchessa Maria Beatrice d'Este, i quali erano rappresentanti dell'Imperatrice Maria Teresa a Milano col titolo di Governatori del ducato. Successivamente, quando la coppia reale si trasfer\u00ec a Palazzo Reale, il palazzo rimase di propriet\u00e0 del governo che lo cedette al governo napoleonico nel 1813.\nRecuperato dagli austriaci durante la restaurazione, pass\u00f2 ai piemontesi dopo l'unificazione italiana e dal 1862 divenne sede della Corte d'Appello.\nDal 1942 ospita l'ISPI, l'Istituto di Studi di Politica Internazionale.\nDescrizione.\nLo scalone d'onore.\nIl primo ambiente che troneggia nella struttura del palazzo \u00e8 certamente lo scalone d'onore che immette dal cortile principale conduce direttamente alla Sala da Ballo, posta al piano nobile. I gradini e la balaustra della scalinata sono in granito, quest'ultima decorata con preziose statue femminili con vestiti orientali. Gli studiosi ritengono che il progetto di questa scalinata, se non addirittura dell'intero palazzo, sia da attribuire al genio di Francesco Croce, il quale aveva gi\u00e0 lavorato a Villa Clerici a Niguarda. Il soffitto \u00e8 affrescato da Mattia Bortoloni e rappresenta l'apoteosi di Giorgio II Clerici, bisnonno di Anton Giorgio, accompagnato da alcuni dei greci.\nLa Sala da Ballo.\nLa Sala da Ballo al piano nobile del palazzo era vista come una sala di rappresentanza all'epoca della sua costruzione, luogo ove la famiglia Clerici teneva i suoi ricevimenti. La sala, particolarmente alta (tocca l'altezza di due piani), era il biglietto da visita della famiglia rispetto agli ospiti, con finestroni su ambo i lati e con due cantorie per i musici che potevano accedervi tramite delle scale nascoste. La grande volta \u00e8 dipinta con la tecnica del chiaroscuro e presenta un motivo a foglie.\nLa Sala venne pesantemente restaurata nella seconda met\u00e0 dell'Ottocento quando il palazzo divenne sede del Tribunale di Terza Istanza e poi dell'archivio generale del tribunale. Nel 1873, dopo un crollo parziale del soffitto, si pens\u00f2 di dividere la sala in due piani, col primo adibito ad uffici ed il secondo a deposito dei documenti. La sala venne riportata per quanto possibile al suo aspetto originario nel periodo compreso tra le due guerre mondiali per intervento dell'architetto Giuseppe Dotti, a cui fece seguito un secondo restauro compiuto nel 1966 dall'architetto Luigi Gorgoni de Mogar.\nL'attigua Galleria degli Stucchi, che aveva un tempo la funzione di collegare la Sala da Ballo con l'appartamento privato del marchese Clerici, divenne parte del medesimo ambiente a met\u00e0 ottocento quando venne adibito a Biblioteca della corte d'appello.\nGalleria dei Quadri (Anticamera del Tiepolo).\nQuesta sala era deputata ad accogliere la preziosa collezione di dipinti del marchese Anton Giorgio Clerici. I quadri all'epoca erano 110 e comprendevano tele e tavole in particolare di scuola lombarda e veneta, in particolare del Seicento con dipinti del Vermiglio, del Morazzone dei fratelli Camillo e Giulio Cesare Procaccini, del Cerano, di Daniele Crespi, del Montalto, dello Storer e del Nuvolone, nonch\u00e9 opere di artisti bolognesi come Guido Reni e fiamminghi come Rubens e Van Dyck. Gran parte di questa collezione venne dispersa quando il palazzo venne venduto alla corte d'appello. \nIl dipinto sul soffitto venne realizzato da Mattia Bortoloni, rappresenta diverse figure che compongono l'allegoria del buon governo di Maria Teresa d'Austria su Milano (la sovrana \u00e8 rappresentata nella figura femminile coronata sotto un baldacchino). Anche questa sala sub\u00ec dei danni nel corso dell'Ottocento quando venne suddivisa da un muro.\nGalleria degli Arazzi (Galleria del Tiepolo).\nNota un tempo come \"Galleria degli Intagli\", la Galleria del Tiepolo \u00e8 certamente uno degli ambienti pi\u00f9 noti e sfarzosi dell'intero palazzo Clerici, nonch\u00e9 uno degli esempi pi\u00f9 belli e meglio conservati di barocchetto a Milano. L'ambiente della sala \u00e8 rimasto praticamente intatto dalla sua realizzazioni, conservando perfettamente non solo gli affreschi del grande maestro veneziano, ma anche gli stucchi, le boiserie e gli arazzi alle pareti.\nLa decorazione della sala venne commissionata nel 1740 da Anton Giorgio Clerici a Giovan Battista Tiepolo. Questi si trov\u00f2 ad operare in una galleria della lunghezza di 22 metri lineari, ma con la larghezza di poco pi\u00f9 di 5, motivo per cui risult\u00f2 fondamentale la sua esperienza per un utilizzo sapiente degli spazi, creando un insieme armonico di personaggi, animali e architetture dipinte a \"trompe l'oeil\". La parte centrale del dipinto \u00e8 occupata dal carro del dio Sole trainato da quattro cavalli bianchi e circondato da diverse divinit\u00e0 dell'Olimpo greco. Ai lati si trovano delle allegorie delle arti (tra cui un suo ritratto) e divinit\u00e0 minori legate alle acque, oltre alle allegorie delle quattro parti del mondo all'epoca conosciute (Europa, Asia, Africa e America) con gli animali loro simbolo (rispettivamente il cavallo, l'elefante, il cammello e il coccodrillo), anticipando il medesimo schema che l'artista utilizzer\u00e0 in seguito nel grandioso scalone della Residenza di W\u00fcrzburg. L'affresco, oltre che allegorico, \u00e8 nel contempo una celebrazione del committente, Anton Giorgio Clerici, che l'anno precedente alla realizzazione del dipinto aveva ottenuto che la sua famiglia fosse aggregata al patriziato milanese. \nNella zoccolatura delle pareti, tra porte e specchiere, si trovano scene in bianco e oro rappresentanti episodi di vita militare tratte dalle stampe della \"Gerusalemme Liberata\" di Torquato Tasso pubblicate a Venezia da Giovanni Battista Piazzetta nel 1746, con l'intento di esaltare le imprese militari delle ultime generazioni dei Clerici e non ultimo dello stesso Anton Giorgio. Gli intagli presenti alle pareti sono ascritte alla mano di Giuseppe Cavanna. Tra le boiserie si trovano degli arazzi di stile barocco e a tematica biblica (storie di Mos\u00e8) che sono ascrivibili alla scuola di Bruxelles (autore Ian Leyniers) e che vennero realizzati nel 1665 e furono quindi acquistati poi dal marchese Clerici verso la met\u00e0 del XVIII secolo, creduti realizzati su cartoni di Pieter Paul Rubens. Secondo gli inventari presenti negli archivi della famiglia Clerici, si sa che gli arazzi nella sala dovevano essere sei in tutto, ma quando questi nel 1918 vennero trasferiti temporaneamente a Roma, rientrarono a Milano poi privati di un pezzo, il pi\u00f9 piccolo. La collezione di Anton Giorgio Clerici comprendeva altri quattro arazzi che erano esposti in una sala attigua per motivi di spazio e che attualmente si trovano presso il Virginia Museum of Fine Art di Richmond, negli Stati Uniti. I mobili presenti nella sala, originali, sono di bottega viennese.\nNel periodo in cui il palazzo venne utilizzato dagli arciduchi d'Austria reggenti il ducato di Milano, questa sala venne utilizzata per le udienze e per questo motivo vi venne posizionato un baldacchino di velluto rosso.\nSala degli Specchi.\nLa Sala degli Specchi e quella successiva, erano parte degli appartamenti di rappresentanza del marchese Clerici. Questa, nello specifico, era utilizzata per i ricevimenti ufficiali della famiglia e si distingue dalle altre per la presenza di una serie di colonne in granito inglobate all'interno delle mura della sala: questo \u00e8 un chiaro segno del fatto che questa sala era gi\u00e0 presente nella struttura prima dell'arrivo dei Clerici, quando aveva le funzioni di un loggiato aperto con affaccio sul giardino della villa.\nL'arredamento ligneo attualmente presente nella stanza, venne commissionato nel 1755 da Antonio Giorgio e questo lo si comprende molto bene dalla presenza di una serie di trofei militari che riportano le iniziali \"MC\" per \"Maresciallo Clerici\" (secondo altri \"Marchese Clerici\"), con evidente riferimento alle recenti vittorie ottenute sul campo di battaglia da Anton Giorgio. Sul soffitto della sala si trova un dipinto raffigurante Giove e Ganimede attorniati da Saturno e da Nettuno. Dal 1771 al 1778 questa fu la camera da letto dell'arciduca e dell'arciduchessa d'Austria prima del loro trasferimento al Palazzo Reale."}
{"id": "119398", "revid": "4717", "url": "https://it.wikipedia.org/wiki?curid=119398", "title": "Mappa lineare", "text": ""}
{"id": "119404", "revid": "1848118", "url": "https://it.wikipedia.org/wiki?curid=119404", "title": "La forma dell'acqua", "text": "La forma dell'acqua \u00e8 un romanzo di Andrea Camilleri, pubblicato nel 1994 dalla Sellerio editore di Palermo. \n\u00c8 il primo romanzo della serie incentrata sulle avventure del commissario Montalbano, dal quale \u00e8 stato tratto anche un omonimo film TV, prodotto dalla Rai nel 2000, con Luca Zingaretti nella parte del commissario.\nTrama.\nPino Catalano e Saro Montaperto, due geometri che per necessit\u00e0 fanno il lavoro di \"munnizzari\" in una zona malfamata, la \"m\u00e0nnara\", consueto luogo di ritrovo di prostitute, trovano all'interno di un'automobile il cadavere di un uomo con gli abiti discinti che essi conoscono bene, essendo un noto esponente politico locale: l'ingegner Luparello. Uno dei due, Saro, trova poi una collana di alto valore che nasconde perch\u00e9 si ripromette di venderla per ricavarne del denaro per curare il figlioletto malato.\nEssi pensano, per accattivarsene i favori, di avvertire telefonicamente, prima ancora che la polizia, l'avvocato Rizzo, amico e consigliere politico dell'ingegnere defunto e suo prevedibile successore alla carica di segretario politico: questi per\u00f2 stranamente non sembra sorpreso di quanto i due gli riferiscono ma li invita semplicemente a chiamare la polizia.\nGiunto sul luogo il commissario Montalbano riceve conferma dallo scontroso medico legale Pasquano che la morte di Luparello \u00e8 avvenuta durante un incontro sessuale. Sul posto viene rinvenuta una borsa con le iniziali di Ingrid Sj\u00f6str\u00f6m e anche la collana, ritrovata dal netturbino, come verr\u00e0 a sapere il commissario, le appartiene. \nL'assassinio dell'ingegnere, perch\u00e9 Montalbano \u00e8 convinto che si tratti di questo, \u00e8 stato costruito in modo tale che assuma una forma particolare, come quella dell'acqua in un contenitore, in modo da far ricadere la responsabilit\u00e0 sulla bella svedese di cui nel corso dell'indagine il commissario, resistendo eroicamente alle disinvolte profferte della giovane per mantenersi fedele alla fidanzata Livia, diviene amico ma non amante. \nSaranno infine proprio le due donne a far risolvere a Montalbano l'intricato caso."}
{"id": "119406", "revid": "11497", "url": "https://it.wikipedia.org/wiki?curid=119406", "title": "Samkara", "text": ""}
{"id": "119410", "revid": "7336", "url": "https://it.wikipedia.org/wiki?curid=119410", "title": "Don Delillo", "text": ""}
{"id": "119412", "revid": "120459357", "url": "https://it.wikipedia.org/wiki?curid=119412", "title": "Maschera di sottorete", "text": "La maschera di sottorete (in inglese \"subnet mask\"), nell'ambito di una rete TCP/IP, \u00e8 un parametro di configurazione che definisce la dimensione (intesa come intervallo di indirizzi) della sottorete IP, o subnet, a cui appartiene un host, al fine di ridurre il traffico di rete e facilitare la ricerca e il raggiungimento di un determinato host con relativo indirizzo IP.\nDescrizione.\nLa modalit\u00e0 di definizione delle sottoreti correntemente in uso su Internet, il CIDR (Classless Inter-Domain Routing), consente di indicare una sottorete in maniera sintetica, con il primo IP della sottorete seguito dalla notazione decimale della maschera di sottorete.\nLa notazione usata per esprimere indirizzi CIDR \u00e8 la seguente: a.b.c.d/x, dove x \u00e8 la maschera di sottorete, il numero di bit (contati partendo dal pi\u00f9 significativo a sinistra) che compongono la parte di indirizzo della rete.\nL'IP a.b.c.d. \u00e8 l'indirizzo di rete della sottorete, ricavabile ponendo i primi x bit pari a 1 gli altri pari a 0.\nI rimanenti formula_1 bit consentono di calcolare il numero di host della sottorete pari a formula_2. Il formula_3 \u00e8 dovuto al fatto che il primo e l'ultimo indirizzo di ogni rete non sono assegnabili ad alcun host, in quanto riservati rispettivamente come indirizzo della rete della sottorete (usato ad esempio nelle tabelle dei router) e come indirizzo di broadcast (ovvero un indirizzo che comprende indistintamente ogni altro indirizzo all'interno di quella rete: viene usato ad esempio in alcuni protocolli di routing).\nDa notare che la maschera di sottorete /24 ha il numero di bit 1 consecutivi presenti nella maschera, dopodich\u00e9 i rimanenti sono tutti 0; 255.255.255.0 rappresenta un valore binario formato esattamente da ventiquattro bit 1 seguiti da otto bit 0.\n /24 -&gt; 11111111.11111111.11111111.00000000\n 255.255.255.0 -&gt; 11111111.11111111.11111111.00000000\nDalla maschera di sottorete si deduce facilmente anche il numero massimo di host presenti nella sottorete considerata: con n bit per gli host si hanno 2n possibili valori, e in particolare si potranno assegnare 2n\u20132 indirizzi validi alle macchine (o pi\u00f9 in generale alle interfacce di rete) di tale sottorete. Tale relativa limitazione \u00e8 dovuta al fatto che due degli indirizzi di qualsiasi rete (o sottorete) assumono un significato particolare e non sono quindi utilizzabili: \nPi\u00f9 precisamente:\nPer determinare il numero massimo di indirizzi utili in una sottorete basta contare il numero formula_4 di bit 0 a destra della maschera di sottorete, porre n come esponente di 2, e sottrarre a ci\u00f2 i due indirizzi riservati (uno indica la sottorete stessa, l'altro \u00e8 usato per fare broadcast). La formula \u00e8 dunque formula_5\nUsando la notazione decimale \"classless\" (es: w.x.y.z/m), \u00e8 altres\u00ec possibile calcolare il numero massimo di indirizzi utili con la formula formula_6, del tutto equivalente a quella precedente. Infatti m indica il numero di bit 1 presenti nella maschera di sottorete, quindi formula_7.\nQuando il sistema operativo (pi\u00f9 precisamente: il livello IP dello stack TCP/IP) riceve da un programma la richiesta di inviare un pacchetto IP ad un certo indirizzo IP destinatario, per prima cosa calcola l'AND logico fra la maschera di sottorete e il proprio indirizzo IP, e lo confronta con l'AND logico tra la maschera di sottorete e l'indirizzo IP di destinazione. Se il risultato delle operazioni \u00e8 identico (cio\u00e8 i bit che identificano l'id di rete, o net ID, sono identici, mentre variano solo i bit dell'id di host) allora invier\u00e0 il pacchetto nella rete locale indirizzandolo con l'indirizzo di rete locale del PC destinatario (se non conosce tale indirizzo user\u00e0 il protocollo ARP per trovarlo); se invece il risultato delle operazioni \u00e8 differente significa che il computer destinatario non appartiene alla rete locale, e il pacchetto verr\u00e0 trasmesso al gateway della rete locale affinch\u00e9 lo instradi verso la rete remota che contiene il computer destinatario.\nFino a che ci sono 8 bit per definire l'host ID in una sottorete /24, ci sono sei modi differenti in cui una rete pu\u00f2 essere mascherata. Ognuno corrisponde ad una differente sottorete personalizzata, quando viene creata cambiando i bit allocati per la sottorete ID da 0 a 1\nConsideriamo una sottorete /24 (ad esempio 192.168.45.0). Ci sono 8 bit nella host ID di default, che permettono di avere sei differenti opzioni di mascheratura (non \u00e8 possibile utilizzare i bit 7 e 8 per definire la sottorete ID). Supponiamo di utilizzare 3 bit per definire la sottorete ID e lasciare gli altri 5 per l'host ID.\nPer determinare la maschera di sottorete, partiamo dalla seguente sottorete /24:\n 11111111 11111111 11111111 00000000\nCambiamo adesso i primi tre 0 che troviamo a partire da sinistra in 1, per ottenere la maschera di sottorete personalizzata:\n 11111111 11111111 11111111 11100000\nin formato decimale viene tradotta cos\u00ec 255.255.255.224\nFunzionamento.\nUna volta individuata la sottorete di appartenenza il protocollo IP operer\u00e0 l'\"instradamento indiretto\" tramite la parte Net-Id dell'indirizzo IP per raggiungere quella sottorete, seguito poi dall\"'instradamento diretto\" tramite l'Host-Id per raggiungere l'host in quella sottorete tramite i protocolli della sottorete locale.\nLa maschera di sottorete permette al dispositivo di rete di ricercare il destinatario all'interno di un intervallo ben definito senza dover ricorrere all'uso di un router che funga da gateway con un'altra rete.\nPer esempio se si vuole sapere o indicare da quanti host \u00e8 composta la rete che utilizziamo occorre scrivere in forma decimale 'puntata', cio\u00e8 con un indirizzo di 32 bit scritto sotto forma di 4 numeri decimali (8 bit ciascuno) separati da un punto.\nPrecisazioni.\nL'indirizzo di sottorete \u00e8 l'indirizzo di una intera sottorete (192.168.0.0/16).\nQui, per sottorete, intendiamo un insieme di macchine tali da appartenere allo stesso dominio di broadcast.\nLa maschera di sottorete \u00e8 un numero che denota quale parte di un indirizzo IP identifica la (sotto) rete e quale l'host.\nConsiderato che stiamo parlando del livello IP, \u00e8 pi\u00f9 appropriato usare il termine router piuttosto che gateway.\nUn esempio pratico.\nSupponiamo che il protocollo IP del nostro computer sia configurato come segue:\ne che richiediamo di connetterci all'indirizzo IP 192.168.32.130;\nPrima di tutto trasformiamo in notazione binaria gli indirizzi IP e la maschera di sottorete:\n 192.168.032.097 = 11000000.10101000.00100000.01100001\n 192.168.032.130 = 11000000.10101000.00100000.10000010\n 255.255.255.224 = 11111111.11111111.11111111.11100000\nAllora il livello IP calcoler\u00e0:\n 11000000.10101000.00100000.01100001 AND (192.168.032.097)\n 11111111.11111111.11111111.11100000 = (255.255.255.224)\n 11000000.10101000.00100000.01100000 (192.168.032.096)\nOra ripetiamo l'operazione con l'IP di destinazione:\n 11000000.10101000.00100000.10000010 AND (192.168.032.130)\n 11111111.11111111.11111111.11100000 = (255.255.255.224)\n 11000000.10101000.00100000.10000000 (192.168.032.128)\nI risultati 192.168.32.96 e 192.168.32.128 indicano due sottoreti differenti, e quindi le macchine appartengono a sottoreti differenti.\nNotiamo che con una maschera di sottorete 255.255.255.224 \u00e8 possibile avere un intervallo di 30 indirizzi utili per sottorete, in quanto 2(32-27) - 2 = 25 - 2 = 30.\nL'indirizzo 192.168.32.97 appartiene all'intervallo tra 192.168.32.96 e 192.168.32.127\nL'indirizzo 192.168.32.130 appartiene all'intervallo tra 192.168.32.128 e 192.168.32.159\nSe l'IP destinazione fosse stato 192.168.32.100, i due indirizzi avrebbero indicato macchine appartenenti alla medesima sottorete:\n 11000000.10101000.00100000.01100100 AND (192.168.032.100)\n 11111111.11111111.11111111.11100000 = (255.255.255.224)\n 11000000.10101000.00100000.01100000 (192.168.032.096)\nESEMPIO: come trovare la maschera di sottorete della sottorete 61.161.16.224/27\n27 rappresenta il numero di bit 1 pi\u00f9 significativi della maschera di sottorete\n32-27 = 5 rappresenta il numero di bit 0 meno significativi della maschera di sottorete, quindi:\n 11111111.11111111.11111111.11100000 = 255.255.255.224\nSi noti che la maschera di sottorete \u00e8 un numero, mentre la sottorete rappresenta un insieme di indirizzi IP. \u00c8 quindi possibile, e del tutto normale, che sottoreti differenti (es 192.168.0.0/16, 132.144.0.0/16) abbiano la stessa maschera di sottorete (in questo caso: 255.255.0.0)\nLa seguente tabella esemplifica i metodi di utilizzo della rappresentazione delle sottoreti.\n hosts subn/c subn/c subn/b subn/b bits hex-mask dec-mask\n strict strict\n 2 64 62 16384 16382 2 fffffffc 255.255.255.252\n 6 32 30 8192 8190 3 fffffff8 255.255.255.248\n 14 16 14 4096 4094 4 fffffff0 255.255.255.240\n 30 8 6 2048 2046 5 ffffffe0 255.255.255.224\n 62 4 2 1024 1022 6 ffffffc0 255.255.255.192\n 126 2 0 512 510 7 ffffff80 255.255.255.128\n 254 256 254 8 ffffff00 255.255.255.0\n 510 128 126 9 fffffe00 255.255.254.0\n 1022 64 62 10 fffffc00 255.255.252.0\n 2046 32 30 11 fffff800 255.255.248.0\n 4094 16 14 12 fffff000 255.255.240.0\n 8190 8 6 13 ffffe000 255.255.224.0\n 16382 4 2 14 ffffc000 255.255.192.0\n 32766 2 0 15 ffff8000 255.255.128.0\nGli intervalli di indirizzi ammissibili per una sottorete sono calcolabili a partire dalla sottorete stessa.\nAd esempio, la maschera di sottorete 255.255.255.248 vale:\n 11111111.11111111.11111111.11111000 (29 bit significativi)\nCon questa maschera di sottorete potremo avere indirizzi IP con i primi 29 bit uguali e con gli ultimi 3 bit che vanno da 001 a 110 (essendo 000 e 111 riservati rispettivamente a rete e broadcast), quindi ad esempio partendo da indirizzi con 192.168.1 come primi 3 byte, possiamo avere\n 11000000.10101000.00000001.00000001 192.168.1.1\n 11000000.10101000.00000001.00000010 192.168.1.2\n 11000000.10101000.00000001.00000110 192.168.1.6\noppure:\n 11000000.10101000.00000001.01010001 192.168.1.81\n 11000000.10101000.00000001.01010010 192.168.1.82\n 11000000.10101000.00000001.01010110 192.168.1.86\ne cos\u00ec via fino a:\n 11000000.10101000.00000001.11111001 192.168.1.249\n 11000000.10101000.00000001.11111010 192.168.1.250\n 11000000.10101000.00000001.11111110 192.168.1.254\nIl tutto si pu\u00f2 riassumere in una tabella, per semplicit\u00e0 solo per CIDR da 24 a 29:\nCalcolo immediato dell'indirizzo di sottorete.\nData una rete di cui si conoscono i bit che compongono la maschera di sottorete (m) e si vuole conoscere l'indirizzo della \"n-esima\" sottorete, si pu\u00f2 utilizzare la formula:formula_8\n Esempio:\n Data la rete 138.81.0.0/25 trovare l'indirizzo della settima sottorete.\n formula_9\n Quindi l'indirizzo della settima sottorete sar\u00e0: 138.81.3.0.\n Mentre la sottorete 6 avr\u00e0 indirizzo:\n formula_10\n Si moltiplica la parte decimale (0.5) per 256\n formula_11\n e l'indirizzo della sesta sottorete \u00e8 138.81.2.128"}
{"id": "119415", "revid": "1543377", "url": "https://it.wikipedia.org/wiki?curid=119415", "title": "Stephen Jay Gould", "text": "Docente di zoologia e geologia all'universit\u00e0 di Harvard e profondo studioso dell'evoluzionismo, vinse l\"'American Book Award for Science\" per \"Intelligenza e pregiudizio\". Ottenne, inoltre, il premio della \"National Book's Critic Circle Award\", un'organizzazione senza scopo di lucro, formata da circa 700 critici letterari interessati ad onorare la qualit\u00e0 di scrittura e comunicazione.\n\u00c8 considerato uno dei divulgatori scientifici pi\u00f9 prolifici ed influenti della sua generazione. In questa veste scrisse oltre 300 saggi pubblicati su \"Natural History\" e poi raccolti in vari volumi alcuni dei quali tradotti anche in italiano, come \"Il pollice del panda\", \"Risplendi grande lucciola\", \"Bravo brontosauro\", \"La vita meravigliosa\".\nBiografia.\nGould nacque e trascorse i suoi primi anni di vita nel distretto di Queens, New York. Il padre Leonard lavorava come stenografo del tribunale, e sua madre Eleanor era un'artista. Cresciuto in una famiglia ebraica laica, Gould non partecipava formalmente alle funzioni e preferiva definirsi agnostico. Politicamente, nonostante fosse stato \"allevato da un padre marxista\", defin\u00ec le sue idee politiche come \"molto differenti\" da quelle paterne.\nSecondo Gould, il libro che pi\u00f9 influenz\u00f2 le sue idee politiche fu \"The Power Elite\" di C. Wright Mills, oltre agli scritti politici di Noam Chomsky.\nNei primi anni sessanta, Gould continu\u00f2 ad essere esposto al pensiero progressista nel campus dell'Antioch College. Negli anni settanta Gould si un\u00ec ad una organizzazione accademica di sinistra chiamata \"Science for the People\".\nDurante tutta la carriera e in tutti i suoi scritti, Gould combatt\u00e9 l'oppressione culturale in tutte le sue forme, specialmente ci\u00f2 che considerava pseudoscienza al servizio del razzismo e del sessismo.\nGould si spos\u00f2 due volte. La prima volta con l'artista Deborah Lee, che incontr\u00f2 frequentando l'Antioch College. Si sposarono il 3 ottobre 1965, e pi\u00f9 tardi divorziarono. Il secondo matrimonio fu contratto con la scultrice Rhonda Roland Shearer nel 1995. Ebbe due figli dal primo matrimonio Jesse ed Ethan.\nNel luglio 1982 a Gould fu diagnosticato un mesotelioma peritoneale, una forma particolarmente aggressiva di tumore all'addome. Dopo una difficoltosa convalescenza, durata due anni, Gould pubblic\u00f2 un articolo per il \"Discover Magazine\" intitolato \"The Median Isn't the Message\" (la mediana non rappresenta il messaggio), in cui discuteva la sua reazione alla scoperta che i pazienti affetti da mesotelioma avevano una vita mediana di solo otto mesi dalla diagnosi.\nNell'articolo inizia descrivendo il reale significato nascosto dietro quel numero, ed il suo sollievo nel rendersi conto che le statistiche sono solo delle utili astrazioni e non tengono conto dell'intera gamma di variazioni. La mediana \u00e8 il punto di mezzo, il che significa che il 50% dei pazienti muore entro 8 mesi, ma l'altra met\u00e0 vive pi\u00f9 a lungo, potenzialmente molto pi\u00f9 a lungo. Verific\u00f2, quindi, in quale punto di questa gamma di variazioni le sue caratteristiche personali lo ponevano. Considerando il fatto che la diagnosi fosse stata precoce e che egli fosse giovane, ottimista e con le migliori terapie a disposizione, Gould pronostic\u00f2 di trovarsi nella met\u00e0 favorita della statistica. Dopo un trattamento sperimentale di radioterapia, chemioterapia, e chirurgia, Gould guar\u00ec completamente ed il suo articolo fu fonte di speranza per molti pazienti.\nGould fu un sostenitore dell'utilizzo terapeutico della cannabis. Durante la sua lotta contro il cancro era solito fumare la droga illegale per alleviare il senso di nausea associato alle sue terapie. Secondo Gould il suo uso della cannabis ebbe l'effetto \"pi\u00f9 importante\" nella sua guarigione. Nel 1998 testimoni\u00f2 in tribunale nel caso di Jim Wakeford, un canadese utilizzatore ed attivista dell'utilizzo della cannabis per scopi terapeutici.\nStephen Jay Gould mor\u00ec il 20 maggio 2002, a causa di un adenocarcinoma metastatico del polmone, che raggiunse il cervello. Questo tumore era completamente indipendente da quello che lo aveva colpito venti anni prima e dal quale era completamente guarito. Mor\u00ec nella sua casa \"in un letto preparato nella biblioteca del suo \"loft\" in SoHo, circondato dalla moglie Rhonda, da sua madre Eleanor e dai molti libri che aveva amato.\"\nPensiero.\nIn molte occasioni si espresse contro l'oppressione culturale in tutte le sue forme, in special modo contro la pseudoscienza al servizio del razzismo e contro l'insegnamento del creazionismo come teoria scientifica; fu anche ideatore e principale sostenitore del \"Principio dei Magisteri Non Sovrapposti\" (NOMA) il quale suppone una compatibilit\u00e0 fra religione e scienza, in quanto esse si occuperebbero di due piani differenti (due magisteri) non sovrapponibili.\nDopo aver ottenuto un \"PhD\" alla Columbia University, nel 1967 divenne un ricercatore ad Harvard. Aiut\u00f2 nel 1972 Niles Eldredge a sviluppare la sua \"teoria degli equilibri punteggiati\" in cui si sostiene che i cambiamenti evolutivi avvengono in periodi di tempo relativamente brevi (su scala geologica) sotto l'impulso di stress ambientali, separati da lunghi periodi di stabilit\u00e0 evolutiva delle forme di vita.\nLa sua accesa e prolungata polemica contro Richard Dawkins e le sue posizioni sul gradualismo evolutivo filetico nasce dalla sua opposizione al determinismo ad esso sotteso, a favore dell'indeterminismo che secondo Gould sta alla base della maggior parte dei processi biologici innovativi. Nella visione gouldiana, come peraltro in quella gi\u00e0 di Jacques Monod e di tutti i biologi evoluzionisti (Dawkins compreso), il caso (serie di cause sconnesse o \"causalit\u00e0 intricata\") produce il nuovo, mentre la necessit\u00e0, attraverso la selezione naturale che opera in base a \"causalit\u00e0 lineare\", conserva l'adatto ed elimina l'inadatto.\nCarriera scientifica.\nGould inizi\u00f2 la sua educazione superiore presso l'Antioch College, laureandosi con una doppia specializzazione in geologia e filosofia nel 1963. Inoltre, durante questo periodo, comp\u00ec degli studi all'estero presso l'Universit\u00e0 di Leeds in Gran Bretagna (UK). Dopo aver completato il suo dottorato alla Columbia University nel 1967, sotto la guida di Norman D. Newell, venne immediatamente assunto dall'Universit\u00e0 di Harvard presso cui lavor\u00f2 fino al termine dei suoi giorni (1967\u20132002). Nel 1973, Harvard lo promosse a professore di Geologia e curatore di Paleontologia degli invertebrati al Museo di zoologia comparata dell'Universit\u00e0.\nNel 1982 Harvard gli confer\u00ec il titolo di professore di Zoologia Alexander Agassiz. L'anno successivo, nel 1983, venne invitato a far parte della American Association for the Advancement of Science, di cui in seguito sar\u00e0 presidente (1999\u20132001). L'informativa della AAAS citava i suoi \"numerosi contributi sia al progresso scientifico che alla comprensione pubblica della scienza\". Occupa la posizione di presidente anche presso la Societ\u00e0 paleontologica (1985\u20131986) e la Societ\u00e0 per lo Studio dell'Evoluzione (1990\u20131991). Nel 1989 Gould viene eletto membro della National Academy of Sciences. Nel periodo 1996\u20132002 Gould \u00e8 stato Vincent Astor Visiting Research Professor of Biology alla New York University. Nel 2001 la American Humanist Association lo ha nominato \"Umanista dell'anno\" per i suoi lavori. Nel 2008, gli \u00e8 stata assegnata postuma la Medaglia Darwin-Wallace. Fino al 2008 questa onorificenza veniva conferita ogni cinquanta anni dalla Linnean Society of London.\nEquilibri punteggiati.\nAgli inizi della sua carriera, Gould e Niles Eldredge svilupparono la teoria degli equilibri punteggiati, nella quale il cambiamento evolutivo \u00e8 caratterizzato da lunghi periodi di stasi, in cui la specie rimane pressoch\u00e9 immutata, alternati/punteggiati da fasi di cambiamento rapido (in senso geologico).\nSecondo Gould gli equilibri punteggiati modificano uno dei pilastri fondamentali \"nella logica centrale della teoria darwiniana.\" ovvero il principio \"natura non facit saltum\" .\nAlcuni biologi evoluzionisti hanno argomentato che sebbene l'equilibrio punteggiato sia stato \"di grande interesse per la biologia,\" ha semplicemente modificato il neodarwinismo in un modo pienamente compatibile con ci\u00f2 che era noto prima.\nAltri hanno comunque enfatizzato il suo essere una novit\u00e0 dal punto di vista teorico, sostenendo che la stasi evolutiva \u00e8 stata \"non prevista dalla maggior parte dei biologi evoluzionisti\" e che \"ha avuto una notevole influenza sulla paleontologia e la biologia evoluzionista.\"\nSelezionismo e sociobiologia.\nGould, oltre ad altre forze non basate sulla selezione naturale, sostenne l'importanza delle limitazioni biologiche nella storia della vita, come le limitazioni imposte dalle vie di sviluppo embriologico alle possibilit\u00e0 evolutive. In particolare consider\u00f2 molte funzioni di alto livello del cervello umano essere sottoprodotti collaterali dell'attivit\u00e0 della selezione naturale, piuttosto che adattamenti diretti.\nPer descrivere queste caratteristiche accidentali cooptate nello sviluppo evolutivo Gould, in collaborazione con Elisabeth Vrba, coni\u00f2 il termine preadattamento (o exattamento).\nGould sostenne che tale esposizione dello sviluppo cerebrale minasse le fondamenta del determinismo genetico alla base della sociobiologia e della psicologia evoluzionista.\nContro \"Sociobiologia\".\nNel 1975, con la pubblicazione del volume \"Sociobiologia - La nuova sintesi\" E. O. Wilson introdusse un'analisi del comportamento umano basata su una struttura sociobiologica.\nIn replica a questa pubblicazione, Gould, Richard Lewontin e altri (la Societ\u00e0 di Studi Sociobiologici) scrissero una lettera, molto citata in seguito, alla \"The New York Review of Books\" intitolata \"Against 'Sociobiology'\" (\"Contro 'Sociobiologia'\"). Questa lettera aperta criticava la nozione di Wilson di \"un punto di vista deterministico della societ\u00e0 umana e delle azioni umane\".\nMa Gould non escluse a priori una spiegazione sociobiologica per molti aspetti del comportamento animale, scrivendo: \u00abi sociobiologi hanno allargato il campo delle storie selettive invocando concetti di fitness inclusiva e selezione di parentela per risolvere (penso con successo) l'irritante problema dell'altruismo (N.d.T.: del come l'altruismo si sia potuto evolvere)- in precedenza il principale ostacolo per una teoria darwiniana del comportamento sociale... In questo campo la sociobiologia ha avuto e continuer\u00e0 ad avere successo. Ed in questo campo le auguro ogni bene. Perch\u00e9 rappresenta un'estensione del darwinismo ad un reame dove dovrebbe applicarsi.\u00bb\nCladistica.\nGould non accett\u00f2 mai la cladistica come metodo per investigare processi o lineaggi evolutivi, forse perch\u00e9 temeva che tali indagini potessero condurre a trascurare i dettagli della storia biologica, che lui considerava supremamente importanti.\nNei primi anni novanta questo lo port\u00f2 ad una contesa con Derek Briggs, che aveva iniziato ad applicare tecniche di cladistica quantitativa ai fossili delle Burgess Shale, circa i metodi che si sarebbero dovuti usare per interpretare questi fossili.\nAttorno a questo periodo la cladistica divenne il principale metodo di classificazione nella biologia evoluzionistica.\nPersonal computer economici ma sempre pi\u00f9 veloci e potenti resero possibile elaborare enormi quantit\u00e0 di informazioni relative agli organismi viventi e alle loro caratteristiche.\nNello stesso periodo lo sviluppo di efficaci tecniche di reazione a catena della polimerasi permisero di applicare la cladistica anche all'analisi di caratteristiche biochimiche e genetiche.\nControversie.\nGould ha ricevuto molti riconoscimenti per i suoi studi e per le sue opere di divulgazione di storia naturale,\nma non \u00e8 stato immune da critiche da parte di appartenenti alla comunit\u00e0 dei biologi che, per varie ragioni, sentivano la sua opera come in contraddizione con punti fondamentali della teoria dell'evoluzione.\nIl dibattito pubblico tra i sostenitori di Gould e i suoi critici \u00e8 stato cos\u00ec aspro da essere stato indicato come \"le guerre di Darwin\" da diversi commentatori.\nJohn Maynard Smith, un eminente biologo evoluzionista inglese, \u00e8 stato uno tra i pi\u00f9 forti critici di Gould. Maynard Smith ha argomentato che Gould avrebbe frainteso il ruolo fondamentale dell'adattamento in biologia, e ha inoltre criticato l'accettazione da parte di Gould della selezione di specie quale importante componente dell'evoluzione biologica.\nIn una recensione del libro di Daniel Dennett \"L'idea pericolosa di Darwin\", Maynard Smith ha scritto che Gould \"sta dando ai non-biologi un'immagine in larga misura sbagliata dello stato della teoria dell'evoluzione.\" Ma Maynard Smith non \u00e8 stato sistematicamente negativo nel suo giudizio circa l'opera di Gould, scrivendo in una recensione al libro \"Il pollice del panda\" che \"Stephen Gould \u00e8 il miglior scrittore di divulgazione scientifica popolare attualmente in attivit\u00e0... Spesso mi fa arrabbiare, ma spero che continui a scrivere saggi come questi.\"\nInoltre, Maynard Smith \u00e8 stato tra coloro che hanno accolto con favore il ritorno della paleontologia evoluzionistica al centro del discorso evolutivo operato da Gould e altri.\nUna delle ragioni di tali critiche \u00e8 che Gould sembrava presentare la sua idea (gli equilibri punteggiati) come una maniera rivoluzionaria di interpretare il fatto dell'evoluzione, sostenendo l'importanza di altri meccanismi evolutivi rispetto alla selezione naturale darwiniana; meccanismi, che Gould credeva essere stati ignorati da vari scienziati evoluzionisti, che nella sua interpretazione riducevano enormemente l'importanza della selezione naturale nella storia della vita.\nCome risultato diversi non-specialisti spesso hanno dedotto dai suoi scritti che Gould avesse dimostrato che Darwin e la teoria evolutiva fossero sbagliate (cosa che Gould ha pi\u00f9 volte veementemente negato).\nCome capitato ai lavori di altri scienziati nel campo dell'evoluzione, i lavori di Gould sono stati spesso deliberatamente citati fuori contesto dai creazionisti come \"dimostrazione\" che gli scienziati non avessero idea di come la vita si fosse evoluta. Gould stesso corresse alcuni di questi fraintendimenti e distorsioni delle sue idee in successivi scritti."}
{"id": "119416", "revid": "110157", "url": "https://it.wikipedia.org/wiki?curid=119416", "title": "Persistenza di un numero", "text": "In matematica, la persistenza di un numero \u00e8 il termine usato per descrivere il numero di operazioni che si devono applicare ad un intero per raggiungere un punto fisso, ad esempio fino a quando successive operazioni non cambieranno pi\u00f9 il numero.\nGeneralmente, questo termine viene riferito alla persistenza additiva o moltiplicativa di un intero, che indica quante volte bisogna sostituire un numero con la somma o con la moltiplicazione delle sue cifre fino a quando si raggiunge un numero con una sola cifra.\nLa persistenza additiva o moltiplicativa dipende dalla base di numerazione in cui si sta operando. In quest'articolo si considerano solamente i casi in base 10.\nEsempi.\nLa persistenza additiva di 2718 \u00e8 2: 2+7+1+8=18, 1+8=9. \nLa persistenza moltiplicativa di 39 \u00e8 3: 39 \u2192 27 \u2192 14 \u2192 4. \n39 \u00e8 anche il numero pi\u00f9 piccolo con persistenza moltiplicativa uguale a 3."}
{"id": "119419", "revid": "287204", "url": "https://it.wikipedia.org/wiki?curid=119419", "title": "Draguignan", "text": "Draguignan (in occitano \"Draguinhan\") \u00e8 un comune francese di 37.575 abitanti situato nel dipartimento del Varo nella regione della Provenza-Alpi-Costa Azzurra, sede di sottoprefettura. Citt\u00e0 residenziale, possiede un museo di un certo interesse, che ha sede in un bel palazzo vescovile del settecento. Nella parte pi\u00f9 antica fu eretta, nel XVII secolo, la \"Tour de l'Horologe\", in discreto stato di conservazione.\nDraguignan fu la sede della prefettura del dipartimento da 1795 a 1974 quando essa torn\u00f2 a Tolone, oggi \u00e8 sede di sotto-prefettura."}
{"id": "119421", "revid": "599013", "url": "https://it.wikipedia.org/wiki?curid=119421", "title": "Equazione di stato", "text": "In termodinamica e chimica fisica, una equazione di stato \u00e8 una legge costitutiva che descrive lo stato della materia sotto un dato insieme di condizioni fisiche. Fornisce una relazione matematica tra due o pi\u00f9 variabili di stato associate alla materia, come temperatura, pressione, volume o energia interna. Le equazioni di stato sono utili nella descrizione delle propriet\u00e0 dei fluidi (e delle loro miscele), dei solidi e persino per descrivere l'interno delle stelle.\nIl principale uso di una equazione di stato consiste nella determinazione dei parametri di stato relativi a gas e liquidi. Una di queste equazioni, tra le pi\u00f9 semplici e utilizzate, \u00e8 la legge dei gas perfetti (anche detta \"legge di Clapeyron\") valida per gas in condizioni di bassa pressione e alta temperatura (comportamento ideale). Tale trattazione matematica diviene per\u00f2 poco accurata in condizioni lontane dall'idealit\u00e0 e non \u00e8 in grado di predire la liquefazione di un gas. Sono state quindi sviluppate diverse equazioni di stato pi\u00f9 accurate per gas e liquidi. Attualmente non esiste una singola equazione di stato che descriva accuratamente le propriet\u00e0 di tutte le sostanze nelle diverse condizioni possibili.\nOltre a equazioni che predicono il comportamento di gas e liquidi ci sono anche equazioni di stato per predire il volume dei solidi, ivi compresa la transizione tra stati cristallini differenti. Ci sono equazioni che modellano l'interno delle stelle, comprese le stelle di neutroni. Un concetto correlato \u00e8 quello di fluido perfetto.\nDefinizioni.\nNelle equazioni di questa voce le variabili sono definite come segue. \nForma generale.\nPer una determinata quantit\u00e0 di sostanza contenuta in un sistema, la temperatura, il volume e la pressione non sono quantit\u00e0 indipendenti; esse sono collegate dalla relazione:\nQuando due di queste variabili sono note, il valore della terza risulta univocamente definito. Un'equazione usata per modellare questa relazione \u00e8 chiamata equazione di stato. Nelle sezioni che seguono vengono descritte le principali equazioni di stato. &lt;br&gt;\u00c8 possibile utilizzare qualsiasi insieme coerente di unit\u00e0 di misura, sebbene siano preferibili le unit\u00e0 del Sistema Internazionale. \nStoria.\nLegge di Boyle (1662).\nLa legge di Boyle \u00e8 stata forse la prima espressione di una equazione di stato. Nel 1662 Robert Boyle, un irlandese, comp\u00ec una serie di esperimenti impiegando un tubo di vetro a J sigillato da un lato. Mise mercurio nel tubo, intrappolando cos\u00ec una piccola quantit\u00e0 di aria nel lato sigillato del tubo, dopodich\u00e9 misur\u00f2 accuratamente il volume del gas man mano che aggiungeva mercurio nel tubo. La pressione del gas poteva essere determinata dalla differenza di livello del mercurio nei due lati del tubo. Attraverso questi esperimenti Boyle not\u00f2 che il volume del gas variava in maniera inversa rispetto alla pressione. In termini matematici questo pu\u00f2 essere espresso come:\nQuesta relazione \u00e8 stata attribuita anche a Edme Mariotte e ci si riferisce ad essa anche come Legge di Mariotte. L'opera di Mariotte per\u00f2 fu pubblicata solo nel 1676.\nLegge di Charles o Legge di Charles e Gay-Lussac (1787).\nNel 1787 il fisico francese Jacques Charles scopr\u00ec che ossigeno, azoto, idrogeno, anidride carbonica e aria si espandono allo stesso modo lungo il medesimo intervallo di 80K. Successivamente, nel 1802, Joseph Louis Gay-Lussac pubblic\u00f2 risultati di esperienze simili, che indicavano una relazione lineare tra volume e temperatura\nLegge di Dalton delle pressioni parziali (1807).\nNel 1807 l'inglese John Dalton scopr\u00ec che la pressione totale esercitata da una miscela di \"q\" gas pu\u00f2 essere definita come la somma\ndove formula_13, formula_14... formula_15 rappresentano la pressione parziale di ogni gas.\nL'equazione di stato dei gas perfetti (1834).\nNel 1834 \u00c9mile Clapeyron combin\u00f2 Le leggi di Boyle e di Charles nella prima formulazione della legge dei gas ideali. Inizialmente l'equazione era scritta come formula_16 (con la temperatura espressa in gradi Celsius). Indagini successive per\u00f2 rivelarono che il numero avrebbe dovuto essere 273.2, e in seguito la scala Celsius venne definita come 0 \u00b0C = 273,15 K, dando quindi:\nin cui formula_18 rappresenta il volume di 1 mole di gas, e formula_19 \u00e8 la costante universale dei gas.\nLegge di Amagat (1880).\nLa legge di Amagat (1880) afferma che il volume di una miscela gassosa a una data temperatura e pressione \u00e8 la somma dei volumi che avrebbero i singoli componenti alle medesime condizioni. Questa \u00e8 la prova sperimentale che il volume \u00e8 una grandezza estensiva. In termini matematici:\nLa legge afferma anche che il rapporto fra il singolo volume parziale e il volume totale \u00e8 pari\nalla frazione molare:\nEsempi di equazioni di stato.\nEquazione di stato dei gas perfetti.\nL'equazione dei gas perfetti pu\u00f2 essere scritta come:\nL'equazione di stato dei gas ideali pu\u00f2 anche essere espressa come:\ndove formula_5 \u00e8 la densit\u00e0, formula_25 l\"'indice adiabatico\" espresso dal rapporto tra il calore specifico a pressione costante e quello a volume costante (vedi anche trasformazione adiabatica), ed \"u\" l'energia interna per unita' di massa. Questa forma \u00e8 scritta puramente in termini di variabili intensive ed \u00e8 molto utilizzata in simulazioni che implicano l'uso dell'equazioni di Eulero in quanto esprime la relazione tra l'energia interna e altre forme di energia (come quella cinetica), permettendo in tal modo il rispetto della conservazione dell'energia totale.\nEquazioni di stato cubiche.\nLegge di Van der Waals.\nProposta nel 1873, l'equazione di stato di Van der Waals \u00e8 stata una delle prime equazioni a fornire risultati spiccatamente pi\u00f9 precisi dell'equazione di stato dei gas perfetti. Pur essendo ben superiore all'equazione dei gas perfetti e nonostante predica correttamente la formazione di una fase liquida, l'accordo coi dati sperimentali \u00e8 limitato nelle condizioni in cui il liquido si forma. Bench\u00e9 sia comunemente citata nei libri di testo e nelle pubblicazioni scientifiche per ragioni storiche e didattiche, \u00e8 ormai caduta in disuso: altre equazioni pi\u00f9 moderne, di complessit\u00e0 solo lievemente maggiore, sono molto pi\u00f9 accurate.\nIn questa equazione formula_27 viene chiamato parametro attrattivo e formula_28 parametro repulsivo o covolume. \nI parametri a, b e R sono costanti che dipendono dal fluido specifico. Possono essere cos\u00ec calcolati dalle propriet\u00e0 critiche:\nL'equazione di Van der Waals pu\u00f2 essere considerata un \"miglioramento\" della legge dei gas ideali, sotto due aspetti:&lt;br&gt;\nRedlich-Kwong (RK).\nIntrodotta nel 1949, l'equazione di stato Redlich-Kwong \u00e8 stata un considerevole miglioramento rispetto ad altre equazioni di quel tempo. \u00c8 ancora di un certo interesse, soprattutto per la sua forma relativamente semplice. Bench\u00e9 superiore all'equazione di Van der Waals, non \u00e8 molto precisa riguardo alla fase liquida e non pu\u00f2 quindi essere impiegata per un calcolo accurato degli equilibri liquido-vapore. Pu\u00f2 essere comunque impiegata per questo scopo con l'ausilio di correlazioni separate per la fase liquida.\nPu\u00f2 anche essere espressa in forma adimensionale:\nin cui formula_44\nessendo formula_45 il fattore di comprimibilit\u00e0, pari a: formula_46.\nL'equazione di stato Redlich-Kwong \u00e8 adeguata per il calcolo delle propriet\u00e0 dei gas in condizioni in cui il rapporto tra la pressione e la pressione critica \u00e8 minore della met\u00e0 del rapporto tra la temperatura e la temperatura critica.\nRedlich-Kwong-Soave (RKS, 1972).\nNel 1972 Soave rimpiazz\u00f2 il termine \"1\"/\u221a(\"T\") dell'equazione Redlich-Kwong con una funzione formula_47 comprendente la temperatura e il fattore acentrico.\nLa funzione \u03b1 venne sviluppata per calcolare la pressione di vapore degli idrocarburi e l'equazione si comporta molto bene riguardo a questi composti.\nDove \u03c9 \u00e8 il fattore acentrico per la specie.\nGrabowski e Daubert riformulano formula_53 come:\nottenendo per l'idrogeno l'espressione:\nPeng-Robinson (1976).\nDove \u03c9 \u00e8 il fattore acentrico per la specie.\nL'equazione Peng-Robinson venne sviluppata nel 1976 per soddisfare i seguenti requisiti:\nNel suo complesso, l'equazione di Peng e Robinson ha un'accuratezza simile a quella dell'equazione Redlich-Kwong-Soave, anche se \u00e8 generalmente superiore nel predire la densit\u00e0 liquida di molti fluidi, specialmente quelli non polari.\nElliott, Suresh, Donohue (ESD).\nL'equazione di stato Elliott, Suresh e Donohue (ESD) \u00e8 stata proposta nel 1990. L'equazione cerca di correggere una scarsa accuratezza dell'equazione Peng-Robinson per quanto riguarda il termine repulsivo di Van der Waals. L'equazione tiene conto degli effetti di forma di una molecola non polare e pu\u00f2 essere estesa ai polimeri tramite l'aggiunta di un ulteriore termine (qui non mostrato). L'equazione \u00e8 stata sviluppata attraverso simulazioni al computer e dovrebbe essere in grado di descrivere le propriet\u00e0 fisiche essenziali delle dimensioni e della forma delle molecole, nonch\u00e9 le propriet\u00e0 del legame idrogeno.\nDove:\nEquazioni di stato non cubiche.\nEquazioni di Dieterici (1899).\nIl fisico tedesco Conrad Dieterici (1858-1929) propose nel 1899 due equazioni. La pi\u00f9 nota \u00e8 la seguente, ricavata da considerazioni di meccanica statistica:\ndove \"a\" \u00e8 un parametro associato all'interazione tra le molecole e \"b\" tiene conto delle dimensioni delle molecole, similmente all'equazione di Van der Waals. Si possono ottenere risultati pi\u00f9 accurati sostituendo il parametro formula_67 con una funzione formula_68 dipendente dalla temperatura.\nI parametri critici valgono:\nQuesta equazione \u00e8 stata utilizzata per calcoli ingegneristici almeno fino alla fine degli anni sessanta per poi venire abbandonata completamente.\nSempre di Dieterici \u00e8 la proposta di modificare il fattore formula_70 nell'equazione di Van der Waals con formula_71 in base a considerazioni matematiche\nEquazione viriale e derivate.\nEquazione viriale.\nBench\u00e9 non sia l'equazione di stato pi\u00f9 conveniente da utilizzare, l'equazione viriale \u00e8 importante perch\u00e9 pu\u00f2 essere derivata direttamente dalla meccanica statistica. Con appropriate assunzioni sulla forma matematica delle forze intermolecolari, si possono derivare espressioni analitiche per ognuno dei coefficienti. In questo caso \"B\" corrisponde a interazioni tra coppie di molecole, \"C\" a interazioni tra triplette, e cos\u00ec via. L'accuratezza aumenta all'aumentare dei termini della serie di potenze. In pratica, al crescere della pressione, gli scostamenti dal comportamento ideale aumentano, per cui si rende necessario l'utilizzo di pi\u00f9 termini.\nBeattie e Bridgeman (1927).\nTra le equazioni di utilizzo pratico derivate dall'equazione viriale, bisogna menzionare anzitutto quella presentata da Beattie e Bridgemannel 1927..\nL'equazione \u00e8 spesso considerata di natura puramente empirica,ma in realt\u00e0 \u00e8 strettamente correlata all'equazione viriale.\nBenedict-Webb-Rubin (BRW, 1940).\nL'equazione di stato BWR venne proposta all'inizio degli anni quaranta per l'utilizzo nell'industria petrolchimica (si ricordi che all'epoca l'equazione RK non era ancora stata introdotta), ed ebbe un grande successo. Il suo difetto sta nel richiedere otto parametri, peraltro di significato fisico non ben definito.\nNonostante questa limitazione, l'equazione BWR divenne per molti anni uno standard di riferimento perch\u00e9 veniva utilizzata nelle raccolte di dati termodinamici e volumetrici del NIST e della IUPAC.Negli anni novanta venne per\u00f2 gradualmente abbandonata a favore di altri metodi.Tuttavia \u00e8 ancora utilizzata occasionalmente in letteratura \ndove formula_5 \u00e8 la densit\u00e0 molare (ottenibile come inverso del volume molare).\nL'equazione \u00e8 stata scritta in termini di densit\u00e0 molare per motivi di praticit\u00e0.\nBenedict-Webb-Rubin-Starling (BRWS, 1970).\n\u00c8 una versione pi\u00f9 precisa dell'equazione precedente. Introdotta nel 1970 da Starling e Powers per predire pi\u00f9 accuratamente l'entalpia di miscelazione delle miscele di idrocarburi, \u00e8 generalmente attribuita al solo Starling.\nValori dei vari parametri per 15 sostanze si trovano in: &lt;br&gt;Al contrario della BWR non ebbe grande successo per il gran numero di parametri empirici necessari al suo utilizzo.\nEquazione di stato irrigidita.\nConsiderando l'acqua sottoposta e pressioni molto alte (condizione che si verifica ad esempio nelle esplosioni nucleari sott'acqua, nella terapia con onde d'urto e nella sonoluminescenza) \u00e8 utilizzabile l'equazione di stato irrigidita:\ndove formula_86 \u00e8 l'energia interna per unit\u00e0 di massa, formula_87 \u00e8 una costante empirica che assume solitamente valore 6.1 e formula_88 \u00e8 un'altra costante che rende conto dell'attrazione molecolare tra molecole di acqua. Il valore di quest'ultima \u00e8 di circa 20.000 atmosfere.\nL'equazione assume questa forma perch\u00e9 la velocit\u00e0 del suono in acqua \u00e8 data da formula_89.\nQuindi si pu\u00f2 assumere che l'acqua si comporti come un gas ideale che si trovi alla pressione di 20.000 atm, ci\u00f2 spiega perch\u00e9 l'acqua \u00e8 comunemente ritenuta incomprimibile: quando la pressione esterna varia da 1 a 2 atmosfere (da 100 kPa a 200 kPa), l'acqua si comporta analogamente a un gas ideale che passa da 20.001 a 20.002 atm (da 2000,1 a 2000,2 MPa).\nQuesta equazione non \u00e8 in grado di predire il calore specifico dell'acqua, ma esistono poche alternative da utilizzare per processi che implicano condizioni tanto estreme.\nEquazione di stato ultrarelativistica.\nUn fluido ultrarelativistico possiede equazione di stato\ndove formula_91 \u00e8 la pressione, formula_92 la densit\u00e0 di energia e formula_93 una costante che si identifica con la velocit\u00e0 del suono.\nEquazione di Bose ideale.\nL'equazione di stato per un gas ideale di Bose \u00e8\ndove formula_95 \u00e8 un esponente specifico del sistema (per esempio, in assenza di un campo potenziale formula_96 = 1,5), formula_97 vale formula_98 dove formula_99 \u00e8 il potenziale chimico, formula_100 \u00e8 il polilogaritmo, formula_101 \u00e8 la funzione zeta di Riemann e formula_102 \u00e8 la temperatura critica alla quale inizia a formarsi il condensato di Bose-Einstein.\nBibliografia.\nNel compilare la presente voce si sono consultate solo le fonti secondarie, tranne quando segnalato in nota. Le fonti primarie vengono segnalate per agevolare il lavoro di ricerca"}
{"id": "119422", "revid": "124965603", "url": "https://it.wikipedia.org/wiki?curid=119422", "title": "Cambio continuo", "text": "Il cambio continuo o variatore continuo (o CVT dall'inglese \"continuously variable transmission\") \u00e8 un tipo di cambio automatico per autoveicoli in cui il rapporto di trasmissione pu\u00f2 variare senza soluzione di continuit\u00e0 tra due valori limite. Per queste sue caratteristiche di funzionamento \u00e8 paragonabile al Variomatic per scooter, anche se il cambio continuo \u00e8 pi\u00f9 sofisticato, soprattutto per i modelli pi\u00f9 recenti a controllo elettronico.\nIntroduzione.\nI motori a combustione interna, nonostante la moderna tecnologia li abbia resi sempre pi\u00f9 \"elastici\" e sfruttabili lungo una fascia piuttosto ampia di regimi di rotazione, presentano comunque il massimo rendimento (inteso come minor consumo specifico) all'interno di condizioni di funzionamento (giri e coppia erogata) alquanto ristretto (tipicamente, a regimi medio-bassi e a carichi intermedi o medio-alti).\nIl compito della trasmissione \u00e8 appunto quello di permettere di mantenere il motore nell'intorno del suo regime di funzionamento ottimale a seconda le condizioni di esercizio, ovvero intorno al regime di coppia massima quando si marcia normalmente con carico ridotto o moderato, oppure intorno al regime di massima potenza quando sono richieste prestazioni sportive come nelle gare automobilistiche o comunque quando \u00e8 richiesto il massimo delle prestazioni dal motore.\nIn una normale trasmissione a marce questo compito \u00e8 svolto in maniera approssimativa passando da una marcia all'altra, con una coppia che viene trasmessa alle ruote \"a scalini\", e una potenza che fluttua con le variazioni dei giri motore, ed \u00e8 evidente che pi\u00f9 alto \u00e8 il numero delle marce e migliore sar\u00e0 la possibilit\u00e0 di mantenere il motore intorno ad un regime desiderato al variare della velocit\u00e0, e di trasmettere coppia e potenza in maniera pi\u00f9 fluida e regolare, con minore discontinuit\u00e0.\nUn cambio manuale con pi\u00f9 di 6 marce inizia a diventare impegnativo da gestire nella guida quotidiana, mentre sono ormai comuni i cambi automatici con 8, 9 o anche 10 rapporti, ma in ogni caso all'aumentare del numero di marce aumenta il numero di componenti, la dimensione, il peso ed il costo della trasmissione, e la maggiore complessit\u00e0 meccanica non giova all'affidabilit\u00e0 e la durata.\nIl cambio continuo risolve brillantemente tutti questi problemi, con due soli elementi tra i quali si trasmette il moto, variando senza soluzione di continuit\u00e0 il rapporto di trasmissione tra di essi.\nIl grande vantaggio di poter disporre di un numero di rapporti infinito (all'interno dell'intervallo compreso tra un valore minimo e uno massimo definiti dalle dimensioni e dalle geometrie dei componenti della trasmissione) \u00e8 quello di poter mantenere il motore ad un numero di giri costante, selezionandolo arbitrariamente in maniera indipendente (o quasi) dalla velocit\u00e0 del veicolo, e poter di conseguenza scegliere questo regime di lavoro del motore in maniera adeguata alle condizioni di carico.\nAd esempio, se al motore \u00e8 richiesta una potenza medio-bassa, come ad esempio durante la guida in citt\u00e0 oppure una volta raggiunta la velocit\u00e0 di crociera, la trasmissione imposter\u00e0 un rapporto lungo per mantenere il motore a regime di riposo (tipicamente intorno al regime di coppia massima) e ad un moderato livello di carico (coppia erogata), per mantenerlo all'interno della sua zona di rendimento migliore.\nViceversa, se al motore viene richiesto il massimo delle prestazioni, come in fase di sorpasso o in forte accelerazione, la trasmissione imposter\u00e0 una rapportatura corta per mantenere il motore nell'intorno del regime di massima potenza.\nTutto questo comporta una gestione ottimale del motore, che rimane sempre al regime ottimale per ogni condizione di velocit\u00e0 e di carico, il che si traduce, almeno in teoria, in consumi migliori.\nNel guidare un veicolo con cambio continuo non si hanno a disposizione le 4-6 marce tradizionali, ma un numero infinito di rapporti e l'esperienza di guida \u00e8 completamente differente. Il funzionamento del motore a regime costante non consente di avvertire i mutamenti sonori del motore e in accelerazione da fermo o da bassi regimi si pu\u00f2 avere una sensazione di slittamento della frizione, in quanto prima il motore si porta in coppia e successivamente il cambio adegua il diametro delle pulegge al rapporto idoneo. Tuttavia i moderni cambi CVT elettroidraulici gestiti elettronicamente possono avere una modalit\u00e0 di funzionamento sequenziale, per \"simulare\" le marce tradizionali impostando dei rapporti fissi. Questo pu\u00f2 essere utile per restituire un feeling di guida sportiva e gestire a piacimento il freno motore.\nTecnologie.\nEsistono cambi continui basati su differenti tecnologie.\nA puleggia.\nQuesto tipo di cambio utilizza pulegge collegate (a seconda delle potenze in gioco) da una cinghia in gomma rinforzata con fibre di kevlar, o una cinghia costituita interamente da elementi in acciaio, oppure una catena. Le pulegge sono costituite da due tronchi di cono affacciati per la base minore, calettati su un albero in modo che non possano ruotare l'uno rispetto all'altro, ma soltanto muoversi in senso assiale e ruotare come unico assieme; avvicinando o allontanando tali coni si varia l'ampiezza della gola compresa tra essi, e di conseguenza il diametro apparente su cui si avvolge la cinghia, costringendola a salire o a scendere: in questo modo si varia il rapporto di trasmissione. Nel caso della catena, invece, le ruote sono dentate. Ovviamente, dal momento che la lunghezza della cinghia o catena \u00e8 fissa, ad un restringimento di una puleggia (aumento del diametro) deve necessariamente corrispondere specularmente un allargamento (riduzione di diametro) dell'altra e viceversa.\nUn sistema costituito da molle e massette centrifughe, oppure, nei CVT pi\u00f9 moderni, da un motore passo-passo o da un sistema elettroidraulico, mantiene costantemente una pressione ben precisa tra i coni delle pulegge e i fianchi della cinghia, per impedirle di slittare e consentirle di trasferire la coppia, peraltro tale valore non deve essere eccessivo per evitare un aumento degli attriti e dell'usura; mediante piccole differenze di pressione su di una puleggia rispetto all'altra, avviene il movimento dei coni e quindi la variazione del rapporto di trasmissione.\nIn questo tipo di trasmissioni \u00e8 possibile in genere individuare quattro sezioni distinte:\nIn alcune soluzioni la trasmissione del moto avviene per compressione invece che per trazione, come nel cambio CVT adottato da FIAT per la \"Panda\" Selecta, \"Uno\" Selecta e la \"Y10 Seletronic\". Un'altra caratteristica della cinghia metallica impiegata su tali cambi \u00e8 quella di essere estremamente flessibile, per permettere raggi di avvolgimento molto bassi e ampliare la gamma dei rapporti di trasmissione. La flessibilit\u00e0 viene ottenuta attraverso l'impiego di un certo numero di anelli di acciaio concentrici molto sottili (in genere da 8 a 12) che costituiscono due fasce laterali. Su questi nastri cos\u00ec ottenuti sono montati i tasselli di spinta, in alcuni casi corrispondenti a piastrine sottili e sagomate con una caratteristica forma pentagonale (il corpo a contatto con le facce delle pulegge) che hanno cos\u00ec un grado di libert\u00e0 rispetto al nastro che svolge la funzione di trattenimento. Essi presentano inoltre un dentino semi-sferico in modo da trasferire la spinta l'uno all'altro pur potendo ruotare e quindi potersi avvolgere sulle pulegge.\nIn alcuni veicoli viene impiegato un sistema doppio, con una cinghia per ogni ruota motrice, eliminando i problemi tipici del differenziale (DAF Variomatic).\nIl sistema \u00e8 anche usato negli scooter dal 1954 con il nome di variatore.\nQuesti cambi, a seconda della potenza che devono trasmettere, possono utilizzare diversi tipi di frizione, ad esempio di tipo centrifugo o a polvere di ferro, oppure un convertitore di coppia, tipicamente dotato di frizione di lock-up.\nSono inoltre corredati di accessori per consentire il passaggio tra le varie modalit\u00e0: parcheggio, folle, marcia avanti, retromarcia. Tipicamente, lungo l'alberino che collega la frizione con la puleggia primaria, \u00e8 posto uno stadio epicicloidale con un doppio set di ingranaggi satelliti, per consentire l'inversione del moto e quindi il funzionamento in retromarcia. Esso \u00e8 solidale con due pacchi frizione multidisco, interno ed esterno. Se viene attivato (bloccato) quello interno, lo stadio epicicloidale gira come un blocco unico e consente la marca avanti, viceversa attivando quello esterno si rende solidale la corona dell'epicicloidale alla carcassa, ed il moto risulta invertito, abilitando quindi la retromarcia (da notare che, in questo modo, si potrebbe avere a disposizione la stessa gamma di rapporti per la marcia avanti, anche per la retromarcia. In genere per\u00f2 la centralina limita questa possibilit\u00e0, o direttamente mantiene il variatore bloccato al rapporto minimo). Disattivando entrambi i pacchi frizione, il cambio \u00e8 in folle; un apposito dentino si pu\u00f2 innestare sulla dentatura presente tipicamente sulla puleggia secondaria, in questo caso la trasmissione \u00e8 meccanicamente bloccata e si ha la posizione di parcheggio.\nIn alcuni cambi a catena si usano particolari lubrificanti, che in condizioni di pressione estrema subiscono un cambiamento di fase da liquidi a solidi vetrosi.\nUn cambio a pulegge presenta in genere un rapporto tra il diametro minimo e massimo di lavoro della cinghia (o catena) di circa 2.5:1, il che si traduce, supponendo che le pulegge possano lavorare simmetricamente, in una gamma di rapporti di riduzione compresi tra 2.5:1 e 1:2.5, ovvero 0,4:1. Questa gamma di rapporti \u00e8 sensibilmente pi\u00f9 lunga rispetto alle marce presenti in un cambio manuale, dove si hanno valori tra circa 4:1 in prima e 0,9:1 in quinta o sesta. Questo comporta un rapporto di riduzione finale (al differenziale) tipicamente pi\u00f9 corto in un cambio CVT, circa 4.5:1, rispetto a un cambio tradizionale, circa 3.5:1. Si pu\u00f2 inoltre osservare che, coi valori sopra riportati, la gamma di rapporti (vale a dire la velocit\u00e0 a parit\u00e0 di giri motore nel rapporto pi\u00f9 lungo rispetto al rapporto pi\u00f9 corto) di un variatore a pulegge \u00e8 di oltre 6 a 1, contro circa 4.5 a 1 di un cambio manuale. Tutto questo comporta che, supponendo si voglia mantenere uguale il rapporto di riduzione totale nella marcia pi\u00f9 corta, per avere un buono spunto in partenza, il rapporto totale pi\u00f9 lungo di un CVT a pulegge sar\u00e0 sensibilmente pi\u00f9 lungo rispetto alla marcia pi\u00f9 alta di un corrispondente cambio manuale, a tutto vantaggio di silenziosit\u00e0, consumi e usura del motore.\nA toroidi (Extroid).\nSi immaginino (v. figura) due rulli (uno di ingresso e uno di uscita) con una forma a cono tronco, posti in parallelo e con orientamento opposto, e inseriti nel foro centrale di un toro flessibile disposto ortogonalmente agli assi dei rulli e collegato in pressione a una sezione circolare degli stessi. Quando il toro \u00e8 collegato in modo che le due sezioni circolari abbiano lo stesso diametro, il rapporto di trasmissione \u00e8 unitario; quando invece l'elemento toroidale \u00e8 spostato parallelo a s\u00e9 stesso, le due sezioni circolari cambiano in maniera coordinata: una aumenta e l'altra diminuisce con lo stesso rapporto in modo che la pressione del toro sui rulli sia mantenuta, ma il rapporto di trasmissione varia con continuit\u00e0. A seconda della direzione di spostamento avremo cos\u00ec una trasmissione con riduzione (rapporto di trasmissione &lt; 1) o con moltiplicazione (rapporto di trasmissione &gt; 1).\nIdrostatico.\nAlcuni cambi continui utilizzano pompe a portata variabile e motori idraulici. Sono sistemi in grado di trasferire maggiore coppia ma pi\u00f9 costosi nell'acquisto e nella manutenzione. Hanno per\u00f2 il vantaggio che i motori possono essere montati direttamente sui mozzi delle ruote, consentendo una maggiore flessibilit\u00e0 costruttiva ed eliminando le perdite di energia dovute agli alberi di trasmissione e al differenziale. Questo sistema \u00e8 impiegato in macchine operatrici semoventi, soprattutto macchine agricole e movimento terra, ma anche in trattori da giardino.\nCVT a coni.\nRientrano in questa tipologia i CVT la cui geometria sia costituita da uno o pi\u00f9 corpi conici che cooperano lungo le reciproche generatrici realizzando cos\u00ec la variazione di rapporto.\nDi questo tipo ve ne sono a un cono soltanto dove un corpo volvente (rotella) spostandosi sulla generatrice del cono realizza la variazione di rapporto esistente fra diametro inferiore e diametro superiore del cono stesso.\nVi sono poi i CVT a due coni, in cui i due coni sono posizionati in opposizione (ossia con il diametro inferiore dell'uno in corrispondenza del diametro maggiore dell'altro); il contatto fra tutti i possibili diametri dei due coni \u00e8 realizzato da un anello interposto tra i coni stessi. \nLa variazione si realizza movimentando l'anello lungo il mantello-generatrice dei due coni.\nIn un CVT a pi\u00f9 coni basculanti la coppia viene trasmessa per attrito di contatto da un numero variabile di coni (in funzione della coppia da trasmettere) a un mozzo centrale avente forma a \u201cbotte\u201d.\nLa superficie laterale del mozzo \u00e8 convessa secondo un raggio di curvatura determinato, inferiore al raggio di concavit\u00e0 dei coni; in tal modo si ha un solo punto (teorico) di contatto fra cono e botte.\nUna particolarit\u00e0 del CVT Warko \u00e8 l'assenza di frizione: il motore \u00e8 sempre collegato alle ruote e la trazione posteriore viene realizzata tramite un sistema epicicloidale in uscita, chiamato \u201cpower split\u201d, che permette la condizione di \u201cZero Dinamico\u201d (quando il motore \u00e8 in funzione, il variatore, in una particolare posizione, compensa l'attivit\u00e0 del motore avendo zero giri in uscita). Non \u00e8 chiaro tuttavia se e quando tale cvt sia stato mai prodotto.\nCVT a rulli radiali.\nIl principio di lavoro di questo CVT \u00e8 simile a quello di una comune pompa a palette per olio. La differenza consiste nel fatto che non viene compresso olio, ma semplici rulli in acciaio.\nLa capacit\u00e0 di trasmissione del moto tra i rulli in acciaio viene garantita da un fluido di trazione che aumenta la frizione tra le superfici di contatto e contemporaneamente aumenta la durata del variatore. Diversamente da altri sistemi, il CVT a rulli radiali non presenta variazioni della velocit\u00e0 tangenziale di rotolamento lungo la linea di contatto dei rulli. Grazie a tale caratteristica questo CVT ha rendimenti energetici estremamente elevati.\nI vantaggi principali di questo CVT sono il basso costo di realizzo e l'alta efficienza energetica.\nCVT con rotismo epicicloidale.\nUn cambio continuo di questo tipo \u00e8 montato da alcuni modelli Toyota e Lexus. \nLa possibilit\u00e0 di realizzare un cambio continuo di velocit\u00e0 con l'uso di rotismi epicicloidali era noto da tempo, ma i componenti di cui si disponeva fino a non molti anni fa non permettevano realizzazioni con un livello sufficiente di rendimento e di affidabilit\u00e0. Recentemente, la disponibilit\u00e0 di nuovi componenti elettromeccanici ed elettronici (motori a magneti permanenti e inverter) ha reso possibile produrre cambi continui con caratteristiche soddisfacenti sotto ogni aspetto.\nIl componente base di tale nuovo cambio \u00e8 il rotismo epicicloidale.\nStruttura.\nEsso \u00e8 costituito da:\nCiascuno di questi tre elementi \u00e8 sopportato da un asse.\nFunzionamento.\nLa relazione fra le velocit\u00e0 e le coppie intercorrenti fra i tre assi sono deducibili dalle considerazioni seguenti:\nformula_1.\ndove Nc \u00e8 il numero dei denti della corona e Ns \u00e8 quello del sole. Riferendoci alle velocit\u00e0 V dei due assi sar\u00e0:\nformula_2.\nformula_3.\nche si pu\u00f2 anche scrivere:\nformula_4.\nQuindi, se la raggiera ruoter\u00e0 nel medesimo verso del sole (ingranaggio centrale) si avr\u00e0 una riduzione della velocit\u00e0 della corona, fino a un suo totale arresto; ci\u00f2 permette di:\nSe invece la raggiera ruoter\u00e0 nel verso opposto del sole (ingranaggio centrale), si avr\u00e0 un aumento della velocit\u00e0 della corona; ci\u00f2 permette di:\nCoppie in gioco.\nLa relazione fra le coppie \u00e8 deducibile dalla considerazione che in qualsiasi condizione di funzionamento la forza tangenziale fra i denti degli ingranaggi in presa \u00e8 la stessa per tutti gli ingranaggi del rotismo, per cui le coppie sugli assi dipendono unicamente dai raggi su cui esse agiscono; vale a dire, il rapporto fra le coppie presenti sui vari assi \u00e8 costante e dipende solo da come il dispositivo \u00e8 costruito.\nIl cambio continuo utilizza questo dispositivo per ottenere dal motore ruotante a velocit\u00e0 costante un asse ruotante a velocit\u00e0 variabile. Se infatti il motore muove la raggiera a velocit\u00e0 costante Vr, la velocit\u00e0 della corona risulter\u00e0:\nformula_5.\ncio\u00e8 la velocit\u00e0 della corona Vc sar\u00e0 proporzionale alla velocit\u00e0 del motore sommata algebricamente a una velocit\u00e0 proporzionale alla velocit\u00e0 dell'asse sole. Se a quest'asse \u00e8 connesso un primo motore elettrico capace di ruotare nei due sensi nella gamma di velocit\u00e0 +Vs/-Vs si otterr\u00e0 sull'asse corona una velocit\u00e0 che varia fra +Vs/k e \u2013Vs/k.\nIl motore elettrico \u00e8 sottoposto a una coppia (il cui valore \u00e8 in rapporto fisso con quelle agenti sugli altri assi, per quanto visto sopra) per cui, quando ruota, eroga o assorbe una potenza secondoch\u00e9 coppia e velocit\u00e0 abbiano lo stesso segno o segno opposto. Questa potenza viene sommata (in senso algebrico) alla potenza trasmessa dall'asse corona tramite un secondo motore elettrico o montato direttamente sull'asse corona o attraverso un riduttore. Pi\u00f9 precisamente, quando il primo motore elettrico ruota nel senso di aumentare la velocit\u00e0 dell'albero corona, esso funziona da motore e il secondo motore (del sole) funziona da generatore, e viceversa.\nIl primo motore somma la propria velocit\u00e0 a quella dell'albero corona ed \u00e8 controllato in velocit\u00e0; il secondo motore somma la propria coppia allo stesso albero ed \u00e8 controllato in coppia a un valore tale da assorbire la stessa potenza generata dal primo motore. In sostanza, tutta la potenza che eroga il motore a benzina finisce sull'albero corona indipendentemente dalla velocit\u00e0 a cui esso gira, che era ci\u00f2 che si voleva ottenere.\nAlla richiesta di forti accelerazioni al secondo motore \u00e8 inviato un segnale di coppia pi\u00f9 elevato di quello corrispondente a una richiesta di potenza pari a quella generata dal primo motore; analogamente, in frenatura il segnale di coppia \u00e8 minore di quello corrispondente alla richiesta di potenza di cui sopra. La differenza in ambedue i casi \u00e8 coperta dalla batteria che alimenta gli inverter dei due motori.\nIl rotismo che funge da sommatore delle potenze (o pi\u00f9 esattamente delle coppie) potrebbe essere un normale riduttore, ma nelle vetture ibride \u00e8 a volte, per comodit\u00e0 costruttiva, un altro rotismo epicicloidale con corona bloccata funzionante pertanto da riduttore. \nInfatti ponendo Vc = 0 si ha:\nformula_6, cio\u00e8 si ottiene un riduttore con rapporto 1\u00a0\u2013k. \nNella Lexus GS450h le cose sono ancora pi\u00f9 complesse, perch\u00e9 per sommare le coppie di rotismi epicicloidali ve ne sono due nei quali bloccando un elemento o l'altro si ottengono due diversi rapporti. In effetti il cambio di questa vettura ha due gamme, con commutazione automatica dall'una all'altra, all'interno delle quali la variazione del rapporto \u00e8 continua.\nCVT a catena e ruote libere.\nIl sistema \u00e8 composto da una ruota motrice ed una condotta tra di loro collegate tramite un mezzo flessibile (come catena, cinghia trapezoidale, cinghia dentata..). Entrambe le ruote, motrice e condotta, sono a loro volta composte da una struttura a raggera e su ogni braccio che la compone \u00e8 montata una piccola ruota dentata che pu\u00f2 scorrere, guidata, lungo l'asse del braccio stesso.\nLa ruota motrice mette in rotazione, tramite la catena, la ruota condotta ed entrambe possono variare il loro diametro allontanando o avvicinando le ruote dentate che la compongono. Quest'ultime ruote hanno la particolarit\u00e0 di bloccarsi quando si tenta di ruotarle in un senso, rispetto al proprio asse, e di scorrere liberamente nel senso opposto, mantenendo cos\u00ec, istante per istante, la catena perfettamente ingranata sulle ruote tanto in espansione che in contrazione del diametro. Per garantire \"rotondit\u00e0\" al sistema la catena si appoggia su due semi-coni che ruotano solidali con le ruote principali.\nIl sistema cos\u00ec composto, brevettato da Giorgio Cattini, passando dalla logica ad attrito a quella di spinta meccanica, non ha limiti di coppia trasmessa, ampio range nei rapporti di trasmissione, attriti quasi inesistenti.\nIbrido.\nSi tratta del sistema presente in diversi veicoli ibridi Toyota (soprattutto la Prius) anche se viene spesso erroneamente annoverato tra i CVT mentre in realt\u00e0 non \u00e8 un \"cambio\" di velocit\u00e0 ma piuttosto un dispositivo di ripartizione dei flussi di potenza, che funziona in maniera completamente diversa.\nSi compone di un riduttore epicicloidale cos\u00ec strutturato:\n- Il solare centrale \u00e8 collegato ad un motore/generatore elettrico (MG1);\n- Il porta-satelliti \u00e8 collegato direttamente al motore a combustione interna (MCI) senza frizione;\n- La corona esterna \u00e8 collegata ad un secondo motore/generatore elettrico (MG2) e alle ruote motrici mediante un rapporto fisso (riduzione finale sul differenziale).\nLa partenza avviene in elettrico mediante le batterie e MG2, mentre MCI \u00e8 fermo e MG1 gira in folle. Dato che la velocit\u00e0 di uscita del porta-satelliti \u00e8 pari alla differenza di velocit\u00e0 tra il solare e la corona, raggiunta una velocit\u00e0 sufficiente si inizia ad energizzare MG1, che riducendo i giri comporta la rotazione del porta-satelliti e quindi l'avviamento di MCI.\nDa questo momento in poi, MCI trasmette potenza sia a MG1 che a MG2. Man mano che il veicolo accelera, i giri di MG2 aumentano, e al contempo una aliquota sempre maggiore di potenza viene prelevata da MG1 e dirottata direttamente su MG2, in maniera tale da mantenere la differenza tra le velocit\u00e0 di rotazione, pari al numero di giri di MCI, a un valore costante.\nNaturalmente il tutto \u00e8 gestito elettronicamente da una centralina che decide a seconda della velocit\u00e0 e delle condizioni di carico, la ripartizione ottimale tra i flussi di energia, integrandoli se necessario con il prelievo dalle batterie, oppure viceversa provvedendo alla loro ricarica, che pu\u00f2 avvenire sia dirottando parte della potenza in eccesso prodotta da MCI, sia mediante rigenerazione in fase di frenata.\nVantaggi e svantaggi.\nRispetto al cambio automatico tradizionale a rotismi epicicloidali, il cambio continuo \u00e8 pi\u00f9 semplice da costruire e mantenere e offre un migliore rendimento energetico, che pu\u00f2 essere ulteriormente migliorato rimpiazzando il convertitore di coppia con una frizione centrifuga o elettromeccanica, oppure aggiungendo al convertitore stesso una frizione di bypass (detta di lock-up).\nPotendo mantenere il motore a regime costante e sempre ottimale, questo cambio consente, almeno in teoria, una sensibile riduzione dei consumi. Inoltre, rispetto ad un cambio automatico tradizionale, ha meno componenti, quindi \u00e8 pi\u00f9 compatto e leggero, a ulteriore vantaggio nei consumi. In realt\u00e0, bisogna tuttavia considerare che il rendimento meccanico di una cinghia \u00e8 in genere inferiore (circa 88%) a quello di una coppia di ingranaggi (circa 98%), inoltre parte della potenza viene spesa per l'azionamento degli accessori, principalmente la pompa ad alta pressione per l'olio, che oltre alla lubrificazione provvede anche all'azionamento delle varie parti meccaniche.\nNella guida quotidiana, questi vantaggi e svantaggi pressoch\u00e9 si equivalgono, consentendo ai cambi CVT di ottenere consumi paragonabili a quelli dei cambi manuali. L'unico vero limite di questo tipo di trasmissione \u00e8 che la massima coppia trasferibile \u00e8 limitata dall'attrito tra le parti e dalla resistenza della cinghia o catena, non essendoci interferenza tra le parti come tra i denti degli ingranaggi, e per questo i cambi continui sono in genere usati su veicoli di bassa potenza e altri mezzi di lavoro leggeri e nelle utilitarie con motori tra 1 e 1,5 litri di cilindrata. Inoltre, rispetto ad un cambio automatico \"tradizionale\" risente maggiormente della qualit\u00e0 e della pulizia dell'olio, ed \u00e8 fondamentale rispettare gli interventi manutentivi indicati per garantirgli una vita utile pari almeno a quella della vettura. Questo tipo di trasmissione, a dispetto dei notevoli vantaggi che potrebbe avere nella guida sportiva, mal sopporta gli \"strapazzi\" e lo stile di guida aggressivo, in quanto i contraccolpi causati dai rapidi apri-chiudi del gas e dalle caratteristiche di erogazione dei motori da corsa (specie se turbocompressi o esasperatamente elaborati) possono comportare delle sollecitazioni sugli elementi della trasmissione di gran lunga superiori al normale, con la possibile usura precoce degli elementi d'attrito, un loro slittamento, e nei casi pi\u00f9 estremi anche il cedimento catastrofico.\nUn cambio continuo a pulegge e cinghia/catena pu\u00f2 offrire variazioni di rapporto abbastanza rapide (se usato in modalit\u00e0 sequenziale, data l'assenza di interruzioni nella coppia erogata, la velocit\u00e0 di \"cambiata\" tra i rapporti fissi non \u00e8 cos\u00ec determinante: in genere si programma la centralina per evitare variazioni troppo brusche, che solleciterebbero eccessivamente la cinghia/catena), tuttavia il rapporto pu\u00f2 variare solo se il veicolo \u00e8 in movimento (le pulegge devono essere in rotazione), ed \u00e8 fondamentale programmare delle strategie di gestione in tal senso, soprattutto in caso di brusche frenate.\nIl crescente mercato dei cambi automatici e i potenziali vantaggi in termini di peso e consumi (e di conseguenza, emissioni), sta comunque spingendo molte case automobilistiche a migliorarli costantemente, ed estenderne il campo di applicazione.\nIl cambio continuo compensa progressivamente le variazioni del veicolo facendo andare il motore sempre al suo regime di coppia massima. Ci\u00f2 aumenta la resa energetica e riduce le emissioni inquinanti, ma rende il suono del motore costante e privo di risposta sonora; di conseguenza, si pu\u00f2 avere la sensazione di procedere a velocit\u00e0 costante mentre in realt\u00e0 si \u00e8 in progressiva accelerazione. Una rivista ha descritto la sensazione prodotta come quella di guidare un motoscafo in accelerazione.\nIl software di controllo pu\u00f2 essere studiato in modo da emulare un cambio automatico tradizionale, eliminando questo problema di marketing.\nUn altro inconveniente, comune ad altri tipi di cambio automatico, \u00e8 la mancanza di freno motore, perch\u00e9 rilasciando il gas viene impostato automaticamente un rapporto lungo.\nCorrelato a questo fenomeno, c'\u00e8 l' \"effetto elastico\" (anch'esso comune agli altri tipi di trasmissione automatica) ovvero quel ritardo che si ha in fase di sorpasso tra la pressione sull'acceleratore e la risposta del motore, in quanto bisogna attendere che la trasmissione scali verso un rapporto corto prima che il veicolo acceleri sensibilmente.\nPer ovviare a questo problemi, si pu\u00f2 preselezionare quando in decelerazione o prima di un sorpasso, la modalit\u00e0 sportiva, presente sulla maggior parte delle trasmissioni automatiche, per un maggiore utilizzo dei rapporti corti, oppure passare in modalit\u00e0 manuale/sequenziale.\nStoria.\nUn primo brevetto di cambio continuo toroidale fu depositato verso la fine del XIX secolo, ma il primo modello veramente funzionante, chiamato \"Variomatic\", fu progettato e costruito dal neerlandese Hub van Doorne cofondatore della DAF, negli anni cinquanta. La prima automobile con cambio DAF fu prodotta nel 1958. Il brevetto fu successivamente venduto, assieme alla DAF, alla Volvo.\nLa FIAT incominci\u00f2 gli studi di fattibilit\u00e0 in partnership con DAF tramite la SIRA (Societ\u00e0 Italiana Ricerche Automotoristiche) fondata dall'ingegnere Dante Giacosa. Il primo prototipo dimostrativo fu allestito su una 131 opportunamente adattata. Fu quindi avviata la progettazione di un cambio per l'impiego su vetture a trazione anteriore. Dopo una produzione limitata di 150 esemplari della Ritmo (data in uso a clienti selezionati), il primo modello prodotto in serie fu la \"Uno Selecta\" (1985) che non ebbe grande successo. Successivamente (1990) il gruppo FIAT present\u00f2 la \"Panda Selecta\" e, con il marchio Autobianchi, lanci\u00f2 la versione \"Selectronic\" sul modello Y10. Su questo cambio, la frizione non era centrifuga ma elettromagnetica controllata da una centralina elettronica. Verr\u00e0 successivamente riproposto anche sulla \"Punto Selecta\" con motorizzazione 1.2 FIRE 8V, ed infine sulla Punto seconda serie nella versione \"Speedgear\", motorizzata dalla variante a 16V del 1.2 FIRE (in questa applicazione il nuovo cambio \u00e8 dotato di convertitore di coppia bloccabile), e disponibile anche in allestimento \"Sporting.\" Tuttavia, le resistenze da parte della clientela italiana all'uso del cambio automatico in genere decretarono l'oblio di tale dispositivo: la Panda Selecta usc\u00ec di produzione a fine 1998, mentre la versione Speedgear della Punto non sar\u00e0 pi\u00f9 disponibile tra le versioni introdotte a partire dal restyling del 2003. Sopravvivr\u00e0 ancora per qualche anno in modelli destinati ad altri mercati (Palio e Albea).\nFu ipotizzato anche l'impiego su vetture di Formula 1, ma dopo alcuni studi di fattibilit\u00e0 l'idea fu abbandonata a causa della notevole coppia motrice da trasmettere, anche con l'impiego di una cinghia per ruota il rendimento e la durata non erano giudicate adeguate Fu inoltre contestualmente introdotto nel regolamento il divieto di poterne usufruire.\nNegli anni ottanta e anni novanta la Subaru Justy fu proposta con il cambio continuo. Anche se la Justy ha avuto scarso successo commerciale, la Subaru ha continuato a produrre cambi continui per propri veicoli e per altre aziende. Nel 1992 la Nissan ha installato su propri veicoli un cambio Subaru, e negli anni successivi ha sviluppato un sistema proprio, in grado di trasferire pi\u00f9 coppia e dotato di un convertitore di coppia. Questo modello fu utilizzato su diverse automobili per il mercato giapponese. La Nissan \u00e8 anche stata l'unica marca a proporre commercialmente cambi continui a rulli negli ultimi anni. Il cambio toroidale Nissan, chiamato X-troid, era disponibile sul mercato giapponese sui modelli Y34 Nissan Gloria e V35 Skyline GT-8. Tuttavia il sistema non fu portato sul modello successivo quando la Cedric/Gloria fu rimpiazzata dalla Nissan Fuga nel 2004.\nDopo avere studiato per anni il sistema a puleggia, la Honda ha introdotto una propria versione nel 1985 sulla Civic.\nDal 1997 la Toyota impiega il cambio continuo E-CVT nell'ibrida Prius.\nNel 2002 la General Motors ha sviluppato un cambio continuo per le proprie utilitarie, ma entro tre anni l'idea \u00e8 sfumata in favore del cambio automatico comune.\nAltre proposte di cambio continuo si sono avute da parte di Audi, che dal 2000 offre un sistema a catena opzionalmente su alcune auto di grande potenza, tra cui la A4 3.0L V6. Nel 2005 le Ford Five Hundred e Freestyle vengono offerte opzionalmente con cambio continuo.\nLa tecnologia del cambio continuo \u00e8 molto progredita dalle sue origini ed \u00e8 tuttora in corso di evoluzione: la Robert Bosch GmbH nel 2021 ha presentato la sua soluzione CVT4EV per ottimizzare consumi e prestazioni sulle auto elettriche dell'ordine del 4% di miglioramenti delle performance, sia per automobili che per veicoli commerciali leggeri."}
{"id": "119427", "revid": "6066", "url": "https://it.wikipedia.org/wiki?curid=119427", "title": "Amenofi IV", "text": ""}
{"id": "119429", "revid": "122605059", "url": "https://it.wikipedia.org/wiki?curid=119429", "title": "Radiofreccia", "text": ""}
{"id": "119441", "revid": "2014155", "url": "https://it.wikipedia.org/wiki?curid=119441", "title": "Valente (imperatore romano)", "text": "Biografia.\nOrigini familiari.\nValente e suo fratello Valentiniano nacquero entrambi 70\u00a0km ad est di Sirmio, nella citt\u00e0 di Cibalae, rispettivamente nel 328 e nel 321. Passarono la loro infanzia in tenute comprate dal padre, Graziano il Vecchio, in Africa e in Britannia. Mentre Valentiniano aveva avuto una brillante carriera gi\u00e0 prima del suo accostamento al titolo imperiale, Valente pass\u00f2 gran parte della propria giovinezza nelle propriet\u00e0 familiari e si un\u00ec all'esercito solo intorno al 360. Secondo gli storici Socrate Scolastico e Giovanni di Antiochia, Valente, come Valentiniano, avrebbe avuto problemi per essersi dichiarato cristiano sotto l'imperatore pagano Giuliano (regnante tra il 361 e il 363), mentre ricopriva la carica di \"protector domesticus\"; secondo gli storici moderni, questo episodio potrebbe corrispondere a verit\u00e0, e pare che Valente (ma non Valentiniano) si sia rifiutato di compiere un sacrificio richiesto da Giuliano, ma senza subire conseguenze.\nNel febbraio del 364, l'imperatore in carica Gioviano, il quale si stava recando a Costantinopoli per rinsaldare il proprio potere, rimase asfissiato durante una sosta a Dadastana, 150\u00a0km ad est di Ancyra (l'attuale Ankara). Valentiniano era tra gli agenti dell'imperatore, e la sua permanenza nell'esercito gli aveva reso una promozione a \"tribunus scutariorum\", assieme ad una certa fama. Quando si dovette procedere ad eleggere un nuovo Imperatore, Valentiniano fu una scelta obbligata. Egli era illirico come Gioviano e aveva rapporti con l'armata che aveva scelto il precedente imperatore l'estate precedente. A differenza di Gioviano, comunque, Valentiniano fu eletto, e non imposto, per il ruolo di imperatore: fu proclamato Augusto il 26 febbraio 364. Il suo primo gesto fu la decisione di condividere il governo dell'Impero, che giudicava ingovernabile per la sua vastit\u00e0, e il 28 marzo dello stesso anno design\u00f2 suo fratello Valente proprio coimperatore all'Ebdomonte, primo di una lunga serie di imperatori incoronati in quel luogo.\nDopo soli due mesi di governo affiancato, i due tornarono in Illirico; poco fuori Naisso, in Moesia, si spartirono i burocrati, e a Sirmio fecero lo stesso con le proprie armate. Come Augusto anziano (\"Massimo Augusto\") Valentiniano tenne direttamente l'Italia, l'Illirico, la Spagna e la Gallia, la Britannia e la provincia d'Africa; Valente, come Augusto Junior, ebbe dal fratello la met\u00e0 orientale dei Balcani, la Grecia, l'Egitto, la Siria e l'Asia minore fino al confine con la Persia. Dopo la met\u00e0 di agosto 365, Valentiniano continu\u00f2 per Mediolanum, dove risedette per un anno prima di raggiungere Treviri, la quale rimase la sua capitale fino al 375; Valente torn\u00f2 a Costantinopoli per la fine del 364.\nRivolta di Procopio.\nValente aveva ereditato la parte orientale di un impero che si era appena ritirato da gran parte dei propri possedimenti in Mesopotamia e Armenia in seguito al trattato firmato da Gioviano col re di Persia Sapore II. La priorit\u00e0 di Valente per l'inverno del 365 era avanzare verso est, con l'intenzione di recuperare la situazione. Essendo arrivato in Cappadocia in autunno, venne a sapere che un usurpatore si era proclamato imperatore a Costantinopoli.\nAlla sua morte, Giuliano aveva lasciato un parente in vita, un cugino da parte di madre di nome Procopio. Egli era stato incaricato di comandare una divisione settentrionale dell'esercito di Giuliano durante la spedizione in Persia, e non era stato presente all'elezione imperiale di Gioviano. Mentre questo aveva cercato di tenere a bada il potenziale rivale per il potere, sotto Valente Procopio fu sempre pi\u00f9 sospettato di covare il desiderio di vendetta. Dopo essere sfuggito per poco all'arresto, si nascose e torn\u00f2 allo scoperto a Costantinopoli, dove riusc\u00ec a convincere due divisioni militari di passaggio (\"Divitenses\" e i \"Tungrecani Iuniores\") a proclamarlo imperatore il 28 settembre 365. Sembra che all'inizio l'accoglienza in citt\u00e0 sia stata tiepida, ma in seguito Procopio riusc\u00ec ad ottenere il favore della popolazione con una massiccia azione di propaganda: isol\u00f2 la citt\u00e0 rispetto alle notizie esterne, e fece girare la voce che Valentiniano fosse morto; fece coniare monete che sottolineavano una sua connessione con la dinastia costantiniana, che poi legittim\u00f2 per mezzo della vedova e della figlia di Costanzo II come facciata per il proprio regime. Questo modo di agire riscosse un certo successo, soprattutto tra i soldati fedeli alla dinastia costantiniana e agli intellettuali orientali, oltre che ai Galli, rimasti senza un vero e proprio principe, data la morte di Giuliano, che si sentivano perseguitati dai Valentiniani. Alcuni membri dei pannonici stavano in questi anni riscuotendo grande successo (Massimino e Leone), per cui coloro che sotto Giuliano mantennero le loro cariche, si sentirono minacciati dall'avvento al potere dei valentiniani.\nValente, nel frattempo esitava: alla notizia della rivolta consider\u00f2 l'idea dell'abdicazione e forse anche del suicidio. Anche quando riusc\u00ec a farsi forza per combattere, i suoi sforzi furono ostacolati dal fatto che gran parte delle sue truppe fossero gi\u00e0 passate dalla Cilicia alla Siria. Nonostante tutto, Valente pot\u00e9 mandare due legioni incontro a Procopio, il quale le persuase facilmente a passare dalla propria parte. Nello stesso anno Valente stesso per poco non fu catturato in uno scontro vicino Calcedonia. I problemi furono aumentati dal rifiuto di Valentiniano di fare altro che difendere i propri territori, concep\u00ec il problema Procopio come da porre in secondo piano rispetto alla minaccia germanica che invece affront\u00f2 sul confine settentrionale. Il fallimento della resistenza imperiale permise a Procopio di impossessarsi delle diocesi di Tracia e d'Asiana.\nValente pot\u00e9 mettere insieme abbastanza truppe da affrontare Procopio solo nella primavera del 366, e marci\u00f2 da Ancyra in Galazia, dove sconfisse il generale di Procopio, Gomoario, nella Battaglia di Tiatira; quindi affront\u00f2 direttamente il ribelle a Nacoleia e convinse le sue truppe ad abbandonarlo. Procopio fu giustiziato il 27 maggio e la sua testa fu inviata a Valentiniano a Treviri.\nPrima guerra gotica.\nIl popolo dei Goti, stanziato a settentrione, aveva supportato la rivolta di Procopio contro Valente, il quale era inoltre venuto a sapere di un loro piano di ribellione. Essi erano Tervingi, un ramo dei Visigoti allora sotto il comando di Atanarico, ed erano rimasti in pace fin dalla propria sconfitta contro Costantino nel 332. Nella primavera del 367 Valente, con l'aiuto del proprio nipote Graziano, Imperatore Romano d'Occidente, attravers\u00f2 il Danubio e marci\u00f2 incontro ad Atanarico. Questi si ritir\u00f2 tra i Carpazi, costringendo Valente a rinunciare e tornare nel corso dell'estate. La primavera seguente un'alluvione del Danubio imped\u00ec all'Imperatore di passare il fiume, e egli tenne occupate le truppe con opere di fortificazione. Nel 369 attravers\u00f2 nuovamente il corso d'acqua, e attacc\u00f2 la trib\u00f9 nordorientale dei Greutungi prima di affrontare e sconfiggere i Tervingi di Atanarico. Questo chiese una tregua, e Valente accett\u00f2 con soddisfazione.\nMinaccia persiana.\nTra le ragioni della formulazione di trattato di pace con i Goti del 369 c'era anche il deterioramento della situazione dell'impero ad oriente. Gioviano aveva rinunciato all'Armenia nel 363, e il Gran Re di Persia Sapore II era determinato a sfruttare la situazione. Il monarca sasanide cominci\u00f2 allora a portare i signori dell'Armenia dalla propria parte e detronizz\u00f2 il re arsacide armeno Arsace, che arrest\u00f2 e incarcer\u00f2. Sapore mand\u00f2 quindi una forza d'invasione contro il Regno d'Iberia, nell'odierna Georgia e una seconda armata contro il figlio di Arsace, Pap, nella fortezza di Artogerassa, probabilmente nel 367. Nella primavera seguente, Pap riusc\u00ec a scappare e a raggiungere Valente a Marcianopoli, dove stava conducendo la campagna contro i Goti.\nValente mand\u00f2 il generale Arinteo a reimporre Pap sul trono armeno gi\u00e0 l'estate seguente alla prima azione contro i Goti. Sapore reag\u00ec invadendo ancora e devastando la regione. Pap riusc\u00ec nuovamente a fuggire e fu reintegrato dai Romani scortato da una forza molto pi\u00f9 grande nel 370. La primavera seguente il generale Terenzio guid\u00f2 forze ancora pi\u00f9 grandi per riconquistare l'Iberia e presidiare l'Armenia nei pressi del monte Npat. Il contrattacco di Sapore in Armenia fu bloccato dai generali Traiano e Vadomario a Bagavan. Valente aveva violato il trattato del 363 e quindi aveva difeso con successo la propria posizione. Una tregua stipulata nell'anno della vittoria garant\u00ec una pace provvisoria per cinque anni, mentre Shapur era impegnato contro un'invasione Kushan ad est.\nNel frattempo sorsero problemi con Pap, che arriv\u00f2 ad uccidere il patriarca armeno Narses e a pretendere il controllo di alcune citt\u00e0 romane, tra cui Edessa. Spinto dai suoi generali, e temendo che Pap sarebbe passato dalla parte dei Persiani, Valente tent\u00f2 di catturare il principe, e in seguito lo fece mettere a morte. Al suo posto l'imperatore pose un altro arsacide, Varazdat, che govern\u00f2 sotto la reggenza dello \"sparapet\" (comandante dell'esercito armeno) Masel Mamikonean, fedele a Roma. Inoltre Valentiniano mor\u00ec dopo una campagna contro i Quadi per un colpo apoplettico, il 17 novembre 375. I due figli di Valentiniano, e nipoti di Valente, Graziano e Valentiniano II, furono nominati augusti dalle truppe in Pannonia.\nTutto ci\u00f2 non miglior\u00f2 la situazione con i Persiani, che ricominciarono a lamentarsi riguardo al trattato del 363. Nel 375, Valente si prepar\u00f2 per una spedizione, che per\u00f2 non venne eseguita a causa della grande rivolta in Isauria da parte di truppe prima stanziate ad oriente. Come se non bastasse, nel 377 i Saraceni comandati dalla regina Mavia si ribellarono, devastando i territori dalla Palestina al Sinai. Anche se Valente riusc\u00ec a sedare entrambe le rivolte, gli fu impedita l'azione ad est.\nRibellioni dei barbari.\nI piani di Valente per una campagna verso est non si realizzarono mai. Un trasferimento di truppe all'Impero d'occidente nel 374 aveva lasciato molti vuoti nelle file orientali, e per riempirli l'Imperatore ordin\u00f2 un'ambiziosa azione di reclutamento. Non gli giunse quindi sgradita la notizia che i Goti erano stati scacciati dalla propria terra di residenza dagli Unni nel 375 e che gli stavano ora chiedendo asilo. Nel 376 i Visigoti avanzarono verso la foce del Danubio e mandarono un ambasciatore da Valente, il quale aveva posto la propria capitale ad Antiochia. Essi domandavano protezione e terre nella penisola balcanica: si stima che 200.000 Goti fossero lungo il Danubio in Mesia e in Dacia.\nCome i suoi consiglieri gli fecero subito notare, questi barbari avrebbero potuto sia riempire i vuoti del suo esercito sia diminuire la sua dipendenza dalle truppe di leva provinciali, aumentando inoltre i proventi della tassa di reclutamento. Tra i capi dei Goti che chiedevano asilo era incluso Fritigerno, che aveva avuto buoni contatti con Valente negli anni 370, quando questi lo aveva aiutato nella sua ribellione contro Atanarico, il quale stava perseguitando i Goti cristiani. Anche se sembra che molti gruppi chiesero l'ingresso nell'Impero, Valente lo concesse solo a Fritigerno, permettendo cos\u00ec di controllare altri gruppi barbari al di fuori dei confini imperiali, ci\u00f2 non evit\u00f2 che gli altri lo seguissero.\nQuando Fritigerno e i suoi intrapresero l'attraversamento, le truppe romane erano schierate ad est, sulla frontiera persiana e in Isauria, ed erano presenti solo truppe leggere di frontiera, i \"limitanei\". La scarsezza di uomini imped\u00ec ai Romani di fermare un tentativo di attraversamento da parte di un gruppo di Goti prima, e poi di Unni e di Alani. Ci\u00f2 che stava cominciando come un'integrazione programmata stava diventando un flusso incontrollato. La situazione and\u00f2 di male in peggio, dato che i comandanti romani presero ad abusare dei Goti in loro controllo e questi si sollevarono in rivolta nel 377 sconfiggendo i Romani a Marcianopoli.\nDopo essersi riuniti ai Visigoti, agli Unni e agli Alani, le truppe barbariche marciarono a lungo prima di incontrare un contrattacco imperiale, in arrivo sia da oriente che da occidente. Nel 378 Valente usc\u00ec dalla propria base orientale di Antiochia verso ovest, prendendo con s\u00e9 tutte le forze tranne quelle basilari per la difesa, tra cui alcuni Goti, e raggiunse Costantinopoli il 30 maggio. Nel frattempo i consiglieri di Valente, il \"Comes\" Ricomero, e i suoi generali Frigerido, Sebastiano e Vittorio lo misero in guardia, pregandolo di aspettare Graziano in arrivo dalla Gallia con le sue legioni vittoriose, cosa che Graziano stesso invocava strenuamente. Gli eventi successivi furono frutto della superbia di Valente che, geloso dei successi del nipote Graziano e convinto di avere truppe sufficienti per battere i Goti, voleva la vittoria per s\u00e9.\nBattaglia di Adrianopoli.\nDopo una breve sosta con lo scopo di rafforzare le proprie truppe e ottenere un caposaldo in Tracia, Valente usc\u00ec dalla citt\u00e0, andando incontro all'armata barbarica il 9 agosto 378; la fonte primaria per la battaglia \u00e8 Ammiano Marcellino.\nI tentativi iniziali di trattativa furono interrotti quando un'unit\u00e0 romana ruppe lo schieramento caricando e diede cos\u00ec inizio ai combattimenti. I Romani stavano ancora resistendo quando furono travolti dall'arrivo a sorpresa della cavalleria gota che mand\u00f2 nel caos l'esercito imperiale. Valente aveva lasciato una discreta parte delle proprie forze a guardia del suo tesoro personale. L'ala destra dello schieramento, la cavalleria, giunse all'accampamento nemico prima dell'ala sinistra, stancandosi senza supporto strategico.\nNel frattempo Fritigerno mand\u00f2 ancora un emissario con proposte di pace, nella sua continua manipolazione della situazione. Il ritardo risultante mostrava il logoramento subito dai Romani. Le risorse dell'esercito furono ancora diminuite quando un attacco fuori tempo da parte degli arcieri rese necessario richiamare l'emissario di Valente, il \"comes\" Ricomere. Gli arcieri furono battuti e si ritirarono.\nQuindi la cavalleria dei Goti colp\u00ec sotto il comando di Alteo e Safrace, e la cavalleria romana dovette soccombere, in quello che fu probabilmente l'evento decisivo della battaglia. La fanteria, abbandonata a se stessa, fu circondata e fatta a pezzi. Valente fu ferito e venne trasportato alla sua tenda. I Goti la circondarono e la misero a fuoco, ignari del suo prezioso ospite; secondo Ammiano Marcellino questa fu la fine dell'imperatore. Alla fine della battaglia, i due terzi dell'armata imperiale giacevano morti a terra. Erano morti anche molti degli ufficiali; ci\u00f2 che rimaneva dell'esercito fu condotto via nottetempo dal \"comes\" Ricomere e dal generale Vittore.\nLa battaglia fu un grave colpo per Roma: l'imperatore Graziano, diciannovenne, era sopraffatto dalla disgrazia e non fu in grado di affrontare la catastrofe che segu\u00ec finch\u00e9 non nomin\u00f2 Teodosio I nuovo imperatore d'oriente.\nEredit\u00e0 di Valente.\nLa battaglia di Adrianopoli fu l'evento pi\u00f9 significativo della carriera di Valente. Essa fu molto importante anche sotto un altro aspetto: l'evoluzione della guerra. Fino a quel tempo la fanteria romana era considerata invincibile, e ci\u00f2 era stato dimostrato innumerevoli volte in battaglia. Ma la cavalleria gotica cambi\u00f2 completamente il modo romano di combattere: anche se mancano dati relativi al V secolo, per tutto il IV e VI secolo la cavalleria divenne il nerbo dell'esercito imperiale terrestre.\nAnche se mostr\u00f2 del talento come amministratore, le persecuzioni dei Cristiani Niceni e dei filosofi pagani, i suoi sforzi vani di ottenere successi militari e la sua ottusit\u00e0 non lo ricoprirono certo di gloria. La morte, arrivata in una battaglia tanto nefasta, segn\u00f2 l'apice di una carriera sfortunata. Ci\u00f2 acquista particolare verit\u00e0 con l'analisi degli effetti della sconfitta riportata ad Adrianopoli. Questa segn\u00f2 l'inizio della fine dell'integrit\u00e0 territoriale del tardo Impero, e ci\u00f2 fu evidente persino ai contemporanei. Ammiano comprese che questa era la disfatta pi\u00f9 grave dai tempi della battaglia di Canne, e l'ufficiale bizantino Rufino la chiam\u00f2 \"l'inizio dei mali per l'Impero romano, ora e in seguito\".\nApproccio alla natura religiosa dell'impero.\nDurante il suo regno dovette risolvere le questioni teologiche introdotte durante il regno di Giuliano, che aveva reintrodotto i culti pagani. Il suo tentativo reazionario aveva preso vantaggio delle divisioni interne ai Cristiani e della permanenza dei riti pagani nelle file dell'esercito. Nonostante l'ampio supporto, le sue azioni venivano considerate eccessive, e veniva trattato con disdegno, prima della sua morte in una campagna contro i Persiani, poi considerata un segno di Dio.\nCome i fratelli Costanzo II e Costante I, Valente e Valentiniano avevano credo religiosi differenti: Valente era Ariano e Valentiniano adottava il Credo di Nicea. Alla morte di Valente, in ogni caso, la storia dell'arianesimo nell'oriente romano giunse alla fine: il suo successore Teodosio I avrebbe infatti imposto il credo di Nicea tramite l'editto di Tessalonica."}
{"id": "119444", "revid": "1305772", "url": "https://it.wikipedia.org/wiki?curid=119444", "title": "Provincia di Buenos Aires", "text": "La provincia di Buenos Aires (\"Provincia de Buenos Aires\" in spagnolo) \u00e8 la pi\u00f9 popolosa e la pi\u00f9 estesa delle province dell'Argentina.\n\u00c8 situata nella parte orientale del Paese, si affaccia sull'Oceano Atlantico nel suo settore epicontinetale chiamato Mare Argentino e il suo capoluogo, La Plata, si trova a 60\u00a0km circa da Buenos Aires. Altre citt\u00e0 importanti della provincia sono Avellaneda, Mar del Plata e Lan\u00fas.\nLa citt\u00e0 di Buenos Aires, capitale nazionale, pur essendo compresa nel territorio della provincia, non ne fa parte in quanto \u00e8 entit\u00e0 amministrativa a s\u00e9 stante.\nGeografia fisica.\nConfina a ovest con le province di C\u00f3rdoba e La Pampa, a sud con la provincia di R\u00edo Negro a nord con quelle di Entre R\u00edos e Santa Fe e al nordest con l'Uruguay attraverso il grande fiume chiamato R\u00edo de la Plata.\nIl territorio \u00e8 prevalentemente pianeggiante (\"pampa\") ma \u00e8 attraversato da due catene montuose, la Sierra de la Ventana e la Sierra de Tandil (circa 600\u00a0m s.l.m.). Il punto pi\u00f9 elevato della provincia \u00e8 il Cerro Tres Picos (1.239\u00a0m s.l.m.) il fiume pi\u00f9 lungo \u00e8 invece il fiume Salado del Sur (700\u00a0km).\nAll'estremit\u00e0 settentrionale il Delta del Paran\u00e1 aveva palme della specie chiamata pind\u00f3, sulle rive del R\u00edo de la Plata e nonostante le latitudini temperate aveva anche flora subtropicale fiorente quasi eliminata, ancora nel XIX secolo, per esempio dove si trova la giungla marginale di Punta Lara.\nIl clima \u00e8 mite e influenzato dall'Oceano, estati calde e inverni temperati, l'umidit\u00e0 \u00e8 elevata e le precipitazioni sono abbondanti e distribuite nell'arco dell'anno. Le regioni occidentali e sud-occidentali hanno un clima pi\u00f9 secco.\nPopolazione.\nLa popolazione \u00e8 di 15.594.428 abitanti (censimento del 2010). Nel Gran Buenos Aires abitano 9.910.282 persone e nell'interno della provincia 5.684.146 abitanti.\nLa grande maggioranza della popolazione \u00e8 bianca, discendente di gauchos, italiani, spagnoli, tutti molto mischiati tra s\u00e9 e in minore misura di francesi e tedeschi del Volga e ancora in molto minor misura discendenti delle popolazioni amerindie degli het, originari della regione, e dei mapuche, provenienti dal Cile; \u00e8 stato anche importante il sedimento immigratorio di baschi \"francesi\", irlandesi, greci, capoverdiani, armeni, ucraini, giapponesi, polacchi, russi, frisoni etc. tutti approdati ancora almeno dal secolo XIX.\nDagli anni 1990 (coi governi peronisti di Carlos Sa\u00fal Menem e Cristina Fern\u00e1ndez de Kirchner) nei sobborghi sono proliferate le \"villas\" (baraccopoli) o \"villas miserias\" che circondano la citt\u00e0 di Buenos Aires e la capitale provinciale. Queste \"villas\" sono in ampia misura popolate da indi e meticci provenienti da Bolivia, Paraguay e Per\u00f9; molti di essi arrivarono come \"turisti\" e furono mantenuti come clientela elettorale.\nLe citt\u00e0 pi\u00f9 importanti del Gran Buenos Aires sono:\nAltre citt\u00e0 importanti, all'interno della provincia sono:\nEconomia.\nAgricoltura.\nNella provincia si coltivano il grano, il mais, il girasole, la soia e l'uva utilizzata per la produzione di vino di qualit\u00e0 nella citt\u00e0 di M\u00e9danos.\nCultura.\nNella provincia hanno sede, fra le altre, la rinomata Universit\u00e0 Nazionale di La Plata, dopo l'Universit\u00e0 Nazionale di General Sarmiento e l'Universit\u00e0 Nazionale di La Matanza.\n\"Partidos\".\nLa provincia \u00e8 divisa in 134 \"partidos\", l'analogo dei dipartimenti esistenti nelle altre province: e ad ogni \"partido\" corrisponde un unico comune (\"municipio\" in spagnolo). In ogni \"partido\" vi sono diverse localit\u00e0: una di queste \u00e8 sede del governo comunale (\"cabecera\" in spagnolo) e normalmente (eccetto 25 casi) ha lo stesso nome del \"partido\"."}
{"id": "119449", "revid": "30610", "url": "https://it.wikipedia.org/wiki?curid=119449", "title": "Al-\u02bfAbb\u0101s ibn \u02bfAbd al-Mu\u1e6d\u1e6dalib", "text": "Descrizione.\nNacque intorno al 566 a Mecca. Fu lo zio pi\u00f9 giovane di Maometto e, secondo una tradizione, fu - insieme a Hamza b. \u02bfAbd al-Muttalib - uno dei due soli zii paterni ad abbracciare l'Islam. Gli storiografi legati al Califfato abbaside (750-1258) sostennero che la sua conversione non era in realt\u00e0 avvenuta alla vigilia della decisiva conquista di Mecca del 630, bens\u00ec assai prima e che tale conversione era stata fino ad allora non pubblicizzata per mera opportunit\u00e0 politica.\nCome tutti gli esponenti del proprio clan fu un abile mercante. Spos\u00f2 Lubaba bint al-Harith, meglio conosciuta come Umm al-Fadl, che fu la seconda donna, dopo la sua fidata amica Khadija bint Khuwaylid, ad abbracciare l'Islam. Numerosi sono i \"\u02bea\u1e25\u0101d\u012bth\" che riferiscono della ferma fede e della piet\u00e0 religiosa di Lub\u0101ba, capace di contrastare Abu Lahab, acerrimo nemico dell'Islam, e di generare il fedele tradizionalista Abd Allah ibn 'Abbas.\nNonostante l'influenza della moglie, la conversione di al-\u02bfAbb\u0101s b. \u02bfAbd al-Muttalib avvenne ufficialmente soltanto dopo la sua cattura nella battaglia di Badr del 17 marzo 624, in cui i musulmani inflissero una dura sconfitta agli avversari meccani e un certo Ab\u016b l-Yasar, assistito nel corso della battaglia da un angelo, sarebbe riuscito a far prigioniero al-\u02bfAbb\u0101s b. \u02bfAbd al-Muttalib.&lt;br&gt;\nL'evento si rivel\u00f2 decisivo per la sua conversione e, abbracciato l'Islam, fu soprannominato dal Profeta \u201cL'ultimo dei rifugiati\u201d, ottenendo il grande privilegio, poi ereditato dai suoi discendenti, di provvedere alla \"siqaya\", la distribuzione dell'acqua di Zemzem ai pellegrini.\nLa tradizione lo ricorda anche in occasione dell'Accordo di al-Hudaybiyya, che permise ai musulmani di accedere alla Mecca, recarsi nei luoghi santi e rimanervi per i tre giorni indispensabili all'espletamento del piccolo pellegrinaggio (\"\u02bfumra\" ). Al tempo, la Citt\u00e0 Santa era divisa tra idolatri e coloro che sostenevano il nuovo culto islamico e, nonostante le persecuzioni, lo stesso al-\u02bfAbb\u0101s b. \u02bfAbd al-Muttalib rese palese in quel momento la sua adesione all'Islam. Invece di ritirarsi dalla citt\u00e0 insieme agli altri Quraysh, egli attese Maometto per augurargli il benvenuto e partecip\u00f2 a sua volta al rito, incurante delle conseguenze che la sua defezione avrebbe provocato.\nSi narra anche che, quale segno di riconciliazione, offrisse in sposa al nipote la cognata Maym\u016bna, colei che fu l'ultima moglie di Maometto e quindi anch'ella definita dal futuro Islam \u201cMadre dei Credenti\u201d. La comunit\u00e0 musulmana fece allora richiesta di una dilazione alla tregua di tre giorni concordata con i Meccani per il tempo necessario alla celebrazione ma, all'opposizione dei pagani, la funzione fu celebrata fuori della citt\u00e0, con l'entusiastica partecipazione dei nuovi fedeli.\n\u02bfAbb\u0101s ibn \u02bfAbd al-Muttalib fu un devoto credente fino al momento della sua morte, avvenuta nel 653.\nTrov\u00f2 sepoltura presso il cimitero del Baq\u012b\u02bf al-Gharqad a Medina, ma la sua memoria sopravvisse grazie essenzialmente alla persona del figlio \u02bfAbd All\u0101h b. \u02bfAbb\u0101s, accreditato per essere uno dei migliori tradizionisti.\nBibliografia.\nIbn Ish\u0101q/Ibn Hish\u0101m, \"al-S\u012brat al-nabawiyya\", Il Cairo, Mustafa al-B\u0101b\u012b al-Halab\u012b."}
{"id": "119451", "revid": "1104133", "url": "https://it.wikipedia.org/wiki?curid=119451", "title": "Kate Bush", "text": "Conosciuta per la sua voce sopranile, ha avuto un successo internazionale a partire dal suo debutto nel 1978 con la hit \"Wuthering Heights\" ispirata al romanzo omonimo di Emily Bront\u00eb. Il brano rimase al numero uno nelle classifiche di quasi tutto il pianeta, Italia compresa, oltre a farle guadagnare un encomio dalla Bront\u00eb Society. Oltre a tale brano altri sono stati i successi che scalarono le vette delle classifiche internazionali negli anni come \"Babooshka\", \"Moving\", \"Running Up That Hill\", \"The Sensual World\", \"The Man with the Child in His Eyes\", \"Don't Give Up\" (in coppia con Peter Gabriel).\nConsiderata una tra le artiste inglesi pi\u00f9 eccentriche e talentuose, e secondo recensioni giornalistiche, la cantautrice con il pi\u00f9 cospicuo patrimonio di tutto il Regno Unito, \u00e8 stata la prima artista femminile ad aver raggiunto la prima posizione della classifica inglese con una canzone composta da lei (\"Wuthering Heights\") e con un album, \"Never for Ever\", e successivamente con diversi altri lungo tutta la sua carriera. \u00c8 inoltre l'unica (al 2013) ad aver avuto almeno un album in top 5 in cinque decenni consecutivi. Con il suo stile singolare, Kate Bush ha influenzato la musica di molti altri artisti, da Elizabeth Fraser dei Cocteau Twins a Sin\u00e9ad O'Connor e Bj\u00f6rk, dai The Cure ai The Futureheads (questi ultimi hanno realizzato una cover della canzone \"Hounds of Love\") fino a Tricky e Tori Amos.\nHa lavorato con Peter Gabriel in due dei suoi album (in entrambi i casi contribuendo a \"hit\" di successo: \"Games Without Frontiers\" e \"Don't Give Up\"); Gabriel \u00e8 inoltre apparso in uno speciale televisivo su di lei nel 1979, duettando in \"Another Day\", canzone che doveva essere prodotta come singolo con un video gi\u00e0 girato e visibile nello special con Kate e Peter che a seguito di incomprensioni pongono fine al loro rapporto amoroso. Il singolo che avrebbe dovuto avere come lato B la canzone \"Ibiza\", non fu pi\u00f9 lanciato, ma rimane il video all'interno dello special, considerato dalla critica ben riuscito e toccante. Roy Harper \u00e8 un altro collaboratore frequente di Kate Bush: compare nella sua canzone \"Breathing\" e la Bush compare negli album di Harper \"HQ\", \"Once\" (entrambi anche con Gilmour) e \"The Unknown Soldier\". Ha spesso cantato in duetti con Midge Ure, Big Country e altri artisti nei loro album. Molti artisti importanti hanno lavorato con lei in alcuni dei suoi pi\u00f9 recenti album, a partire dal chitarrista rock Jeff Beck, il chitarrista Ian Bairnson, il batterista jazz/rock Stuart Elliot, il chitarrista classico John Williams, gli artisti folk Trio Bulgarka, Prince ed Elton John.\nBiografia.\nNata nel 1958, fu introdotta nell'ambiente discografico dall'amico David Gilmour dei Pink Floyd, che riconobbe il suo talento e finanzi\u00f2 le sue prime sessioni demo attirando l'attenzione della propria casa discografica, la EMI. Da allora hanno lavorato spesso insieme, sia su progetti occasionali, che in concerto.\nNei primi anni della sua adolescenza Kate studia danza, mimo, e prosegue i suoi studi musicali al pianoforte iniziati all'et\u00e0 di soli 5 anni. Tra il 1973 e l'anno di debutto l'artista ha modo di comporre alcuni di quelli che successivamente sono stati i suoi primi successi: \"Moving\" dedicata al maestro Lindsay Kemp, gi\u00e0 maestro di David Bowie, appartenente all'album di esordio \"The Kick Inside\", estratta come singolo e numero 1 in Giappone; \"Them Heavy People\" anch'esso singolo e che raggiunse il terzo posto in classifica, \"The Man with the Child in his Eyes\" che raggiunse anch'esso la terza posizione, oltre a pi\u00f9 di 200 demo, la maggior parte dei quali mai pubblicati, e divenuti oggetto di culto da parte dei fans.\nAnche nei suoi primi lavori dove il piano era lo strumento primario, la Bush ha raccolto influenze diverse, fondendo musica classica, rock e un'ampia gamma di suoni etnici e folk. Pi\u00f9 di un critico ha usato il termine \"surreale\" per descrivere la sua musica. L'uso non apologetico della voce \u00e8 uno dei suoi tratti distintivi. Ha affrontato argomenti delicati e tab\u00f9 molto prima che farlo fosse \"di moda\"; \"Kashka from Baghdad\" \u00e8 una canzone che parla di una coppia omosessuale, tema presente anche nella canzone \"Wow\"; \"Breathing\" analizza le conseguenze di un disastro nucleare. I suoi testi sono ricchi di citazioni colte e talvolta relativamente oscure, come il riferimento a Wilhelm Reich in \"Cloudbusting\", o a G. I. Gurdjieff in \"Them Heavy People\".\nAnni settanta: l'esordio.\nLa sua prima apparizione televisiva avvenne in Germania all'interno del programma \"Bio's Bahnhof\" con il singolo \"Wuthering Heights\", primo estratto dall'album \"The Kick inside\" il 9 febbraio del 1978; in Gran Bretagna esord\u00ec il 16 febbraio dello stesso anno con \"Top of the Pops\"; mentre negli Stati Uniti d'America fece la sua prima comparsa al \"Saturday Night Live\" il 9 dicembre sempre del 1978. In quello stesso anno \"Wuthering Heights\", che era stato al primo posto nelle classifiche per mesi, si aggiudic\u00f2 il secondo posto al Festivalbar al quale Kate partecip\u00f2 venendo cos\u00ec in Italia per la prima volta. Del brano esistono diversi video musicali, in ognuno dei quali l'artista si cimenta in ruote, capovolte e rovesciate, dando dimostrazione delle sue particolari capacit\u00e0 anche come ballerina. Il disco di esordio doveva presentare come primo singolo la canzone, \"James and the cold gun\", caratterizzato da un arrangiamento pi\u00f9 marcatamente rock, ma la Bush prefer\u00ec optare per il brano \"Wuthering height\"s. \"The Kick inside\" trov\u00f2 un grosso riscontro commerciale a livello planetario, raggiungendo la top five e la prima posizione in classifica in diversi paesi.\nDa questo furono estratti altri 4 singoli: \"Moving\" caratterizzato da un arrangiamento sinuoso e alquanto sofisticato, con in apertura ed in chiusura il canto delle balene, ed alla cui produzione hanno collaborato artisti come \"Andrew Powell\" e David Gilmour leader dei \"Pink Floyd\" . Il singolo fu estratto per il mercato giapponese dove, alla seconda settimana dall'uscita, aveva conquistato anch'esso la prima posizione in classifica. La Bush si esib\u00ec con il pezzo, tra gli altri, al Tokyo Music Festival ed al \"BBC Saturday Nights.\" Del brano esistono due differenti video musicali. \"Them heavy people\" fu il terzo singolo estratto, che riusc\u00ec a raggiungere la top ten nel Regno Unito e ad aggiudicarsi la terza posizione nella classifica giapponese. Il pezzo fu scelto per la pubblicit\u00e0 degli orologi \"Seiko\", dove si vede uno dei due video realizzati per la commercializzazione del brano. ll mese successivo arriv\u00f2 anche il quarto singolo \"The man with the child in his eyes\" che ebbe anch'esso buoni riscontri commerciali, scalando le classifiche internazionali ed aggiudicandosi, come il precedente, la terza posizione in classifica, questa volta nel mercato irlandese. Fu presentata in diverse trasmissioni, fra le quali va ricordata l'esibizione al \"Saturday Night Live\". Il brano fu composto al pianoforte dall'autrice quando aveva soli 15 anni sotto la supervisione di David Gilmour e registrato nel 1975 presso gli studi EMI di Londra, assieme ai brani \"The saxophone song\" e la bellissima \"Humming\", dedicata a David Bowie, pubblicata inspiegabilmente solo nel 2018. La prima versione di quest'ultima, datata 1973, fu registrata in una sessione assieme ad altri 15/20 brani dei quali faceva parte anche \"Passigng trough air\", che ne condivide gli arrangiamenti. \"Humming\" fu trasmessa alla radio nel 1978 alla presenza della stessa autrice, lasciando supporre una successiva pubblicazione. Il quinto ed ultimo singolo dell'album fu \"Strange phenomena\" pubblicato nel 1979. Il brano, come gli altri particolarmente orecchiabile, fu destinato al mercato dell'America latina, in particolare per Argentina e Brasile. In Italia l'autrice si aggiudic\u00f2 il Telegatto come miglior rivelazione straniera dell'anno. Nello stesso anno partecip\u00f2 come superospite alla ventinovesima edizione del Festival di Sanremo eseguendo i brani \"Wow\" e \"Hammer Horror\" entrambi tratti dal secondo album: \"Lionheart\". \"Hammer Horror\" fu il primo singolo estratto per il mercato internazionale ed entr\u00f2 in top ten nel Regno Unito, mentre \"Wow\" riusc\u00ec ad aggiudicarsi la quattordicesima posizione. Il terzo singolo dell'album, Symphony in blue, fu estratto per il mercato giapponese e canadese. Il secondo album \"Lionheart\" ebbe buoni riscontri internazionali entrando in top five nelle classifiche di diversi paesi. Sempre nel 1979 l'autrice realizza uno special natalizio dove propone dal vivo alcuni dei brani appartenenti ai primi due album ed ai relativi singoli e b-side, duettando inoltre con Peter Gabriel nella canzone \"Another day,\" che doveva essere destinata a diventare un singolo. Il video del brano, gi\u00e0 realizzato, \u00e8 visibile all'interno dello speciale stesso.\nAd aprile del 1979 Kate Bush si cimenta in quello che sarebbe stato il suo primo ed unico tour per i successivi trent'anni fino a \"Before the dawn\". Le ragioni della sua scelta non sono note e sono state fatte varie ipotesi, tra queste il fatto che l'artista voglia controllare totalmente il prodotto finale, il che \u00e8 incompatibile con l'esibizione dal vivo sul palco. Si sono registrate per\u00f2 anche voci di una irresistibile paura di volare e si \u00e8 anche ipotizzato un profondo shock per la morte a soli 21 anni di Bill Duffield, il suo direttore delle luci, che mor\u00ec in un incidente durante il suo concerto del 20 aprile 1979 al London Palladium cadendo da un'altezza di sei metri. La Bush tenne un concerto di beneficenza per la sua famiglia all'Hammersmith Odeon di Londra il 12 maggio, con Peter Gabriel e Steve Harley. Dal tour del '79 intitolato \"Tour of life\" venne pubblicato l'EP \"On stage\" contenente solo alcuni brani tratti dall'esibizione, che entr\u00f2 in top ten\".\" Tra il 1978 e la fine del 1979 l'autrice era presente nelle classifiche mondiali con ben 12 dischi, tre dei quali al numero 1, altri tre nelle top five e due nelle top ten.\nAnni ottanta: la conferma del successo.\nNel 1980 la Bush \u00e8 nuovamente ai vertici delle classifiche, prima con il singolo \"shock\" \"Breathing\", caratterizzato da nuovi arrangiamenti e sonorit\u00e0 rispetto ai singoli precedenti. Il brano, che anticipa la pubblicazione dal terzo album \"Never for Ever\", tratta il disastro post nucleare, e nel video l'artista simula la vita prenatale all'interno dell'utero materno. Il secondo singolo estratto \u00e8 la nuova hit internazionale, \"Babooshka\", che raggiunge i primi posti nelle classifiche di tutto il pianeta. Il brano racconta di una donna sposata che decide di mettere alla prova la fedelt\u00e0 del marito. Nel celeberrimo videoclip Kate Bush, con addosso una tutina nera aderente e un velo scuro in testa, per enfatizzare la moglie amareggiata, utilizza un contrabbasso come metafora del marito, mimando il suo pugnalarsi per l'atto infedele. Diversamente, nel ritornello, si esibisce con uno stravagante costume di foggia vagamente russa per impersonare il suo alter ego Babooshka. Tale abito \u00e8 basato su un'illustrazione di \"Chris Achilleos\". Tra le diverse interpretazioni internazionali del brano, l'autrice ebbe modo di esibirsi in pi\u00f9 occasioni in Italia tra le quali alla XVI mostra internazionale della musica leggera di Venezia.\nL'album \"Never for Ever\" esce a settembre dello stesso anno e raggiunge nuovamente il primo posto in classifica in diversi paesi. Per l'incisione dell'album la cantautrice si avvale nuovamente di collaborazioni d'eccezione tra le quali vanno ricordate \"Ian Bairnson\" degli The Alan Parsons Project e Roy Harper. Un ulteriore singolo, \"Army Dreamers\", entra nelle classifiche internazionali riconfermando il successo della Bush e conquistando il secondo posto nella classifica israeliana. Il singolo \"natalizio\" \"December Will Be Magic Again\", uscito alla fine del 1980, avr\u00e0 anch'esso un discreto successo tanto che successivamente verr\u00e0 scelto da Elton John per essere inserito nella propria raccolta \"Elton John's Christmas Party\". La cantante aveva anche contribuito al terzo album di Peter Gabriel, uscito nello stesso anno; \u00e8 sua la voce che canta il ritornello \"jeux sans fronti\u00e8res\" nel brano \"Games Without Frontiers\". La Bush include il nome di Gabriel fra i ringraziamenti nell'album \"Never for Ever\". Sempre nel 1980 l'artista partecipa all'album \"The Unknown Soldier\" duettando con Roy Harper nella canzone \"You\".\nIl 1981 vede l'uscita del singolo \"Sat in Your Lap\", che ottiene un discreto successo di vendita. Il brano presenta una nuova direzione nelle sonorit\u00e0 utilizzate dall'artista, con l'utilizzo di percussioni a ritmo incalzante grazie all'ausilio di nuove tecnologie all'avanguardia per l'epoca. Il brano apre l'album \"The Dreaming\", uscito nel 1982, che avr\u00e0 un successo minore rispetto all'album precedente pur raggiungendo la terza posizione nel Regno Unito ed entrando in top five in altri paesi. L'album sar\u00e0 il meno venduto della carriera della cantante. Il singolo \"The Dreaming\", che fu presentato alla XVIII mostra internazionale della musica leggera di Venezia, e \"There Goes a Tenner\" non raggiungeranno i primi quaranta posti delle classifiche. Il quarto singolo \"Suspended in Gaffa\" riesce invece a riscuotere un tiepido successo. Nel 1983 viene pubblicato il singolo \"Ne t'enfuis pas\" per il mercato francese e canadese. Il brano non fu incluso in alcun album, ma inserito solo successivamente nella raccolta \"This Woman's work\". A novembre dello stesso anno viene estratto l'ultimo singolo dell'album, \"Night of the swallow\", molto apprezzato dalla critica e caratterizzato da sonorit\u00e0 che richiamano la tradizione scozzese ed irlandese. Nello stesso anno viene pubblicato l'EP intitolato semplicemente \"Kate Bush,\" per il mercato statunitense e canadese.\nNel 1985 viene pubblicato l'album \"Hounds of Love\" preceduto dal singolo \"Running Up That Hill (A Deal With God)\" che riscuote nuovamente un successo internazionale, scalando i primi posti delle classifiche di tutto il pianeta\".\" Della canzone esistono inoltre diverse cover tra le quali va ricordata quella dei Within Temptation e dei Placebo. Il brano fu scelto nel 2012 come sigla delle olimpiadi, reinciso e ripubblicato per l'occasione, riusc\u00ec nuovamente a raggiungere ottimi piazzamenti in classifica (sesto posto nel Regno Unito). L'album, \"Hounds of love\", \u00e8 diviso in due parti corrispondenti ai due lati del disco: \"The Hounds of Love\" e \"The Ninth Wave\" e sar\u00e0 fra i pi\u00f9 venduti dell'artista raggiungendo anche in questo caso la prima posizione nelle classifiche di vari paesi. Oltre al primo singolo, furono estratti altri tre singoli di successo: \"Cloudbusting\", che entr\u00f2 nelle classifiche internazionali, raggiungendo la seconda posizione in Polonia. Al videoclip partecip\u00f2 l'attore Donald Sutherland, nel quale sperimentava una macchina per la produzione di nubi cariche di pioggia, macchina progettata e realizzata per l'occasione dai costruttori \"di Alien. Hounds of love\", terzo singolo estratto, il cui video fu ispirato al film di \"Alfred Hitchcock\": \"il club dei 39\", conquist\u00f2 la top ten.\"The big sky\" fu estratto ad aprile del 1986 e candidato agli MTV video music awards. Nello stesso anno l'artista collabor\u00f2 nuovamente con Peter Gabriel, con il brano \"Don't Give Up\" dall'album \"So\" che ottenne un buon riscontro commerciale entrando in top five nelle classifiche internazionali. Sempre nel 1986 usc\u00ec la prima raccolta di successi della Bush \"The Whole Story\", che conquist\u00f2 la prima posizione, e dalla quale venne estratto un nuovo singolo, \"Experiment IV\", che riporta come b-side la nuova registrazione vocale della celeberrima \"Wuthering Heights\".\nNel 1987 venne pubblicato il singolo \"Be kind to my mistakes\", colonna sonora del film con \"Oliver Reed\" e \"Amanda Donnohoe\": \"Castway la ragazza venerd\u00ec\", e nello stesso anno, l'artista partecip\u00f2 assieme a Paul Mc Cartney e Boy George al singolo \"Let it be\".\nNel 1989 la Bush chiude il decennio con il suo sesto album inedito \"The Sensual World\". Sia l'album che il singolo omonimo, che riprende il monologo di Molly ne \"l'Ulisse\" di James Joyce, confermano nuovamente il successo della cantante. In particolare l'album riuscir\u00e0 a raggiungere la seconda posizione e vede nuovamente l'autrice avvalersi di prestigiose collaborazioni, fra le quali il noto compositore di colonne sonore Michael Kamen e David Gilmour. Il primo singolo ad essere estratto \u00e8 proprio \"The sensual world\" che riscuote un ottimo successo internazionale raggiunge la quarta posizione in Polonia e la top ten in altri paesi. Il secondo singolo \"This woman's work\" viene scelto come colonna sonora del film con Kevin Bacon e Elizabeth McGoven: \"Un amore rinnovato (tesoro \u00e8 in arrivo un beb\u00e8)\", riscuotendo un buon successo di vendita. Il terzo singolo estratto \u00e8 \"Love and anger\" nel 1990.\nAnni novanta e momentaneo ritiro dalla scena musicale.\nAll'inizio del decennio esce il cofanetto intitolato \"This Woman's Work\", una raccolta su CD degli album di Kate Bush registrati in studio, i \"lato B\" e remix di vari singoli che escono per la prima volta in formato digitale. Sempre nel 1990 esce l'EP \"Aspect of the sensual world\" che contiene il brano \"Ken\" apprezzato dalla critica e dal pubblico ed utilizzato come colonna sonora della serie televisiva britannica \"GLC\". Nel 1991 esce una cover del brano \"Rocket Man\" di Elton John, inserito nell'album \"\", il singolo riesce ad aggiudicarsi la seconda posizione.\nNel 1993 diresse e interpret\u00f2 un cortometraggio, \"The Line, the Cross and the Curve\", un musical con Miranda Richardson come coprotagonista e con le musiche tratte dall'album \"The Red Shoes\", a sua volta ispirato dal film \"Scarpette rosse\". L'album riscuote un buon successo internazionale, raggiungendo il secondo posto in classifica. Il disco vede inoltre la collaborazione di artisti prestigiosi tra le quali vanno citati: Jeff Beck, Eric Clapton, Michael Kamen e Prince. Quest'ultimo, oltre che in veste di musicista, duetta con la cantautrice nella canzone \"Why should I love you?\". Il primo singolo estratto dall'album \u00e8 \"Rubberband girl\" che raggiunge la settima posizione in classifica. Secondo singolo estratto fu \"Eat the music\" che si aggiudica la top ten, seguito dal terzo singolo \"Moments of pleasure. The red shoes\" \u00e8 il quarto singolo pubblicato ad aprile del 1994 e riporta sulla copertina l'autrice in coppia con l'attrice \"Miranda Richardson.\" Nello stesso anno registra la canzone \"The man I love\", tributo a \"George Geshwin.\" A novembre viene pubblicato il quinto ed ultimo singolo dell'album \"And So is love.\"\nNel 1996 ha partecipato alla compilation \"Common Ground - Voices of Modern Irish Music\" con lo splendido brano tradizionale \"Mn\u00e1 na h\u00c9ireann\" \"(women of Ireland)\". Nonostante il successo e una rinnovata direzione musicale dell'artista, si ritira effettivamente dalla scena musicale, Nel 1998 diede alla luce un bambino, il cui padre \u00e8 il chitarrista Danny MacIntosh.\nAnni duemila: il ritorno.\nA pi\u00f9 di dieci anni dal suo ultimo album, nel dicembre 2004 scrisse una lettera ai fan in cui annunciava un album per l'anno successivo. L'album doppio \"Aerial\" \u00e8 uscito il 7 novembre 2005, superando il milione di dischi gi\u00e0 nella prima settimana e venendo accolto molto positivamente dalla critica. Nel 2007 la cantautrice ha collaborato alla colonna sonora del film fantasy \"La bussola d'oro\" con la canzone \"Lyra\". Ha dato il nome ad un personaggio della serie televisiva giapponese \"Victory Gundam\": \u00e8 uno dei membri dello Shrike Team, chiamati cos\u00ec in onore di alcune cantanti del XX secolo.\nNel 2011 la Bush decise di fondare una propria casa discografica, distribuita dalla Universal, perch\u00e9 il suo contratto con la EMI era saltato, causa l'acquisizione della casa discografica da parte di Vivendi. Il 16 maggio 2011 \u00e8 stato pubblicato \"Director's Cut\", album in cui ha rivisitato una selezione di brani tratti da \"The Sensual World\" e \"The Red Shoes\". Nel frattempo ha anche lavorato a un disco di inediti, \"50 Words for Snow\", pubblicato il 21 novembre dello stesso anno. Il 1\u00ba maggio 2012, in occasione della premiazione del suo ultimo album ai \"South Bank Sky Arts Awards\", \u00e8 riapparsa in pubblico dopo un'assenza pluridecennale.. Il brano \"Running up that Hill\" viene scelto come sigla per le Olimpiadi di Londra del 2012 e, a tal proposito, l'autrice ne incide una nuova versione. Il 10 aprile 2013 ha ricevuto dalla regina Elisabetta II del Regno Unito, presso il Castello di Windsor, il titolo di Commander of the British Empire.\nNel 2014, dopo ben 35 anni, Kate Bush ritorna a cantare dal vivo in una serie di concerti tra agosto e settembre 2014 all'Eventim Apollo di Londra (un tempo Hammersmith Odeon) con uno show intitolato \"Before The Dawn\". Secondo il sito specializzato in compravendita, anche tra privati, dei biglietti, la ricerca dei tagliandi della cantante \u00e8 salita del 432%, superando persino le richieste per gli show di Lady Gaga e Katy Perry.. Il primo concerto della serie si \u00e8 tenuto il 26 agosto 2014. Il 31 agosto 2014 Kate Bush stabilisce un nuovo record diventando la prima artista femminile ad avere otto album insieme nello stesso momento in classifica, con due album nei primi dieci posti (\"The Whole Story\" e \"Hounds of Love\") e altri sei nei primi quaranta (\"50 Words for Snow\", \"The Kick Inside\", \"The Sensual World\", \"The Dreaming\", \"Never for Ever\" e \"Lionheart\"), seconda solo ad Elvis Presley con 12 album in top 40 a seguito della sua morte nel 1977 e i Beatles con 11 album nel 2009.\nVita privata.\n\u00c8 sposata con il chitarrista Dan McIntosh, con il quale ha avuto un figlio, Bertie, nato nel 1998, che ha spesso attivamente preso parte ai suoi progetti musicali, come ad esempio il concerto \"Before the Dawn\" del 2014. In precedenza, la cantante ha intrattenuto una lunga relazione con il cantautore ed ingegnere del suono Del Palmer. \u00c8 vegetariana."}
{"id": "119463", "revid": "767487", "url": "https://it.wikipedia.org/wiki?curid=119463", "title": "Toquinho", "text": "Biografia.\nNonostante i genitori brasiliani di nascita, il cognome di Toquinho lascia intravedere origini italiane. Il nonno paterno era infatti nativo di Toro, in Molise, e la nonna paterna era nata in Calabria; i nonni materni venivano invece da Mantova.\nDa piccolo era chiamato da tutti Toninho, diminutivo di Antonio. Fu sua madre a trasformare il nomignolo nel vezzeggiativo Toquinho, dopo avergli visto accennare lievi passi di danza. L'artista crebbe nel clima musicale degli anni cinquanta in cui fiorivano le sperimentazioni del pianista Johnny Alf e dei cantanti Dick Farney e L\u00facio Alves. Al loro fianco si sviluppavano i germi della bossa nova, grazie ai contributi, fra gli altri, di Jo\u00e3o Gilberto, Tom Jobim, Vin\u00edcius de Moraes, Ronaldo B\u00f4scoli, Roberto Menescal, Carlos Lyra, Baden Powell.\nDopo avere imparato a suonare la chitarra sotto la guida del virtuoso strumentista e compositore Paulinho Nogueira, non ancora ventenne decise di intraprendere la carriera musicale dopo aver conosciuto Chico Buarque de Hollanda. A met\u00e0 degli anni sessanta, Toquinho esord\u00ec come compositore scrivendo \"Lua Cheia\" e venne a contatto con l'ambiente artistico e intellettuale che si era radunato a Rio de Janeiro, e l\u00ec ebbe occasione di crescere culturalmente e musicalmente grazie alle collaborazioni con gli artisti che qualche anno prima avevano dato vita al sound innovativo. L'incontro che segn\u00f2 la sua carriera avvenne nel 1969; Toquinho strinse amicizia con il poeta Vinicius de Moraes e si leg\u00f2 a lui in un sodalizio artistico di lunga durata.\nGli anni settanta lo videro allontanarsi dal Brasile per sfuggire alle pesanti conseguenze del colpo di Stato militare che limitava la libert\u00e0 di espressione. Assieme a Chico Buarque approd\u00f2 in Italia che divenne la sua seconda patria. Dopo un breve rientro nel paese natale, ritorn\u00f2 in Italia dove fu raggiunto da Vinicius e dove lavor\u00f2 anche con Sergio Endrigo e Sergio Bardotti, oltre a registrare le popolari incisioni con il poeta brasiliano e Ornella Vanoni.\nAttivit\u00e0 artistica.\nHa inciso sedici album con Vin\u00edcius de Moraes e altri dischi collaborando in particolare con Ornella Vanoni (\"La voglia, la pazzia, l'incoscienza, l'allegria\").\n\u00c8 diventato popolare in Italia nel 1969 suonando nel disco \"La vita, amico, \u00e8 l'arte dell'incontro\", realizzato da Sergio Endrigo, Vin\u00edcius de Moraes e Giuseppe Ungaretti, e che \u00e8 la sua prima incisione in Italia; l'anno successivo ha collaborato con Ennio Morricone nella realizzazione del disco \"Per un pugno di samba\" di Chico Buarque de Hollanda.\nNel 1983 ha ottenuto un notevole successo con l'album \"Acquarello\", scritto insieme a Maurizio Fabrizio e Guido Morra e acclamato sia in Italia sia in Sudamerica dove venne pubblicato col titolo \"Aquarela\" nel quale ha inserito una cover in brasiliano del brano \"Tutta 'n'ata storia\" di Pino Daniele.\nNel 1990 ha partecipato al Festival di Sanremo cantando in portoghese la canzone di Paola Turci \"Ringrazio Dio\". Il titolo della canzone era \"Nas asas de um viol\u00e3o\" (Sulle ali di una chitarra)\n\u00c8 stato protagonista di due tourn\u00e9e con Fred Bongusto, nel 1993 in Italia e nel 1996 in Brasile; nel 2003 il tour con Grazia Di Michele."}
{"id": "119470", "revid": "580197", "url": "https://it.wikipedia.org/wiki?curid=119470", "title": "Live Aid", "text": "Il Live Aid \u00e8 stato un concerto tenutosi il 13 luglio 1985 al Wembley Stadium di Londra (Inghilterra) e al John F. Kennedy Stadium di Filadelfia (Pennsylvania, Stati Uniti d'America) in contemporanea.\nIl Live Aid fu presentato come un \"\"jukebox\" globale\" e i luoghi principali dell'evento furono il Wembley Stadium di Londra, con circa 72.000 spettatori, e il John F. Kennedy Stadium di Filadelfia, con circa 90.000 spettatori. Il concerto \u00e8 stato il pi\u00f9 grande collegamento via satellite e la pi\u00f9 grande trasmissione televisiva di tutti i tempi: si stima infatti che quasi due miliardi di telespettatori in 150 paesi abbiano assistito alla trasmissione in diretta.\nIl Live Aid fu organizzato da Bob Geldof dei Boomtown Rats e Midge Ure degli Ultravox allo scopo di ricavare fondi per alleviare la carestia etiope di quegli anni e la raccolta di fondi super\u00f2 ampiamente gli obiettivi.\nDescrizione.\nIl concerto \u00e8 iniziato alle 12:00 (GMT) a Wembley (Regno Unito). \u00c8 proseguito allo Stadio JFK (USA) con inizio alle 13:51 (8:51 AM Eastern time). Lo spettacolo allo stadio di Wembley \u00e8 terminato alle 22:00. Lo spettacolo dello stadio JFK e l'intero concerto sono terminati alle 04:05 (11:05 PM Eastern time). Ha avuto una durata di 16 ore, ma poich\u00e9 le esibizioni di alcuni artisti sono state mostrate contemporaneamente nei due stadi la durata totale del concerto \u00e8 di molto superiore.\nIl concerto \u00e8 stato il pi\u00f9 ambizioso progetto di trasmissione satellitare internazionale mai realizzato fino all'epoca.\nIn Europa, l'evento \u00e8 stato trasmesso dalla BBC. La trasmissione della BBC \u00e8 stata aperta da Richard Skinner e Andy Kershaw e ha incluso numerose interviste e discussioni tra le varie esibizioni. L'audio della trasmissione televisiva della BBC era monofonico, mentre quello proveniente dalla \"BBC Radio 1\", che trasmetteva in contemporanea, era stereofonico. A causa della sovrapposizione tra Londra e Filadelfia, i produttori della BBC hanno omesso la riunione di Crosby, Stills, Nash &amp; Young dalla trasmissione. La BBC ha, comunque, fornito una versione \"pulita\" della trasmissione a vari canali TV in Europa.\nABC ha largamente contribuito per la trasmissione americana (nonostante la stessa ABC abbia poi trasmesso solo le ultime tre ore di concerto da Filadelfia, condotte da Dick Clark, mentre il rimanente veniva trasmesso in collaborazione con altre reti televisive). Una trasmissione simultanea e completamente separata americana \u00e8 stata fornita agli utenti via cavo da MTV. La trasmissione di MTV \u00e8 stata presentata in stereo. Mentre le trasmissioni della BBC, che \u00e8 un canale pubblico, erano senza intermezzi pubblicitari, sia la trasmissione di MTV che quella dell'ABC hanno incluso pubblicit\u00e0 ed interviste. Come risultato, molte canzoni sono state \"coperte\" dalle pause per la pubblicit\u00e0 poich\u00e9 eseguite nello stesso momento.\nL'ABC Radio network ha diffuso il concerto alla radio, e, qualche giorno dopo, anche molte delle esecuzioni mancanti dalla trasmissione radio originale.\nA met\u00e0 concerto Billy Connolly ha annunciato che il 95% delle televisioni mondiali era sintonizzato sull'evento.\nAlcuni degli artisti previsti per l'esibizione hanno disdetto la partecipazione poco prima, decidendo di non apparire sul palco, tra questi i Tears for Fears, Julian Lennon e Cat Stevens (che scrisse una canzone per il Live Aid mai eseguita: questo sarebbe stato il suo primo concerto dopo la conversione all'islam e la modifica del proprio nome in Yusuf Islam). Prince forn\u00ec un filmato di \"4 the tears in your eyes\".\nLa proposta per Mick Jagger di esibirsi in un duetto intercontinentale dagli Usa con David Bowie a Londra, causa problemi di sincronizzazione non fu realizzata, invece, Jagger e Bowie crearono un video clip per la canzone che avrebbero voluto cantare, una reinterpretazione di \"Dancing in the Street\". Jagger si \u00e8 esibito con Tina Turner live alla sezione di concerto di Filadelfia.\nOgnuna delle due porzioni di concerto si \u00e8 conclusa con il proprio inno continentale \"all-star\" contro la fame, con la Band Aid a chiusura del concerto in Gran Bretagna con \"Do They Know It's Christmas\", e USA for Africa a chiusura del concerto in USA (e quindi dell'intero evento) con \"We Are the World\". La trasmissione transatlantica dal Wembley Stadium ha incontrato alcuni problemi tecnici e si \u00e8 interrotta durante la performance degli Who durante l'esecuzione della canzone \"My Generation\".\nDal giorno del concerto, alcuni bootleg video e audio sono stati ampiamente diffusi, ma il concerto non \u00e8 stato pubblicato commercialmente fino a quando nel novembre 2004 Warner Music Group ne ha pubblicato una edizione di 4 DVD seppur non integrale.\nIspir\u00f2 anche la canzone dei Queen \"One Vision\", usata anche come canzone di apertura al famosissimo concerto di Wembley del 1986.\nConcerto di Londra.\nGli Status Quo hanno aperto l'evento con \"Rockin' All Over the World\".\nElvis Costello ha cantato, accompagnato solamente da una chitarra, \"All You Need Is Love\" dei Beatles, presentandola semplicemente come una \"English folk song\", accompagnato dal pubblico.\nL'esibizione dei Queen \u00e8 stata giudicata la migliore performance dell'evento. L'istrionismo del cantante Freddie Mercury ha trascinato l'intero stadio di Wembley, e cantato le canzoni \"Bohemian Rhapsody\" (solo il primo ritornello, seconda strofa e secondo ritornello), \"Radio Ga Ga\", \"Hammer to Fall\", \"Crazy Little Thing Called Love\", \"We Will Rock You\" e \"We Are the Champions\". Elton John in un'intervista dichiar\u00f2 \"quel giorno Freddie Mercury ha rubato la scena a tutti\". Da sottolineare che la loro partecipazione fu fortemente voluta dal loro manager Jim Beach e dalla loro ex casa discografica EMI.\nAnche l'esibizione di Elton John, il cui manager aveva collaborato alla realizzazione dell'evento, \u00e8 stata grintosa e scoppiettante, accompagnata da duetti con Kiki Dee in \"Don't Go Breaking My Heart\" e George Michael in \"Don't Let the Sun Go Down on Me\".\nUn altro momento che ha ricevuto una grande risposta dal pubblico \u00e8 stato quando David Bowie ha eseguito \"Heroes\" dedicandola al suo giovane figlio, cos\u00ec come a \"tutti i nostri figli ed ai figli di tutto il mondo.\"\nLa coinvolgente performance degli U2, anche questa fortemente voluta dalla loro casa discografica, ha definitivamente imposto il nome della band a livello mondiale, mettendo in mostra le capacit\u00e0 \"live\" del gruppo irlandese per le quali gli U2 sarebbero poi diventati delle \"superstar\" negli anni a venire. Durante la performance di \"Bad\", Bono not\u00f2 una ragazza del pubblico - Kal Khalique - schiacciata contro le transenne e, dopo aver gesticolato senza che i membri della sicurezza se ne accorgessero, scese dal palco e la fece estrarre dalla folla inscenando una breve danza, cosa che port\u00f2 l'esecuzione del pezzo a superare i 12 minuti e a dover tagliare il brano di chiusura previsto, \"Pride (In the Name of Love)\".\nGli organizzatori del concerto hanno successivamente detto di essere stati attenti ad assicurarsi che almeno un componente dei Beatles, idealmente Paul McCartney, prendesse parte al concerto poich\u00e9 la presenza di un \"elder statesmen\" della musica britannica avrebbe dato legittimazione agli occhi dei capi politici ai quali si stava cercando di cambiare opinione. McCartney ha accettato di esibirsi dicendo che \"il management\" - suo figlio - lo aveva persuaso a prendere parte al concerto. Nel concerto \u00e8 stato l'ultimo artista (escludendo il finale della Band Aid) a salire sul palco ma fu vittima di problemi tecnici. Il suo microfono \u00e8 rimasto spento per i primi due minuti della sua performance al pianoforte di \"Let It Be\" rendendo impossibile l'ascolto sia per gli spettatori alla tv che quelli allo stadio. Nell'edizione di 20 anni dopo in DVD la traccia del microfono e del pianoforte sono state rimasterizzate utilizzando quelle originali inizialmente poco udibili ma passate per il mixer.\nConcerto di Filadelfia.\nPhil Collins riesce a esibirsi a Londra e poi a raggiungere Filadelfia nella stessa giornata grazie all'aereo supersonico Concorde della British Airways. A bordo del famoso aereo Collins trov\u00f2 per caso la cantante Cher che non sapeva nulla del concerto evento in corso; senza troppi indugi la cantante fu convinta a fare un'ospitata nel finale del concerto di Filadelfia cantando il brano We are the world con tutti gli artisti del concerto.\nIniziando il secondo concerto negli Usa a pomeriggio inoltrato Collins salut\u00f2 i fan dicendo: \"Assurdo! Questo pomeriggio ero in Inghilterra! Il mondo \u00e8 strano\"\nBette Midler presenta una giovane Madonna affermando: \"She's great, she's hot, she's a lot like a virgin\u2026 she's Madonna!\"\nCantando \"Blowin' in the Wind\", Bob Dylan ha rotto una corda della chitarra e Ron Wood si \u00e8 tolto la propria passandola a lui. Wood \u00e8 quindi rimasto sul palco sprovvisto del suo strumento musicale e si \u00e8 messo a suonare una chitarra immaginaria, imitando Pete Townshend degli Who, finch\u00e9 un assistente di scena non gli ha dato una chitarra sostitutiva.\nLa parte di concerto al John F. Kennedy Stadium include la riunione di Crosby, Stills, Nash &amp; Young, e dei membri dei Led Zeppelin (nonostante non siano stati annunciati col nome del gruppo sul palco, sono stati annunciati come Zeppelin in diretta dal commentatore dell'ABC Dick Clark).\nSi sono ritrovati sul palco anche i Black Sabbath originari, con Ozzy Osbourne alla voce, e hanno suonato tre pezzi cardine della loro carriera: \"Paranoid\", \"Children of the Grave\" e \"Iron Man\". Al termine del concerto erano molte le aspettative dei vecchi fan di una \"reunion\" definitiva, ma Osbourne e Iommi hanno poi intrapreso strade diverse.\nJoan Baez ha intonato \"Amazing Grace\", ricordando il concerto di Woodstock.\nTeddy Pendergrass \u00e8 in questa occasione apparso per la prima volta in pubblico dopo il grave incidente automobilistico che lo ha paralizzato a vita. Pendergrass, insieme ad Ashford &amp; Simpson, ha eseguito \"Reach Out and Touch\".\nRaccolta fondi.\nAttraverso i concerti gli spettatori sono stati invitati a donare soldi per la causa del Live Aid. Trecento linee telefoniche sono state approntate dalla BBC perch\u00e9 fosse possibile effettuare donazioni tramite carta di credito. Il numero telefonico e un indirizzo a cui inviare assegni \u00e8 stato ripetuto ogni venti minuti. Dopo quasi sette ore di concerto a Londra Bob Geldof ha controllato quanti soldi fossero stati raccolti, riferendo poi una cifra di circa 1,2 milioni di sterline. Si dice sia apparso deluso dall'importo, dirigendosi verso la postazione di commento radiofonico della BBC. Esaltato ulteriormente dall'esibizione dei Queen che da quel momento defin\u00ec \"assolutamente stupefacente\", Geldof concesse un'intervista, in cui molti ricordano averlo sentito dichiarare \"\"Dateci questi fottuti soldi\" (\"Just give us the fucking money.\")\", anche se pare essere una leggenda metropolitana. Bob disse \"\"La gente sta soffrendo ORA. Dateci i soldi ORA. Datemi i soldi ora.\" (\"People are dying NOW. Give us the money NOW. Give me the money now.\")\" E pi\u00f9 tardi, cercando di imprimere al presentatore della BBC l'importanza del suo appello, \"\"Si fotta l'indirizzo, date solo il telefono, ecco il numero...\" (\"Fuck the address, just give the phone, here's the number...\")\". Dopo tale irruente affermazione, le donazioni sono aumentate al ritmo di \u00a3300 al secondo. Nel prosieguo della serata, dopo l'esibizione di David Bowie, la BBC ha trasmesso un video a Londra e Filadelfia come pure sulle televisioni del resto del mondo collegate, mostrando bambini etiopici affamati e malati, con in sottofondo la canzone \"Drive\" dei The Cars. L'effetto estremamente struggente del video ha aumentato ulteriormente le donazioni.\nCome annunciato da Geldof durante il concerto, la Repubblica d'Irlanda avrebbe dato il maggior contributo in rapporto alla popolazione, nonostante la forte crisi economica in cui versava. La singola donazione pi\u00f9 importante \u00e8 venuta, invece, dalla famiglia dei reali del Dubai: 1 milione di sterline durante una conversazione telefonica con Bob Geldof.\nNei giorni successivi la stampa ha valutato la raccolta fondi tra i 40 ed i 50 milioni di sterline. Oggi viene valutata in 150 milioni di sterline la cifra totale raccolta per merito dei concerti.\nCritiche e controversie.\nDurante il 1985, irruppe una controversia riguardo alla mancata partecipazione dei Tears for Fears, che erano originariamente scritturati per esibirsi al JFK Stadium a Filadelfia, e la mattina dello storico evento, il 13 luglio 1985, fu annunciato che il gruppo non avrebbe pi\u00f9 partecipato allo show. La ragione ufficiale del loro forfait era la mancata disponibilit\u00e0 dei componenti del gruppo, il chitarrista Andrew Saunders e il sassofonista William Gregory, in quanto il loro contratto era scaduto. La band comunque assicur\u00f2 che avrebbe donato all'organizzazione Aid di Geldof i proventi delle quattro pi\u00f9 importanti date del loro tour mondiale a Tokyo, Sydney, Londra e New York. Sei settimane dopo, per\u00f2, fu rivelato che il vero motivo della mancata partecipazione all'evento, era che Orzabal, indiscusso leader del gruppo, pretendeva garanzie dall'organizzatore Geldof perch\u00e9 i soldi dell'evento fossero effettivamente utilizzati per combattere la fame nel mondo. Fu anche detto che Geldof fece un certo pressing sulla band perch\u00e9 partecipasse dicendo che i Tears for Fears avrebbero contribuito alla morte di mezzo milione di africani se non si fossero esibiti.\nLa performance di Bob Dylan ha dato adito ad alcune polemiche per questa sua dichiarazione:\nNella sua biografia Bob Geldof \u00e8 estremamente critico con questa osservazione, scrive infatti:\nLa band anarchica Chumbawamba ha pubblicato un album chiamato \"Pictures of Starving Children Sell Records\" (Le immagini di bambini che muoiono di fame fanno vendere dischi) nel 1986. In questo album dipingono il Live Aid con cinismo, suggerendo che gli artisti partecipanti fossero l\u00ec per s\u00e9 stessi tanto quanto per le persone che si professavano di aiutare.\nAltri musicisti criticarono sarcasticamente l'operazione nelle loro canzoni, come i Faith No More negli Stati Uniti o gli Elio e le Storie Tese in Italia. In Inghilterra, invece, rilevanti furono le accuse di Morrissey degli Smiths, che accus\u00f2 Bob Geldof di ipocrisia, oltre ad attaccare pesantemente il megagruppo formato dall'evento. \"Non ho paura a dire che penso che la Band Aid sia stata diabolica. O di dire che penso che Bob Geldof sia un personaggio nauseante. Molte persone lo ritengono molto inquietante e io lo dir\u00f2 forte come qualcuno forse si aspetta da me. Il disco era veramente terribile, considerando anche la massa di talenti coinvolti. Uno pu\u00f2 avere grande preoccupazione per il popolo etiope, ma \u00e8 un'altra cosa rispetto a infliggere torture quotidiane al popolo inglese. E non \u00e8 stato fatto timidamente, era la cosa pi\u00f9 ipocrita mai fatta nella storia della musica popolare. Persone come la Thatcher e la famiglia reale potrebbero risolvere il problema etiope in dieci secondi. Ma la Band Aid ha evitato di dire questo, rivolgendosi invece ai disoccupati\".\nNonostante ammirasse la generosit\u00e0 e la preoccupazione di Bob Geldof, il conduttore TV Bill O'Reilly della Fox News \u00e8 stato critico riguardo alla svista del produttore del Live Aid sui soldi raccolti per sostenere la popolazione Etiope, facendo notare nel giugno 2005 che parte dei fondi sono stati rubati da Menghistu Hail\u00e9 Mari\u00e0m e la sua armata. O'Reilly sostiene che le donazioni dovrebbero essere controllate da organizzazioni a scopo benefico operanti nei paesi che ricevono aiuto, invece di governi che potrebbero essere corrotti.\nTim Russert, intervistando Bono su Meet The Press poco dopo le affermazioni di O'Reilly, ha proposto questa e altre problematiche al cantante rock. Bono ha risposto che la corruzione, non le malattie o la fame, \u00e8 stata la maggiore minaccia per l'Africa, concordando sul fatto che organizzazioni di assistenza straniere dovrebbero decidere come andrebbe speso il denaro. D'altra parte, il cantante ha aggiunto che sarebbe meglio rischiare parte dei fondi in qualche quartiere malfamato per il bene di chi ne ha bisogno piuttosto che evitare di aiutare pensando ai truffatori.\nPartecipanti.\nIn ordine di apparizione, i tempi sono in British Summer Time e sono indicativi dell'inizio della performance.\nLegenda: W - Stadio di Wembley (Londra), JFK - Stadio JFK (Filadelfia)\nRegistrazioni / pubblicazioni Live Aid.\nQuando l'organizzatore Bob Geldof persuase gli artisti a partecipare al concerto, promise loro che sarebbe stato un evento unico, da non rivedere mai. Questa \u00e8 la ragione per cui il concerto non \u00e8 mai stato registrato nella sua interezza, e solo secondarie trasmissioni TV sono state registrate. Seguendo le richieste di Geldof, la ABC ha cancellato i nastri della sua trasmissione. In ogni caso, prima che il materiale venisse cancellato, alcune copie sono state donate allo Smithsonian Institution e presumibilmente sono andate perdute. MTV ha deciso di tenere la registrazione delle sue trasmissioni e ha ritrovato 100 nastri del Live Aid nei suoi archivi, ma molte canzoni in questi nastri sono state tagliate dai break pubblicitari e dalle presentazioni di MTV (secondo la BBC ). Anche la BBC ha deciso di tenere le sue registrazioni, ma molte esibizioni dagli Usa non sono state mostrate dalla BBC e le registrazioni di tali performance sono mancanti.\nRegistrazioni non ufficiali.\nPoich\u00e9 la trasmissione del \"Live Aid\" \u00e8 stata vista da miliardi di persone, gran parte dell'evento \u00e8 stato registrato tramite apparecchi VCR ad uso domestico in varie parti del mondo e in qualit\u00e0 differenti. Molte di queste registrazioni sono in mono, poich\u00e9 gran parte dei registratori VCR erano mono e anche perch\u00e9 la trasmissione europea della BBC era in mono (la trasmissione di MTV US era invece stereo). Tali registrazioni hanno iniziato a circolare tra i collezionisti e successivamente su internet. Dato che il DVD ufficiale del \"Live Aid\" include solo materiale parziale di tale evento, le fonti di distribuzione non ufficiali continuano a essere le sole sorgenti delle registrazioni complete.\nDVD ufficiale Live Aid.\nUn box ufficiale di 4 DVD dei concerti del \"Live Aid\" \u00e8 stato pubblicato l'8 novembre, 2004. Contiene 10 ore di materiale delle 16 ore di concerto. Il DVD \u00e8 stato prodotto dalla compagnia di Geldof, la Woodcharm Ltd., e distribuito dalla Warner Music Group.\nLa decisione di tale pubblicazione \u00e8 stata presa da Bob Geldof circa 20 anni dopo il concerto originale, dopo aver visto alcune copie pirata del concerto su Internet. La pubblicazione del DVD \u00e8 stata controversa, poich\u00e9 in questa versione \u00e8 stato deciso di non includere un sostanziale numero di tracce.\nLa pi\u00f9 completa raccolta di materiale \u00e8 della BBC, ed \u00e8 stata la sorgente principale per il montaggio del DVD. Durante la produzione del DVD ufficiale, MTV ha prestato alla Woodcharm Ltd i suoi B-roll e materiale di contro-inquadrature; questa \u00e8 stata una sorgente aggiuntiva per il materiale Usa che appare nel DVD ufficiale.\nLavorando con il materiale della BBC e di MTV, sono state scelte le esibizioni da includere e non (ad esempio, Rick Springfield, The Four Tops, The Hooters, e Power Station sono alcune delle esibizioni rimaste fuori dal DVD). Inoltre, molte delle canzoni eseguite dagli artisti sono state omesse. Ad esempio Madonna ha eseguito tre canzoni da sola nel concerto, ma solo due sono state incluse nel DVD - \"Love Makes the World Go Round\" \u00e8 stata omessa.\nDue esecutori non sono stati inclusi sotto loro richiesta - Led Zeppelin e Carlos Santana. La rock band Led Zeppelin ha difeso la propria decisione di non essere inclusa sostenendo che la propria performance \u00e8 stata \"al di sotto della media\", ma per dare il proprio supporto Jimmy Page e Robert Plant si sono impegnati a donare in favore della campagna il ricavato da un prossimo DVD dei Led Zeppelin, e John Paul Jones ha donato il ricavato del suo tour con i Mutual Admiration Society.\nIl Cancelliere dello Scacchiere britannico Gordon Brown (in seguito Primo ministro), ha deciso che l'IVA raccolta dalla vendita del DVD sar\u00e0 data in beneficenza, il che aggiunger\u00e0 altre 5 sterline per ogni DVD venduto."}
{"id": "119471", "revid": "110701324", "url": "https://it.wikipedia.org/wiki?curid=119471", "title": "Guida d'onda", "text": "In fisica, ottica, e telecomunicazioni, una guida d'onda \u00e8 una struttura lineare (metallica o dielettrica), che convoglia e confina onde elettromagnetiche all'interno di un percorso compreso fra le due estremit\u00e0 consentendone cio\u00e8 una propagazione guidata. Essa dunque \u00e8 un mezzo di trasmissione di un segnale su un canale di comunicazione.\nGeneralit\u00e0.\nNel campo delle microonde, una guida d'onda \u00e8 in genere un tubo metallico cavo di sezione rettangolare, circolare o ellittica. \u00c8 possibile che la guida sia riempita con un mezzo dielettrico, in genere plastico. Si pu\u00f2 intuitivamente pensare che il campo elettromagnetico sia confinato attraverso la \"riflessione\" sulle pareti della guida d'onda (un metallo riflette ed assorbe naturalmente le onde elettromagnetiche, mentre una discontinuit\u00e0 dell'indice di rifrazione tra due mezzi dielettrici produce una riflessione elettromagnetica).\nNel campo delle frequenze ottiche, una guida d'onda \u00e8 spesso realizzata con una guida completamente dielettrica. Questa \u00e8 costituita da un innalzamento locale dell'indice di rifrazione in un materiale trasparente alla lunghezza d'onda che si vuole trasportare. Questo fenomeno permette di confinare la luce attraverso la riflessione totale interna. Nel caso delle fibre ottiche, l'innalzamento dell'indice \u00e8 realizzato drogando opportunamente il centro o \"core\" della fibra durante il processo stesso di fabbricazione. In questo modo, \u00e8 possibile ottenere fibre aventi caratteristiche abbastanza varie relativamente agli usi necessari. Per le esigenze di illuminazione e trasporto dell'informazione su corta e cortissima distanza sono utilizzate delle fibre in plastica, per le telecomunicazioni a lunga distanza si utilizzano delle fibre in silice. Ad una lunghezza d'onda di 1550nm, la attenuazione tipica di una fibra monomodale in silice si aggira intorno a 0,2\u00a0dB al chilometro. Questo vuole dire che la potenza del segnale si attenua di 10 volte su una tratta di 50\u00a0km. Queste ottime caratteristiche hanno reso possibile le attuali reti di telecomunicazione ad alta velocit\u00e0 di trasmissione e bassa attenuazione.\nIn ottica integrata, la guida d'onda rappresenta l'elemento di base che viene combinato per ottenere funzioni pi\u00f9 complesse. Esistono diverse tecnologie che si differenziano principalmente in base al substrato utilizzato ed alla tecnica usata per ottenere l'innalzamento locale di indice di rifrazione. Fra di esse, ricordiamo le tecniche mutuate direttamente dalla microelettronica che usano in qualche modo come substrato il silicio (perfettamente trasparente nell'infrarosso), oppure i semiconduttori III-V come l'arseniuro di gallio, particolarmente interessanti per le propriet\u00e0 optoelettroniche. Ricordiamo anche le tecnologie di scambio protonico e in-diffusione su niobato di litio usate per le propriet\u00e0 elettroottiche di quest'ultimo e quelle di scambio ionico su vetro, apprezzabili per la qualit\u00e0 delle guide realizzate per la compatibilit\u00e0 con le fibre ottiche in silice.\nIl confinamento della luce pu\u00f2 essere ottenuto anche tramite i cosiddetti cristalli fotonici, i quali sono costituiti da strutture periodiche di indice di rifrazione in cui sono stati introdotti dei \"difetti\". La periodicit\u00e0 dei materiali introduce (un po' come con i cristalli) una struttura a bande in cui certe condizioni di propagazione elettromagnetica sono vietate. L'introduzione dei difetti consente di confinare la luce (che non pu\u00f2 propagarsi altrove), realizzando cos\u00ec una guida d'onda. Tuttavia, a causa della notevole difficolt\u00e0 tecnica di realizzazione di queste strutture, le guide realizzate in pratica evidenziano delle perdite di propagazione lineare abbastanza rilevanti.\nNel campo delle radiofrequenze, alcune zone della stratosfera cariche di ioni o alcune regioni riflettenti della troposfera possono agire da guida d'onda atmosferica.\nNel calcolo numerico, il termine \"guida d'onda\" pu\u00f2 anche essere usato in riferimento ad un data buffer usato come linea di ritardo che simulano il comportamento fisico di una guida d'onda, come nella sintesi digitale di guida d'onda.\nDescrizione matematica.\nModi di propagazione.\nLa descrizione matematica della propagazione elettromagnetica in guida d'onda fa uso dell'approccio ondulatorio-campista a partire dalle equazioni di Maxwell e d\u00e0 vita alla cosiddetta \"teoria dei modi guidati\". Questa teoria afferma che si pu\u00f2 pensare infatti al campo elettromagnetico totale che si propaga in una guida d'onda come una combinazione lineare di \"modi di propagazione\". Ogni \"modo\" di propagazione \u00e8 una configurazione \"semplice\" di campo o onda che si propaga nella guida, mantenendosi immutata (salvo ovviamente che la guida non cambi di sezione trasversale). La soluzione analitica delle equazioni di Maxwell per ricavare i modi di propagazione della guida d'onda si ottiene tramite l'utilizzo dei potenziali scalari di Hertz-Debye. La soluzione delle equazioni \u00e8 agevole solo nel caso particolare di guide d'onda rettangolari e della piastra dielettrica. In altri casi pi\u00f9 complessi come le guide d'onda metalliche circolari o le fibre ottiche la soluzione delle equazioni per via analitica risulta piuttosto complicata.\nAd ogni modo di propagazione \u00e8 associata una diversa costante di propagazione che ne caratterizza, tra l'altro, la velocit\u00e0 di fase. Un modo \u00e8 una autofunzione delle equazioni di propagazione guidata ed il relativo autovalore \u00e8 la costante di propagazione.\nOltre a questo, si pu\u00f2 calcolare che un modo di propagazione non pu\u00f2 propagarsi ad ogni frequenza, ma che esiste una \"frequenza di taglio\" (\"cutoff frequency\"), al di sotto della quale il modo non \u00e8 pi\u00f9 eccitato. In generale dunque la lunghezza d'onda in guida \u03bbg \u00e8 diversa dalla lunghezza d'onda \u03bbs della sorgente a microonde o radiofrequenza.\nIn guide metalliche, i modi in guida d'onda si suddividono in modi trasverso-elettrici (TE) o trasverso-magnetici (TM), a seconda che il campo elettrico o quello magnetico siano puramente trasversali rispetto alla direzione di propagazione. Per le guide d'onda metalliche cave, il modo fondamentale (cio\u00e8 quello con la frequenza critica pi\u00f9 bassa) \u00e8 il TE1,0 per le guide rettangolari e il TE1,1 per le guide circolari; la loro topografia di campo \u00e8 raffigurata di seguito. \nIn certi casi, un modo di propagazione possiede sia il campo elettrico che quello magnetico nel piano trasversale alla direzione di propagazione (modo TEM). Perch\u00e9 questo avvenga, \u00e8 necessario che la guida sia composta almeno da due conduttori isolati fra di loro, come in un cavo coassiale. Diventa allora possibile descrivere la propagazione del modo attraverso valori di tensione e di corrente misurabili idealmente in ogni sezione della linea di trasmissione.\nIn guide dielettriche, la propagazione TE o TM ha una definizione leggermente diversa e si riferisce al fatto che il campo elettrico sia parallelo o meno alle pareti dielettriche che compongono la guida.\nCaratteristiche.\nUna \"guida d'onda chiusa\" \u00e8 una guida d'onda\nUn'applicazione comune in telecomunicazioni \u00e8 l'alimentazione di antenne a tromba o a slot sia in trasmissione che in ricezione. Una guida d'onda corrugata trova applicazione nella progettazione di radar e altri apparecchi simili.\nAdattamento d'impedenza.\nUn problema comune a sistemi di trasporto di potenza elettrica presente anche nelle guide d'onda \u00e8 il cosiddetto disadattamento di impedenza tra tratto in guida d'onda e carico alle estremit\u00e0, come ad esempio un'antenna, che genera un'onda riflessa verso il trasmettitore. A tale problema, comune anche alle linee di trasmissione, si ovvia attraverso metodi e procedure di adattamento di impedenza attraverso il cosiddetto \"Sliding Screw Tuner\", una vite metallica che entra in guida per una certa profondit\u00e0 e ad una certa distanza dal carico entrambi regolabili."}
{"id": "119472", "revid": "125400278", "url": "https://it.wikipedia.org/wiki?curid=119472", "title": "Convertitore di coppia", "text": "Il convertitore di coppia \u00e8 un accoppiamento fluido che costituisce un'evoluzione del giunto idraulico, in particolare si tratta di un dispositivo idraulico utilizzato negli autoveicoli con cambio automatico per disaccoppiare il motore dal cambio e nei sistemi di propulsione marina per unire la potenza di due o pi\u00f9 motori sullo stesso asse.\nNelle automobili la sua funzione principale \u00e8 di permettere al motore di rimanere in moto quando il veicolo si ferma. La caratteristica di questo dispositivo \u00e8 che trasmette la coppia in misura direttamente proporzionale alla differenza tra la velocit\u00e0 di rotazione dell'albero di uscita rispetto a quello d'entrata, detto slittamento. Se lo slittamento \u00e8 molto pronunciato, la coppia sull'albero di uscita pu\u00f2 essere anche superiore a quella applicata sull'albero di ingresso. La coppia trasferita dal convertitore tende poi a decrescere progressivamente a regimi di rotazione medio-alti, per poi ridursi a zero quando lo slittamento \u00e8 nullo (la velocit\u00e0 di rotazione dell'albero di uscita eguaglia quella dell'albero di ingresso). Quando il motore \u00e8 al minimo e il veicolo sta per fermarsi, il dispositivo non trasferisce quasi pi\u00f9 coppia, e realizza in pratica la separazione tra le parti, in modo che il motore non si arresti. In un veicolo a cambio manuale lo stesso compito \u00e8 svolto dalla frizione, con l'intervento per\u00f2 del guidatore. Il convertitore di coppia \u00e8 invece completamente\nautomatico. Tuttavia, quel poco di coppia che trasmette anche col motore al minimo, fa s\u00ec che il veicolo tenda ad avere un po'di trascinamento in avanti (o indietro, se \u00e8 inserita la retromarcia), e per questo motivo per tenere fermo un veicolo dotato di cambio automatico con convertitore di coppia, \u00e8 sempre necessario tenere premuto il pedale del freno, o mettere il cambio in folle.\nCostruzione e funzionamento.\nIl convertitore di coppia \u00e8 costituito da una camera di forma toroidale, costituita da tre elementi:\nQueste parti sono tutte provviste di palettature curve e affacciate tra loro, ma non in contatto, e la camera \u00e8 riempita con un fluido (solitamente un olio poco viscoso, o comunque un liquido con caratteristiche idonee alla protezione dei materiali dalla corrosione).\nLa pompa \u00e8 essenzialmente una ruota dotata di palette disposte radialmente che ruotando spinge il fluido verso l'esterno per effetto della forza centrifuga. Il liquido acquista anche un momento angolare.\nLa turbina \u00e8 similmente costituita da una ruota a palette. Il liquido spostato verso l'esterno del dispositivo dalla pompa \u00e8 costretto a rientrare verso il centro attraverso le pale della turbina, trascinandola in rotazione. Una volta ritornato al centro, il fluido \u00e8 di nuovo espulso dalla turbina completando il ciclo.\nAnche con la sezione turbina ferma, il movimento a spirale del fluido produce un momento torcente in uscita. La coppia uscente pu\u00f2 anche essere superiore a quella di entrata (anche di 2 - 2,5 volte), da cui il nome del dispositivo: una bassa coppia ad alta velocit\u00e0 angolare viene convertita in una coppia elevata a bassa velocit\u00e0. Questo avviene grazie al reattore, che raccoglie il fluido idraulico uscente dalla turbina, dotato di momento angolare pressoch\u00e9 nullo, e lo devia imprimendogli uno \"swirl\" tale da fargli incontrare le palette della pompa con un angolo di incidenza ottimale. Questo ottimizza il lavoro della pompa che pu\u00f2 dunque imprimere al fluido un'energia notevolmente maggiore.\nPeculiarit\u00e0 e accorgimenti.\nQuando l'albero di ingresso ruota a velocit\u00e0 sostenuta mentre quello di uscita si muove a bassa velocit\u00e0 (si dice che \u00e8 \"in stallo\"), il dispositivo trasmette all'uscita la massima coppia di spunto (utile ad esempio per la partenza di un veicolo), per\u00f2 diventa poco efficiente: \u00e8 necessario trovare un compromesso tra l'efficienza e la massima coppia trasmissibile. Questo comportamento permette di sostituire la frizione con il convertitore di coppia, ma con un'importante differenza. A motore spento infatti non viene trasferita alcuna coppia dalle ruote verso il motore, e viene a mancare l'effetto di blocco che normalmente si ha in un veicolo con cambio manuale e frizione. Per questo motivo nei veicoli con cambio automatico \u00e8 prevista una apposita funzione di \"parcheggio\" che blocca meccanicamente la trasmissione.\nMan mano che l'albero di uscita prende velocit\u00e0 (lo slittamento diminuisce) la coppia trasmessa diminuisce ma il rendimento aumenta. Oltre un certo punto il reattore perde efficacia e anzi sarebbe d'ostacolo al funzionamento del convertitore di coppia, ma grazie al giunto a ruota libera pu\u00f2 a questo punto iniziare a ruotare trascinato dal fluido in modo da non ostacolare il flusso. Quando la velocit\u00e0 di rotazione dell'albero di uscita \u00e8 ormai vicina a quella dell'albero di ingresso, il rendimento tende a diminuire nuovamente, e diverrebbe nullo cos\u00ec come nulla sarebbe la coppia trasmessa, se le velocit\u00e0 fossero uguali.\nIl convertitore di coppia dunque, per sua stessa natura, per poter trasmettere la coppia presenta sempre uno \"slittamento\" residuo, che provoca una perdita di energia sotto forma di calore disperso dal fluido. Questa \u00e8 la ragione \"storica\" per la quale le trasmissioni automatiche avevano la fama di comportare maggiori consumi rispetto a quelle manuali.\nPer aumentare l'efficienza energetica, i moderni convertitori integrano un sistema a frizione che unisce meccanicamente pompa e turbina quando il computer di bordo rileva una velocit\u00e0 di crociera uniforme e uno slittamento residuo di circa il 10%. Questo procedimento detto \"lock up\" ha la funzione inoltre, nel momento del rilascio del pedale acceleratore, di poter avere un'azione frenante da parte del motore come accade nelle trasmissioni manuali.Questi dispositivi sono detti convertitori di coppia bloccabili (in inglese \"locking torque converter\"). Le moderne trasmissioni automatiche tendono a bloccare il convertitore il pi\u00f9 presto possibile, per ridurre i consumi di carburante. Una volta che il convertitore ha raggiunto lo stato di \"lock up\", in genere il veicolo ha accelerato a sufficienza nella prima marcia da essere prossimo a passare con la trasmissione in seconda marcia (oppure, nel caso del CVT, a spostarsi dal rapporto minimo). Il convertitore viene nuovamente \"liberato\" se il veicolo decelera fino a circa 20 km/h, per impedire al motore di stallare qualora dovesse fermarsi del tutto."}
{"id": "119474", "revid": "1305772", "url": "https://it.wikipedia.org/wiki?curid=119474", "title": "G7 (disambigua)", "text": ""}
{"id": "119478", "revid": "125599390", "url": "https://it.wikipedia.org/wiki?curid=119478", "title": "Dodi Battaglia", "text": "Chitarrista e voce dei Pooh dal 1968 al 2016, \u00e8 autore di oltre 140 brani pubblicati, dei quali pi\u00f9 di 70 sono stati composti per il gruppo e vanta numerosi e prestigiosi riconoscimenti, tra cui il titolo di \"miglior chitarrista europeo\" conferito dal giornale tedesco \"\"Die Zeitung\" nel 1981 e da parte della rivista \"Der Spiegel\"\" nel 1986.\nCarriera.\nOrigini.\nDonato Battaglia, in arte Dodi, nasce il 1\u00ba giugno del 1951 a Bologna, nel quartiere Mazzini, in una famiglia di musicisti: il nonno infatti suonava il mandolino e il pianoforte, lo zio la chitarra e il padre il violino.\nAll'et\u00e0 di 5 anni inizia a studiare la fisarmonica frequentando una scuola di musica fino all'et\u00e0 di 12 anni. Suonando la fisarmonica per la nonna in quel periodo malata, in seguito ripresasi, Dodi percepisce per la prima volta cosa significhi suonare ispirati, un sentimento che non lo abbandoner\u00e0 pi\u00f9. Successivamente passa allo studio della chitarra. Grazie all'apprendimento iniziale, che gli d\u00e0 la base per sviluppare la sua sensibilit\u00e0 di musicista, a poche ore dall'acquisto, il piccolo Donato gi\u00e0 si orienta sulla chitarra.\nCominciando a frequentare i ritrovi musicali di Bologna, ha modo di entrare a far parte di alcuni complessi: tra questi, \"I Rigidi\", i \"Meteors\" (complesso spalla di Gianni Morandi) e \"I Judas\", complesso alternativo bolognese, rivale cittadino dei futuri Pooh quando alle origini ancora si chiamavano \"The Jaguars\".\nLa militanza nei Pooh.\nGrazie al cantante dei \"Rigidi\" Enrico Marescotti che lo segnala al paroliere dei \"Pooh\" Valerio Negrini, nel 1968 dopo le dimissioni del chitarrista Mauro Bertoli, a Dodi \u00e8 proposto di entrare nella formazione dei Pooh. Allora diciassettenne, con grande soddisfazione si ritrova a gustare il successo di \"Piccola Katy\" subito dopo la pubblicazione del disco. Il periodo di prova con i Pooh dura in tutto una settimana, a casa di Riccardo Fogli, appena in tempo per registrare le parti vocali di \"Buonanotte Penny\", singolo del 1968.\nNel successivo album \"Memorie\" non canter\u00e0 neanche un brano.\n\u00c8 il secondo autore delle musiche del complesso per quantit\u00e0, ed \u00e8 la voce principale dei primi grandi successi come \"Tanta voglia di lei\" (1971), \"Noi due nel mondo e nell'anima\" (1972) e \"Infiniti noi\" (1973).\nIn seguito, sotto la direzione artistica di Giancarlo Lucariello, a causa del coordinamento di quest'ultimo nasce il dualismo con Riccardo Fogli, che nel 1972 lascia il gruppo per tentare l'avventura solista.\nPer la prima volta nella storia dei Pooh, dall'album \"Alessandra\", l'autore delle musiche non \u00e8 solo Roby Facchinetti; infatti Dodi firma le musiche e canta \"Via lei, via io\", \"Io in una storia\".\nNel 1973 compone al pianoforte la melodia di \"Lei e lei\", cantata poi da Roby, e \"La locanda\".\nLa sua voce \u00e8 ancora quella prescelta dal produttore Giancarlo Lucariello per rappresentare il complesso nei 45 giri di \"Io e te per altri giorni\" e \"Infiniti noi\", oltre che nella suite di \"Parsifal\", dove esalta le sue consistenti potenzialit\u00e0 tecniche da chitarrista. Le sue doti tecniche si apprezzano oltrech\u00e9 in molti brani strumentali del gruppo (come \"La gabbia\", \"Fantastic Fly\", \"Viva\" etc), nelle varie suite, anche in 'semplici' canzoni dove l'intervento della sua chitarra non passa certamente inosservato.\nNegli anni successivi firma brani come \"Orient Express\", \"Wild Track\" (l'unico brano composto direttamente in inglese dai Pooh), \"Peter Jr. \" (con testo di Stefano D'Orazio).\nCome interprete vocale viene affiancato dal 1976 da Roby Facchinetti, che oltre a scrivere la maggior parte delle canzoni del complesso, decide d'interpretare i singoli di maggior successo.\nNel 1977 compone \"In diretta nel vento\", che strizza l'occhio alla nascita delle prime radio libere, con la storia di un D. J. fotografato in una delle tante serate passate a metter su dischi e rispondere al telefono.\nDodi scrive la melodia di \"Ci penser\u00f2 domani\", del 1978, interpretata da Roby e nel 1979, per l'album \"Viva\" scrive il brano \"Una donna normale\".\nDa \"Canter\u00f2 per te\" a \"Dov'\u00e8 andata la musica\".\nPer la prima volta dal 1966 un singolo dei Pooh non \u00e8 musicato da Roby Facchinetti: si tratta del singolo \"Canter\u00f2 per te\", del 1980, dell'album \"...Stop\".\nNel 1981 durante il tour invernale di \"Buona fortuna\", il giornale tedesco \"Die Zeitung\" assegna a Dodi il premio come \"miglior chitarrista europeo\".\nNella primavera del 1985 pubblica il suo LP da solista \"Pi\u00f9 in alto che c'\u00e8\", dedicato ai figli Sara, Serena e Daniele. Vasco Rossi \u00e8 autore del testo della canzone che d\u00e0 il titolo all'album.\nNel 1986 la rivista tedesca \"Stern\" assegna a Dodi il premio come \"miglior chitarrista europeo\"; nello stesso anno anche la critica italiana gli conferisce il premio come \"miglior chitarrista italiano\". Nello stesso anno, come anche gli altri Pooh, \u00e8 nominato Cavaliere della Repubblica dall'allora presidente Francesco Cossiga.\nNel 1988 e nel 1989 la critica italiana conferisce a Dodi il premio come \"miglior chitarrista italiano\".\nNel 1989, a Cortina forma insieme a Zucchero Fornaciari, Maurizio Vandelli, Fio Zanotti, Michele Torpedine e Umberto Maggi il complesso Adelmo e i suoi Sorapis.\nNell'album \"Uomini soli\", dopo il successo sanremese, Dodi scrive e interpreta \"L'altra donna\", uno dei brani pi\u00f9 famosi del gruppo.\nNel corso degli anni novanta, nonostante il suo ruolo di autore delle musiche prenda sempre pi\u00f9 piede, sembra essere messo leggermente in disparte e i brani passati in radio sono spesso scelti fra quelli scritti da Roby Facchinetti e Red Canzian.\nNel 1993 i Sorapis, gruppo formato da Zucchero, Dodi Battaglia, Maurizio Vandelli dell'Equipe 84, il produttore Fiorenzo Zanotti, il responsabile del Festival di Sanremo nonch\u00e9 allora manager di Zucchero Michele Torpedine e il bassista dei Nomadi Umberto Maggi, pubblicano l'album \"Walzer d'un Blues\", promosso con un mini-tour mondiale di una decina di date da Milano a Gerusalemme; l'ultima apparizione pubblica dei Sorapis risale al Festival di Sanremo 2009, in accompagnamento a Irene Fornaciari.\nIl 23 aprile 2003, dopo due anni di lavorazione, esce \"D'assolo\", il suo secondo disco solista, uno strumentale acustico. Contiene brani inediti dal sapore multi-etnico mediterraneo composti e arrangiati dallo stesso musicista, con melodie pop e internazionali, intarsiate da virtuosismi.\nNel brano \"Nordinfesta\" partecipano Maurizio Solieri, chitarrista di Vasco Rossi, e Franco Mussida (PFM), coi quali ha costituito a fine anni novanta l'ensemble \"Le chitarre d'Italia\".\nNel 2004 partecipa al 47\u00ba Zecchino d'Oro con il brano \"Il pianeta Grabov\".\nNel 2009 pubblica il suo metodo per chitarra \"Dodi Battaglia\", in cui viene spiegato nei dettagli il suo modo d'intendere la musica e di comunicare con una chitarra.\nNel 2010 partecipa al Festival di Sanremo supportando i Sonohra.\nIl 7 aprile 2015, esce \"Dov'\u00e8 andata la musica\", il terzo album, scritto e suonato in coppia con il chitarrista australiano Tommy Emmanuel, considerato uno dei maggiori virtuosi della chitarra acustica. Questo \u00e8 il primo album i cui testi sono stati scritti da Battaglia dopo la morte di Valerio Negrini, storico paroliere dei Pooh e contiene brani inediti e brani di Tommy Emmanuel gi\u00e0 pubblicati in altri suoi album. Tra i brani dell'album, c'\u00e8 uno strumentale dedicato per l'appunto a Valerio Negrini.\nNel 2016, per il festeggiamento del cinquantennale dei Pooh (e il definitivo scioglimento della band) scrive la musica dell'inedito \"Le cose che vorrei\", presente sull'album live Pooh 50 - L'ultima notte insieme, estratto dal concerto allo Stadio San Siro tenutosi venerd\u00ec 10 e sabato 11 giugno 2016.\nNel 2020 collabora con Annalisa Minetti e Mario Biondi al progetto \"Nemico invisibile\" di cui il 20 aprile viene pubblicato il singolo \"Il nostro tempo\"; il ricavato viene devoluto ad Auser, associazione che, anche durante la pandemia di COVID-19 del 2019-2021 porta avanti iniziative di sostegno per le persone pi\u00f9 fragili, sole e anziane.\nNel 2021 prende parte all'album \"Dare\" di Mario Biondi interpretando il brano \"Show Some Compassion\" insieme a Mario Biondi e ad altri artisti quali Chuck Rolando, Annalisa Minetti, Enzo Avitabile, Sarah Jane Morris, Jeff Cascaro, Alain Clarke, Paulo Gonzo, Luna, Omar e Nick The Nightfly.\nStrumentazione.\nBench\u00e9 abbia per qualche anno studiato fisarmonica, si \u00e8 affermato soprattutto come chitarrista, prevalentemente elettrico e acustico.\nPossiede circa 50 chitarre, tra le quali se ne annoverano alcune \"vintage\" e di grandissimo prestigio. Se dei suoi primi anni di carriera con \"I Rigidi\" e \"I Meteors\" si possono trovare sue immagini con una Gibson SG, dall'ingresso nei Pooh non ha pi\u00f9 fatto uso di questo strumento. Entrato nei Pooh, per il successo di \"Piccola Katy\", \"Pensiero\" e \"Tanta voglia di lei\" la casa discografica gli regal\u00f2 una Gibson Les Paul Junior del 1954, con la quale Dodi ha scritto ed esegue tuttora anche i pluripremiati assoli di chitarra elettrica dell'album Parsifal. Successivamente, nel periodo 1974-1975, altern\u00f2 questa Gibson e una doppio manico 6/12 corde della liuteria bolognese Stanzani/Tomassone, mentre dal 1976 cominci\u00f2 un utilizzo intenso di moltissimi modelli di Fender Stratocaster (tra cui una \"Fiesta Red\", una \"Olimpic White\", entrambe degli anni '70, una \"Black\" originale del 1957 e, successivamente, tre modelli Sunburst, due con battipenna bianco del 1971, di cui una con un humbucker e una con battipenna a tinta unita, risalente agli anni '60 ma ancora molto usata, oltre a due modelli color legno \"Wood\" del 1965, di cui una recentemente ristilizzata con livrea \"Dodi Pooh 63th Strato\").\nAltre chitarre elettriche che possiede sono la Fender Dodicaster, una Stratocaster \"signature\" realizzata apposta per lui, una Fender Telecaster degli anni '50, una Fender Jazzmaster del 1962 (queste ultime due in tinta Sunburst), diverse Gibson Les Paul (oltre alla Junior menzionata prima, anche una Custom del 1971 \"Black\", una Standard color ocra pi\u00f9 recente e una Anniversary Sunburst), una Gibson ES-335 nera (usata per il tour 1990-1991), una Tom Anderson rossa, una Pensa Suhr blue (usata per i brani dell'album Uomini soli), una Paul Reed Smith Standard, una G&amp;L S-500 (entrambe usate quasi solo esclusivamente negli anni '80), una semiacustica Gretsch \"Cactus\" e due Stratocaster Inspired Custom di Schecter (azienda i cui modelli furono spesso utilizzati anche da Mark Knopfler dei Dire Straits) e Agustin.\nCome chitarre acustiche, utilizza spessissimo due Maton \"ECJ 85 Dodi Battaglia Signature\" e \"Australian Series\" ma possiede anche diverse Martin: una D45, una 12 corde degli anni '60 e una D28. Al Festival di Sanremo 1990 port\u00f2 una Takamine LTD, mentre come chitarra classica \u00e8 fisso l'utilizzo di una Manuel Cano, con cui fu registrato il brano \"Pierre\" del 1976. Possiede anche una Steel guitar Fender, con cui ha inciso il brano Risveglio del 1975.\nGeneralmente utilizza come amplificatori, sia dal vivo che in studio di registrazione, modelli Marshall, Mesa Boogie e Fender con testate Engl. Frequente \u00e8 anche l'utilizzo di diversi Vox AC30 e Dr. Z. A partire dal 2016, dismette, almeno per quanto riguarda i concerti live, l'utilizzo di amplificatori \"fisici\" avvalendosi al loro posto delle loro profilazioni digitali ottenute mediante l'utilizzo del Kemper, un'apparecchiatura che consente di creare delle simulazioni digitali (appunto, le profilazioni) di qualsiasi amplificatore si desideri.\nFa un uso molto parsimonioso dell'effettistica: utilizza infatti solamente un chorus nell'esecuzione di arpeggi clean e un wha-wha per il riff di \"Dimmi di si\". In alcune canzoni anni '70 (come ad esempio \"Eleonora mia madre\") si pu\u00f2 sentire, sempre nell'esecuzione di arpeggi, un utilizzo seppur modesto del phaser o dell'univibe. \nNel 1985, durante un'intervista televisiva avvenuta nel corso delle prove per il tour di \"Asia non Asia\", mostra la sua pedaliera che contiene solo alcuni pedali Boss che non sembrano presentare particolari modifiche o personalizzazioni.\nNei brani \"Ci penser\u00f2 domani\" e \"In diretta nel vento\", portanti entrambi la firma musicale del chitarrista, \u00e8 solito suonare il pianoforte bianco da anni utilizzato da Roby Facchinetti.\nNel 2021 pubblica per Azzurra Publishing il libro \"Le mie 60 compagne di viaggio\" che elenca tutte le chitarre e gli amplificatori in suo possesso, corredando il tutto di materiale fotografico e spiegazioni storico-tecniche.\nCollaborazioni.\nHa collaborato con Vasco Rossi, in particolare nei primi successi come \"Una canzone per te\", \"Va bene, va bene cos\u00ec\" e \"Toffee\", Delia Gualtiero, Gino Paoli, Enrico Ruggeri, Marco Masini, Irene Fargo, Raf, Gianluca Grignani, Mia Martini, Riccardo Fogli, Massimo Ranieri, Giorgio Faletti, Fiorellino e Al Di Meola, e ha suonato con il gruppo Adelmo e i suoi Sorapis, che comprende Zucchero Fornaciari, Maurizio Vandelli, Umberto Maggi dei Nomadi, l'arrangiatore Fio Zanotti (collaboratore dei Pooh) e il produttore discografico Michele Torpedine.\nDodi ha collaborato con molti artisti di fama internazionale come Al Di Meola e Tommy Emmanuel.\nHa composto la musica della canzone \"Il pianeta Grabov\" in concorso nel 47\u00ba Zecchino d'Oro.\nVita privata.\nBattaglia si \u00e8 sposato tre volte e ha 4 figli: Sara Elisabeth (1975) e Serena Grace (1977), nate dalla prima moglie Louise; Daniele (1981), anch'egli cantante, nato dalla compagna Loretta Lanfredi; Sofia, nata nel 2005 dall'attrice pubblicitaria Paola Toeschi, scomparsa il 6 settembre 2021 a 51 anni dopo una lunga malattia. Nell'ottobre del 2009 \u00e8 stato il primo dei Pooh a diventare nonno: \u00e8 nata Victoria, figlia di Sara.\nHa corso per 20 anni nella categoria turismo con Giorgio Faletti, ottenendo alcune vittorie e pole position. Adesso corre sui kart per beneficenza collaborando con l'associazione \"Kart No War\", affiliata a \"Rock no War\".\nPremi e riconoscimenti.\nNel 1981 dalla rivista \"Stern\" ha ricevuto il premio come \"Miglior chitarrista europeo\".\nNel 1986 la rivista tedesca \"Stern\" assegna a Dodi il premio come \"miglior chitarrista europeo\"; nello stesso anno anche la critica italiana gli conferisce il premio come \"miglior chitarrista italiano\".\nNel 1987 gli \u00e8 stato conferito il premio come \"miglior chitarrista pop italiano dell'anno\" dalla critica nazionale.\nNel 1988 e nel 1989 la critica italiana conferisce a Dodi il premio come \"miglior chitarrista italiano\".\nIl 24 luglio 2017, il Conservatorio di Musica \"Egidio R. Duni\" di Matera, gli ha conferito una laurea honoris causa in \"Chitarra elettrica - dipartimento di nuovi linguaggi e nuove tecnologie\". Fu la prima volta per un musicista pop..\nIl 13 novembre 2017, l'Universit\u00e0 degli Studi di Bari \"Aldo Moro\", gli ha conferito una laurea honoris causa cum laude in \"Storia della musica pop italiana\".\nDiscografia.\nRaccolte"}
{"id": "119481", "revid": "287204", "url": "https://it.wikipedia.org/wiki?curid=119481", "title": "Emolisi", "text": "L'emolisi (dal greco \u03b1\u1f37\u03bc\u03b1, \"\u00e0ima\", \"sangue\" e \u03bb\u03cd\u03c3\u03b9\u03c2, \"lysis\", \"scioglimento, separazione\") \u00e8 il processo di distruzione dei globuli rossi.\n\u00c8 un processo fisiologico in ogni essere umano ed \u00e8 necessario per rinnovare la popolazione degli eritrociti, che solitamente hanno una vita media di circa 120 giorni (4 mesi).\nAvviene nella milza e in maniera minore anche nel fegato e nel midollo osseo ad opera dei macrofagi che eliminano i globuli rossi pi\u00f9 vecchi, facilitando la produzione di nuovi globuli rossi o di altre proteine. \nValori normali per questo processo, riguardano l'1-2% della popolazione degli eritrociti ogni giorno. Oltre questi valori il processo di emolisi diventa patologico, portando a varie forme di anemia di diversa gravit\u00e0, proporzionalmente al grado di emolisi stessa.\nInoltre, l'emolisi \u00e8 un fattore importante in test medici, come ad esempio l'emolizzazione di un campione di sangue dopo una prolungata conservazione, o durante una flebotomia possono causare interferenze nei risultati dei pazienti.\nEmolisi extravascolare.\nSe l'emolisi avviene all'interno della milza, come gi\u00e0 indicato, parliamo di emolisi extravascolare ed oltre alla distruzione fisiologica (anch'essa extravascolare) possiamo avere altre cause di emocateresi, che possono ricercarsi in alterazioni dell'emoglobina o dei componenti chimici del globulo rosso.\nPer esempio nell'anemia falciforme, l'emoglobina S (o altri tipi nella beta talassemia), hanno tendenza a polimerizzare (cio\u00e8 a formare un polimero) diventando insolubili, modificando quindi struttura e propriet\u00e0 del globulo rosso che viene, di conseguenza, eliminato. \nAlle stesse conseguenze portano le alterazioni della forma e della deformabilit\u00e0 dell'eritrocita, come la \"sferocitosi ereditaria\" o la \"ellissocitosi\".\nEmolisi intravascolare.\nSe l'emolisi avviene all'interno dei vasi sanguigni, si parla di emolisi intravascolare. Questo tipo di emolisi pu\u00f2 avere cause chimiche, termiche o meccaniche.\nCause chimiche.\nEsistono fenomeni chimici che possono provocare la lisi dei globuli rossi:\nA titolo esemplificativo possiamo trovare, come emolisi di causa chimica, l\"'emolisi da stress ossidativo\" nei malati di favismo, nei quali \u00e8 carente l'enzima G6PD. Questa carenza causa la distruzione eccessiva dei globuli rossi che vengono a contatto con alcune sostanze presenti nelle fave fresche o secche, cotte o crude.\nCause termiche.\nI globuli rossi sono inoltre sensibili alla temperatura, i fattori che possono portare all'emolisi termica sono:\nCause meccaniche.\nAlcune sollecitazioni meccaniche sulla membrana, oltre ad essere causa dell'emolisi fisiologica, possono indurre emolisi patologica.\nI globuli rossi, a causa della loro conformazione e struttura fisica, sono resistenti a sforzi di compressione, cio\u00e8 alle pressioni superiori a quella atmosferica.\nTuttavia la membrana degli eritrociti \u00e8 molto pi\u00f9 sensibile alla trazione, questo significa che pressioni inferiori a quella atmosferica e sforzi di taglio \u03c4 sui globuli rossi portano ad emolisi.\nIl fenomeno tiene conto non solo degli sforzi tangenziali, ma anche del tempo durante il quale i globuli rossi sono sottoposti a questi sforzi. Quindi la rottura di un globulo rosso \u00e8 dovuta sia allo sforzo, sia al tempo per il quale questo sforzo viene applicato.\nUn metodo empirico per calcolare se in una determinata situazione ci si trova in zona di emolisi \u00e8 dato dal diagramma di Tillmann dove, in ascisse viene indicato il tempo di sollecitazione e in ordinate viene indicato lo sforzo in N/m2 (newton al metro quadro). Una retta delimita la zona emolitica da quella non emolitica, quindi conoscendo lo sforzo e il tempo \u00e8 possibile avere una stima dell'emolisi. Trattandosi di un diagramma risultato da evidenze sperimentali (essendo difficile studiare la resistenza del singolo globulo rosso), deve essere usato con le dovute tolleranze per essere sicuri del risultato.\nPer evitare l'emolisi da trazione durante la circolazione extracorporea o durante la dialisi si usano le pompe peristaltiche che non creano il vuoto pur esercitando una pressione tale da convogliare il sangue secondo un percorso stabilito.\nConseguenze della emolisi patologica.\nL'emolisi di grado severo o protratta nel tempo conduce il paziente all'anemia emolitica che spesso coesiste con altre anemie.\nCollegamenti esterni.\nPrevenire l'emolisi durante la fase preanalitica"}
{"id": "119482", "revid": "125937668", "url": "https://it.wikipedia.org/wiki?curid=119482", "title": "Am\u00e9lie Nothomb", "text": "Biografia.\nFiglia di un diplomatico belga membro di una delle famiglie brussellesi pi\u00f9 in vista, ha trascorso la sua infanzia in Giappone, per poi trasferirsi in Cina per ragioni diplomatiche.\n\u00abQuitter le Japon fut pour moi un arrachement\u2026\u00bb, \u00ablasciare il Giappone fu per me uno sradicamento\u00bb, scrive nel libro autobiografico \"Stupore e tremori\". In Giappone, mentre i suoi fratelli frequentavano la scuola americana, lei frequent\u00f2 la scuola locale in quanto perfettamente bilingue franco-giapponese: \u00abMoi je parle le franponais\u00bb (\"Biografia della fame\") - \u00abio parlo il frangiapponese\u00bb, scrive nella prima parte della sua autobiografia.\nIn Cina frequent\u00f2 la piccola scuola francese locale. Furono anni felici ma comunque difficili, di riflesso alla complicata situazione politica data dal regime comunista. Cos\u00ec Pechino venne vissuta solo nel ghetto degli stranieri di San Li Tun. La tappa successiva fu New York, dove Am\u00e9lie frequent\u00f2 il liceo francese e si appassion\u00f2 alla danza classica che pratic\u00f2 per breve tempo. L'abbandono di New York coincise con la fine della sua infanzia e l'inizio del duro periodo adolescenziale.\nSi trasferisce infatti in Bangladesh: \u00abJ'ai v\u00e9cu dans le pays le plus pauvre au monde\u00bb (\u00abho vissuto nel paese pi\u00f9 povero del mondo\u00bb), dir\u00e0 in un'intervista alla radio francese; qui conobbe l'anoressia (\u00abtra i 15 e i 17 anni smisi di mangiare, il corpo sparisce poco a poco, assieme all'anima\u00bb) che la marc\u00f2 profondamente influenzando la sua produzione letteraria. (\"Biografia della fame\"). Il Bangladesh la costrinse a smettere la scuola che frequent\u00f2 per corrispondenza e inizi\u00f2 a cibarsi esclusivamente di libri. Qui si pales\u00f2 il forte attaccamento per la sorella maggiore Juliette, \u00abunica compagna della mia adolescenza\u00bb (\"vivevamo in simbiosi...\").\nGiunse per la prima volta in Europa a 17 anni e si stabil\u00ec a Bruxelles con la famiglia. Nella capitale belga diceva di sentirsi \u00abaussi \u00e9trange qu'\u00e9trang\u00e8re\u00bb (\u00abtanto straniata quanto straniera\u00bb); ivi si laure\u00f2 in filologia classica alla Libera Universit\u00e0 di Bruxelles, dove per\u00f2 non riusc\u00ec ad integrarsi. Laureatasi, decise di ritornare a Tokyo per approfondire la conoscenza della lingua giapponese studiando la \u00ablangue tokyo\u00efte des affaires\u00bb: assunta come traduttrice in un'enorme azienda giapponese, visse un'esperienza durissima (da traduttrice fu declassata a guardiana dei servizi igienici), che raccont\u00f2 in seguito nel libro \"Stupore e tremori\", che ricever\u00e0 il Grand Prix du Roman dell'Acad\u00e9mie fran\u00e7aise.\nNel 1992 torn\u00f2 in Belgio e pubblic\u00f2 \"Igiene dell'assassino\", origine del suo enorme successo letterario. Stabilitasi poi tra Parigi e Bruxelles, dedica 4 ore al giorno alla scrittura e pubblica, per scelta personale, un libro all'anno, alla fine di agosto. I suoi libri vengono tradotti e pubblicati dalle Edizioni Voland di Roma.\nI suoi racconti sono prevalentemente autobiografici e la sua fonte di ispirazione \u00e8 il suo percorso di vita. I suoi romanzi hanno venduto oltre 18 milioni di copie nel mondo.\nFamiglia.\nHa una sorella maggiore di nome Juliette, nata a Kinshasa, nel 1963, anch'essa scrittrice, e uno fratello minore di nome Andr\u00e9, nato a Kobe nel 1968.\nLa madre, Dani\u00e8le Scheyven, spos\u00f2 il barone Patrick Nothomb (1936-2020), figlio di Andr\u00e9 Nothomb (1912-1937), morto in un' incidente di sminamento a soli venticinque anni, e di Claude Lancksweert (1914-1970). \nIl nonno di Patrick era il noto scrittore Pierre (1887-1966), figlio di Eug\u00e9nie de le Court e del consigliere della Court d'Appel belga Paul Nothomb (1855-1916), e lo zio, il politico Charles-Ferdinand Nothomb, \u00e8 nato solo 21 giorni prima di lui. \nE' discendente dei politici Jean-Baptiste Nothomb e Alphonse Nothomb."}
{"id": "119483", "revid": "121363207", "url": "https://it.wikipedia.org/wiki?curid=119483", "title": "Domanda aggregata", "text": "In macroeconomia la domanda aggregata, nota anche come domanda effettiva \u00e8 spesso designata con la sigla AD (acronimo dell'inglese \"aggregate demand\") rappresenta la domanda di beni e servizi formulata da un sistema economico nel suo complesso, in un certo periodo temporale; come tale essa rappresenta la potenzialit\u00e0 di sfruttamento della capacit\u00e0 produttiva globale di un certo sistema economico.\nDescrizione.\nSebbene il concetto di domanda effettiva fosse parte dell'analisi di alcuni economisti precedenti, \u00e8 con John Maynard Keynes che vengono chiaramente definite le componenti fondamentali della domanda aggregata (e le relazioni tra le componenti stesse); sviluppi successivi hanno poi contribuito a determinare in forma pi\u00f9 analitica le componenti della domanda aggregata (ad esempio con l'inserimento delle aspettative degli operatori economici come variabili determinanti).\nLa domanda aggregata viene oggi rappresentata attraverso una funzione, che deriva dall'equilibrio congiunto tra il settore reale e il settore monetario (equilibrio IS-LM):\nLa domanda aggregata \u00e8 funzione diretta dell'offerta reale di moneta formula_2, funzione diretta della spesa pubblica formula_3, funzione inversa del livello di imposizione fiscale formula_4; andrebbero anche considerati altri fattori quali il consumo autonomo (indipendente dal reddito), la propensione marginale al consumo, l'investimento autonomo (indipendente dal tasso e dal reddito) considerato positivo e costante, la sensibilit\u00e0 dell'investimento rispetto alle variazioni del livello produttivo dell'economia (in tutti questi casi si ha un effetto diretto sulla domanda aggregata).\nGraficamente la domanda aggregata \u00e8 rappresentata in un sistema di assi cartesiani (dove sull'asse delle ascisse c'\u00e8 il reddito o prodotto formula_5 e sull'asse delle ordinate c'\u00e8 il livello generale dei prezzi formula_6) attraverso una curva decrescente detta curva di Marshall (che evidenzia come, all'aumentare del livello dei prezzi, la domanda di beni e servizi si riduce).\nLa domanda aggregata e l'offerta aggregata del sistema economico determinano l'equilibrio economico del sistema stesso."}
{"id": "119490", "revid": "287204", "url": "https://it.wikipedia.org/wiki?curid=119490", "title": "Armeria Reale", "text": "L'Armeria Reale di Torino \u00e8 una delle pi\u00f9 ricche collezioni di armi e armature antiche del mondo insieme all'Armeria Reale di Madrid, quella imperiale di Vienna e quella dei cavalieri di Malta. Ha sede nella manica di collegamento tra Palazzo Reale e le Segreterie di Stato (oggi sede della Prefettura), all'interno di un complesso appartenente al sito UNESCO delle Residenze Sabaude, iscritto alla lista del Patrimonio dell'umanit\u00e0 dal 1997. L'Armeria fa parte dei Musei Reali di Torino, che dal 2012 ha riunito ad essa il Palazzo Reale, la Galleria Sabauda, il Museo Archeologico e la Biblioteca Reale.\nFanno parte della struttura lo scalone di Benedetto Alfieri (1738-1740), la sala della Rotonda (1842), la galleria Beaumont, progettata da Filippo Juvarra (1732-1734), completata da Alfieri dopo il 1762 e decorata ad olio su muro da Claudio Francesco Beaumont, che rappresent\u00f2 sulla volta le \"Storie di Enea\" (1738-1743), e infine il Medagliere disegnato da Pelagio Palagi (1835-1838).\nNel 2016 il complesso dei Musei Reali, che comprende il Palazzo Reale, la Galleria Sabauda, l'Armeria Reale e il Museo Archeologico, \u00e8 stato il ventiduesimo sito statale italiano pi\u00f9 visitato, con 314.195 visitatori.\nStoria.\nL'idea di costituire una Reale Armeria ebbe origine dopo l'inaugurazione (1832) della Regia Pinacoteca (attuale Galleria Sabauda), istituita su iniziativa del re di Sardegna Carlo Alberto. La Galleria Beaumont, svuotata delle tele fino ad allora esposte sulle pareti, divenne allora il luogo di raccolta delle armi collezionate dai Savoia. Nel 1837 l'Armeria venne aperta al pubblico.\nA partire dal nucleo di armi provenienti dal Museo di Antichit\u00e0 e dagli arsenali di Torino e di Genova, la collezione fu notevolmente ampliata con l'acquisto delle raccolte appartenute allo scenografo milanese Alessandro Sanquirico (1833) e alla famiglia bresciana dei Martinengo della Fabbrica (1839). Anche in seguito l'Armeria continu\u00f2 ad arricchirsi di altre armi e cimeli provenienti sia dalle raccolte personali dei re d'Italia che da acquisti e donazioni, spesso collegate all'attivit\u00e0 diplomatica. Da quest'ultima derivano ad esempio le armi e armature orientali e africane.\nOpere esposte.\nL'Armeria conserva numerosi tipi di armi e armature, dal Neolitico al XX secolo. Pregevoli le armi medioevali, numerosi gli esemplari del XVI, XVII e XVIII secolo, molte i pezzi appartenuti ai sovrani sabaudi.\nTra i pezzi pi\u00f9 importanti figurano la spada di San Maurizio, preziosa reliquia appartenuta ai Savoia, databile al XIII secolo e conservata insieme alla sua custodia quattrocentesca in cuoio impresso, dorato e dipinto; il morso da cavallo decorato a smalto, di manifattura napoletana della met\u00e0 del XIV secolo; la terzetta lanciadardi a ruota a tre canne appartenuta all'imperatore Carlo V d'Asburgo; la targa da parata di Enrico II; le armature appartenute a Emanuele Filiberto e quelle eseguite dall'armoraro milanese Pompeo della Cesa; un moschetto e un archibusetto riccamente decorati in avorio dall'incisore tedesco Adam Sadeler (1600 ca.); la spada usata da Napoleone Bonaparte nella campagna d'Egitto e nella battaglia di Marengo; le armi appartenute ai re di Sardegna e poi d'Italia, tra cui l'armatura giapponese offerta nel 1870 a Vittorio Emanuele II di Savoia e una rivoltella Smith &amp; Wesson modello Russian donata a Vittorio Emanuele III. Notevole anche la collezione di oltre 250 bandiere, per la maggior parte legate dalla storia dei Savoia e dell'esercito sardo durante le guerre del Risorgimento italiano.\nIl Medagliere.\nIl Medagliere deriva dal Gabinetto delle Medaglie del re Carlo Alberto di Savoia, che nel 1832 acquist\u00f2 la collezione di monete antiche e medioevali di Domenico Promis, nominato contestualmente conservatore del Gabinetto. Attraverso acquisti e doni la raccolta di monete, medaglie e sigilli fu aumentata fino alla consistenza attuale di circa 33.000 pezzi. Tra il 1835 e il 1838 Carlo Alberto fece riallestire appositamente una sala annessa alla Galleria Beaumont dall'architetto Pelagio Palagi, che disegn\u00f2 a tale scopo i mobili di gusto neo-greco, in cui sono esposti vari pezzi antichi e oggetti preziosi provenienti da Palazzo Reale."}
{"id": "119492", "revid": "78273", "url": "https://it.wikipedia.org/wiki?curid=119492", "title": "Armeria Sabauda", "text": ""}
