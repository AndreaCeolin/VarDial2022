{"id": "93000", "revid": "124924316", "url": "https://it.wikipedia.org/wiki?curid=93000", "title": "Sintetizzatore", "text": "Il sintetizzatore (abbreviato anche in synth dal termine in inglese synthesizer) \u00e8 uno strumento musicale che appartiene alla famiglia degli elettrofoni. \u00c8 un apparato in grado di generare autonomamente segnali audio, sotto il controllo di un musicista o di un sequencer. Si tratta di uno strumento che pu\u00f2 generare imitazioni di strumenti musicali reali o creare suoni ed effetti non esistenti in natura. Attualmente troviamo anche sintetizzatori virtuali (VST, AU, RTAS standard lanciato nel 1997), che assolvono a questo compito interamente a livello software e che si appoggiano su schede sonore interne o esterne collegate ad un personal computer.\nIl sintetizzatore \u00e8 generalmente comandato per mezzo di una tastiera simile a quella del pianoforte, comunque non mancano realizzazioni destinate ad essere gestite mediante il fiato, la pressione, le corde di una chitarra o altri tipi di controller di nuova concezione come quelli a raggi infrarossi, a gesti e a onde cerebrali.\nStoria.\nLe origini del sintetizzatore sono difficili da tracciare, poich\u00e9 inizialmente la differenza tra questo ed i tradizionali strumenti musicali elettronici \u00e8 molto flebile.\nIl futurismo approd\u00f2 anche nella musica tramite Luigi Russolo, utilizzando il rumore della quotidianit\u00e0 tramite degli strumenti chiamati intonarumori che erano delle grandi scatole generatrici di rumori di cui si variava l'altezza muovendo una particolare leva. Successivamente si ebbero strumenti quali le onde Martenot e il thelarmonium. Nacquero cos\u00ec i primi sistemi elettromeccanici per la produzione di nuovi suoni (nuovi intervalli). Erano essenzialmente dei grandi oscillatori che intonavano il suono a varie altezze, riproducendo tutte le altezze intermedie.\nIl primo vero sintetizzatore polifonico fu il Novachord della Hammond Organ Company degli anni quaranta, che per\u00f2 non ebbe particolare fortuna a causa degli alti costi.\nIl cinema ha avuto influenza sullo sviluppo della musica elettronica. Il primo strumento elettronico efficiente si ha solo nei primi anni cinquanta con il sintetizzatore di \"Belar-Olson\" realizzato negli studi della RCA, frutto di una collaborazione fra scienziati e musicisti. Questo strumento raggruppava degli oscillatori analogici di grandi dimensioni per generare il suono, un modulatore ad anello . Ne resta qualche traccia in una collezione di album dimostrativi prodotti dalla stessa RCA al fine di diffondere le capacit\u00e0 timbriche dell'apparecchio. L'apparecchio era enorme, complesso da manovrare e delicato nella sua manutenzione; la programmazione delle note, del ritmo e delle relative variazioni timbriche avveniva attraverso un lungo nastro di carta perforata che, fatto transitare sotto ad una contattiera a pettine, causava l'apertura o la chiusura dei diversi circuiti. Contrariamente a quanto alcuni credono, il Synthesizer RCA non venne utilizzato nella colonna sonora del film \"Il pianeta proibito\" di Fred McLeod Wilcox del 1956; per questo lavoro i coniugi Louis e Bebe Barron realizzarono una circuitazione valvolare originale in grado di produrre timbriche per l'epoca inusitate; probabilmente il lavoro dei Barron per Forbidden Planet rappresenta il primo esempio \"nobile\" di circuit bending applicato alla produzione sonora.\nTra i primi compositori di musica elettronica ci fu Milton Babbitt che imit\u00f2 i suoni dell'orchestra usando strumenti elettronici. Particolare importanza ebbe la citt\u00e0 tedesca di Darmstadt, sede di riunioni di musicisti dal 1956 al 1961, in cui si tennero dei corsi di fondamentale importanza per il futuro. Tra i partecipanti vi furono: Luigi Nono, Bruno Maderna, Luciano Berio, Pierre Boulez, Karlheinz Stockhausen, John Cage, Edgar Var\u00e8se.\nNascono le prime composizioni che non imitano pi\u00f9 il suono di strumenti esistenti, bens\u00ec fanno del timbro il parametro principale della musica: \"noi possiamo comporre il suono\"; si utilizzano cos\u00ec le componenti microscopiche delle onde sonore, mentre fino ad allora si era composto su timbri preesistenti. Anche in America si verifica lo stesso con John Cage che sceglie la casualit\u00e0 nella composizione mentre gli altri coetanei sviluppano la costruzione timbro dopo timbro. In Francia alla fine degli anni cinquanta negli studi della televisione francese ORTF nasce la Musique concr\u00e8te (Pierre Henry, Pierre Schaeffer), si usano giradischi rallentati ed ogni tipo di nuove sonorit\u00e0; si sviluppano studi in tutta Europa e in Italia nel 1954 nasce il Centro di Fonologia Musicale della RAI.\nUn passo avanti si \u00e8 verificato negli anni sessanta con l'introduzione di versioni ridotte di sintetizzatori destinati alla creazione di timbriche inusuali, usati da alcuni gruppi di musica progressive; ad esempio i Van der Graaf Generator ed i Pink Floyd.\nVerso la fine degli anni sessanta comparvero i primi esemplari di sintetizzatori portatili, fabbricati in piccole serie per impiego nella musica dal vivo; precursori di questa generazione furono Robert Albert Moog e Alan R. Pearlman, rispettivamente fondatori delle pi\u00f9 note case produttrici di questi strumenti: Moog Inc. e ARP Instruments.\nIl periodo fino alla fine degli anni settanta vide lo sviluppo di strumenti monofonici, ovvero che consentivano di suonare un tasto solo alla volta, con tecnologia esclusivamente a sintesi sottrattiva, sviluppati su scelte progettuali diverse: ad esempio, i sintetizzatori Moog erano largamente apprezzati per il suono sempre leggermente stonato e pertanto molto ricco, mentre i prodotti ARP avevano fama di estrema intonazione e stabilit\u00e0.\nUn'eccezione riguardava il Mellotron, strumento destinato alla riproduzione di suoni naturali preregistrati; esso disponeva di uno spezzone di nastro magnetico per ogni tasto. Lo spezzone non era chiuso ad anello, bens\u00ec era lasciato libero entro apposite guide contenute nel mobile sotto la tastiera vera e propria: premendo i tasti si poteva \"suonare\" lo strumento originale. Naturalmente una tecnica di questo tipo poteva funzionare soltanto con suoni privi di sostegno, di durata limitata ai pochi secondi trasferibili sui segmenti di nastro magnetico. Lo strumento era polifonico, ovvero che consentiva di suonare pi\u00f9 tasti contemporaneamente, e la sua introduzione sul mercato discografico caus\u00f2 un notevole interesse.\nIl primo sintetizzatore analogico polifonico prodotto in serie \u00e8 stato l'Eminent 310, un organo elettronico entrato in produzione nel 1971 e dotato di una sezione di string ensemble (simulazione di orchestra d'archi) molto semplice. Il suo uso pi\u00f9 celebre si trova nell'album Oxyg\u00e8ne di Jean-Michel Jarre.\n\u00c8 dall'inizio degli anni ottanta che la produzione di sintetizzatori polifonici prese il via. Gli strumenti prodotti comunque presentavano grossi problemi di intonazione e di stabilit\u00e0 nel tempo, oltre ad avere punti deboli nella gestione in contemporanea di oscillatori e filtri.\nUno sviluppo nel senso dell'intonazione giunse dall'industria dei semiconduttori con la produzione di circuiti integrati per la realizzazione di organi elettronici e strumenti analoghi; nei sintetizzatori polifonici del periodo si otteneva la generazione digitale della forma d'onda e si eseguiva la relativa elaborazione analogica sottrattiva; il risultato era una perfetta intonazione dello strumento che per\u00f2 comportava la perdita di corposit\u00e0 del suono a causa della perfetta messa in fase fra i generatori, situazione che non si verifica in un'orchestra o in insieme di strumenti come una sezione d'archi o di ottoni. Infatti in un'orchestra ogni singolo strumento crea il proprio timbro caratteristico indipendentemente dagli altri; l'insieme di questa ricca struttura armonica genera il suono polifonico al quale siamo abituati.\nUna soluzione giunse dalla giapponese Roland con le due serie di strumenti Juno e \"Jupiter\" che implementavano una filosofia molto interessante: l'utilizzo di generatori analogici mantenuti intonati da un generatore digitale. In questo modo l'intonazione restava propria del sistema digitale, mentre ogni singolo oscillatore poteva produrre la sua forma d'onda in modo asincrono rispetto agli altri, a tutto vantaggio del realismo polifonico.\nAltri produttori svilupparono soluzioni in questa direzione: la ARP Instruments produsse l'ARP Omni che impiegava un generatore digitale unico secondo un classico schema da organo elettronico, mentre la tastiera agiva su una serie di formatori d'onda indipendenti. Lo strumento aveva una sezione di string ensemble derivata direttamente dall'Eminent 310 e questa tecnica permise allo strumento il raggiungimento di standard di realismo fino ad allora impensabili. Grande cura fu inoltre dedicata al modulo di effetto chorus che utilizzava tre linee di ritardo in parallelo rigorosamente tarate su tempi primi fra loro per evitare qualunque effetto di periodicit\u00e0 e di artificiosit\u00e0 nell'ascolto.\nL'ARP Omni, disponendo inoltre di tre sezioni indipendenti (archi, ottoni, bassi), sia per timbro sia per tecnologia utilizzata rappresenta il primo esperimento in scala industriale di strumento multitimbrico: per\u00f2 la multitimbricit\u00e0 di ARP Omni non permetteva la vera distinzione con timbri diversi su note diverse, ma semplicemente ogni nota produceva tre timbriche diverse contemporaneamente instradate su tre uscite indipendenti (tipicamente archi, brass e basso).\nProseguendo in questa direzione la ARP Instruments, che si trovava in gravi difficolt\u00e0 finanziarie, cedette Chroma, il suo ultimo progetto, all'americana Fender che lo mise in commercio nel 1982 al prezzo di sedici milioni e mezzo di lire. Il Chroma disponeva di sedici oscillatori analogici, perfettamente intonati come nello stile ARP (impiegando la tecnologia \"charge-pump\"), di sedici filtri e sedici amplificatori, tutti controllati mediante un microprocessore, con possibilit\u00e0 di interfacciarsi a un computer Apple per ottenere una vera polifonia multitimbrica; il risultato era ed \u00e8 del tutto eccezionale sia sotto il profilo tecnico sia sotto il profilo della performance dal vivo.\nUna delle caratteristiche dell'utilizzo del microprocessore, oltre al supporto di memorie per i vari timbri a disposizione del musicista, riguarda la generazione delle modulazioni. In un sintetizzatore analogico un modulo a controllo di tensione pu\u00f2 essere oggetto di modulazione da parte di pi\u00f9 moduli contemporaneamente: \"Keyboard Follow\", oscillatore a bassa frequenza (LFO), ADSR, controlli estemporanei come pedali di espressione e/o Pitch Wheel e cos\u00ec via. In un sistema analogico la somma di tutte queste tensioni variabili porta facilmente a errori e imprecisioni che si traducono in inopportune stonature ed effetti non desiderati dal musicista. Il Chroma simulava tutte queste \"tensioni\" sotto forma di numeri eseguendo la somma algebrica dei valori di tutte queste sorgenti modulanti direttamente nei registri del microprocessore senza errore alcuno. Solo il dato finale veniva convertito in valore analogico con un DAC a 12 bit e inoltrato al modulo da controllare; il risultato era quindi molto preciso.\nSempre nel 1982 la giapponese Yamaha segn\u00f2 un passo importantissimo in questo sviluppo mettendo in commercio il sintetizzatore DX-7 a modulazione di frequenza a 6 operatori; lo strumento suonava splendidamente e forniva suoni di ricchezza e complessit\u00e0 fino ad allora impensabili: campane, molle d'acciaio, violini con l'attacco dell'archetto e cos\u00ec via. La sua comparsa segn\u00f2 il declino dei numerosi strumenti a sintesi sottrattiva esistenti all'epoca e apr\u00ec la strada agli standard della tecnologia digitale.\nPochi anni pi\u00f9 tardi fecero la loro comparsa altri tipi di sintesi digitale; in effetti una volta poste le basi per fabbricare in larga scala strumenti gestiti da microprocessori sempre pi\u00f9 potenti, risult\u00f2 assai semplice adottare tecniche innovative per adattarsi alle crescenti esigenze dei musicisti.\nLa tecnologia RS-PCM di Roland (1988), che per evitare i suoni opachi e poco incisivi tipici dei numerosi campionatori dell'epoca, utilizza un generatore a sintesi additiva controllato da un \"profilo\" descrittivo del suono originale, profilo che poteva risiedere su economiche schedine inseribili. Il risultato \u00e8 di rara brillantezza e presenza, dovuta alla vera e propria \"rigenerazione\" del suono mediante armoniche prodotte all'istante, quindi non riprodotte a partire da campioni memorizzati. Un ulteriore beneficio viene dalla quantit\u00e0 di memoria necessaria per archiviare i suoni o adottarne di nuovi: laddove un campionatore necessita di archiviare le forme d'onda per intero, con grande dispiego di memoria, la tecnica RS-PCM richiede soltanto di memorizzare il modo (il \"profilo\") con cui la sintesi additiva deve essere articolata. Questa tecnica \u00e8 tuttora utilizzata nei pianoforti digitali della stessa Casa.\nUno dei primi successi di musica leggera italiana in cui viene usato il sintetizzatore \u00e8 \"Amore Grande Amore Libero\" de Il Guardiano Del Faro. Il sintetizzatore viene usato per alcune canzoni italiane di successo, in particolare nei brani dei Pooh, Cesare Cremonini, Franco Battiato, Area, Gianni Togni, Angelo Branduardi, Jovanotti, Enrico Ruggeri, Gianluca Grignani, Ron, Umberto Tozzi, Alice, Raf, PFM, New Trolls, Nomadi.\nNel corso degli anni il sintetizzatore ha trovato un sempre maggior riscontro nella produzione di musica elettronica e non solo. Con la diffusione di studi di registrazione casalinghi le pi\u00f9 note case costruttrici di synth hanno reso sempre pi\u00f9 accessibile l'acquisto di questi, introducendo nuovi modelli dai costi meno elevati di un tempo. Dagli anni 2000 cominciano a diffondersi versioni software di sintetizzatori virtuali (VST) utilizzabili con il computer, in concomitanza con il recente passaggio al digitale negli studi di registrazione.\nTecnica.\nSintesi sottrattiva.\nDa un generatore di segnale con elevata produzione di armoniche (ad esempio onda quadra, onda triangolare, dente di sega, etc) si interviene con un sistema di filtri allo scopo di modificare il timbro e quindi la forma d'onda. Esempi di sintesi sottrattiva si possono ritrovare anche negli strumenti musicali tradizionali dove la selezione del timbro \u00e8 ottenuta in maniera meccanica tramite la cassa armonica come nella chitarra o nel violino. Inoltre \u00e8 possibile variare la frequenza del filtro (cut off) e il fattore di merito Q (Peak o resonance) tramite opportuni controlli. I filtri possono essere realizzati con tecnologia analogica (reti RC o componenti discreti) oppure con tecnologia digitale tramite dsp. Altri parametri fondamentali nella catena di sintesi analogica sono l'inviluppo (ADSR), il controllo del volume (VCA) e gli effetti di vibrato (LFO). I primi sintetizzatori a sintesi sottrattiva erano implementati tramite sistemi modulari analogici dove era possibile interconnettere e controllare ogni modulo a piacimento. In seguito sono stati sviluppati i primi sintetizzatori normalizzati dove l'utente poteva scegliere fra alcune configurazioni di base scelte dal costruttore. Una grande rivoluzione \u00e8 stata l'implementazione della sintesi sottrattiva nel dominio digitale, dove un semplice DSP pu\u00f2 sostituire le funzioni di centinaia di moduli analogici. Alcuni esempi di celebri sintetizzatori analogici a sintesi sottrattiva sono i sistemi modulari Moog, i giapponesi Korg Monopoly e Roland Jupiter-8, e gli americani Arp 2600 e Sequential Circuits prophet 5. Tra i sintetizzatori digitali a sintesi sottrattiva vi sono il Clavia Nord Lead, il Roland JP8000 e il Korg MS 2000.\nSintesi additiva.\nPartendo dal presupposto per il quale il timbro caratteristico di un dato strumento \u00e8 prodotto dalla fondamentale pi\u00f9 una determinata distribuzione delle armoniche, \u00e8 possibile ricreare un suono naturale partendo dalla somma di un certo numero di frequenze fondamentali (segnali sinusoidali) e distribuendole nello spettro sonoro. Questa tecnica, pur permettendo teoricamente di riprodurre qualsiasi suono esistente, in realt\u00e0 \u00e8 di estrema complessit\u00e0; infatti al contrario di quanto accade nella sintesi sottrattiva dove si agisce su un consistente numero di armoniche gi\u00e0 patrimonio del segnale grezzo originale, nella sintesi additiva si ha la necessit\u00e0 di controllare separatamente un numero elevatissimo di componenti che molto probabilmente andranno modulate individualmente per ottenere una risposta convincente all'ascolto. Si tratta pertanto di una tecnica complessa che non ha incontrato molto successo nella produzione industriale di strumenti musicali elettronici, con la notevole eccezione dei vari tipi di organi elettronici, per\u00f2 \u00e8 interessante nell'ambito della ricerca.\nSintesi granulare.\nSistema di sintesi del suono che si basa su una concezione corpuscolare del suono; questo viene quindi generato mediante lo sviluppo di grani sonori che vengono poi per generare suoni complessi.\nModulazione di Frequenza e di Fase.\nSperimentata da John Chowning presso il centro CCRMA della Stanford University, questa tecnica \u00e8 divenuta di grande popolarit\u00e0 tramite una fortunata serie di sintetizzatori prodotta dalla giapponese Yamaha a partire dal 1982. Il concetto parte dalla possibilit\u00e0 di modulare in banda audio la frequenza di una fondamentale mediante un altro segnale. Il segnale modulante era puro, cio\u00e8 sinusoidale, nelle prime versioni commerciali Yamaha per poi diventare di complessit\u00e0 differente nelle implementazioni successive. Per effetto della modulazione il segnale modulato modifica la sua fase in funzione del segnale modulante, perdendo cos\u00ec la caratteristica di segnale puro e arricchendosi di nuove armoniche; il risultato \u00e8 estremamente variabile in funzione del rapporto aritmetico fra le frequenze e dell'ampiezza del segnale modulante: maggiore \u00e8 l'ampiezza del segnale modulante, maggiore sar\u00e0 la distribuzione di armoniche nel segnale fondamentale. Ci\u00f2 permette di ottenere timbriche di eccezionale verosimiglianza, soprattutto operando con combinazioni di pi\u00f9 generatori (nel caso di Yamaha, fino a sei nel sintetizzatore DX-1) e operando sullo schema di combinazione dei generatori (detti \"operatori\"), sull'inviluppo di ampiezza e di frequenza degli stessi.\nQuesto procedimento \u00e8 molto pi\u00f9 vicino alla generazione naturale del suono di quanto si immagini; ad esempio nel momento in cui il suono viene prodotto con una chitarra acustica, la corda viene spostata dal suo stato di quiete e rilasciata: ci\u00f2 provoca un'oscillazione della corda corrispondente alla sua fondamentale, sommata allo \"sforzo\" del pizzico. In questo esempio la fondamentale della corda \u00e8 l'oscillatore modulato e l'andamento nel tempo della componente del pizzico rappresenta l'oscillatore modulante. L'ampiezza di entrambi decade con l'andare del tempo fino al naturale smorzamento del suono, quindi si delineano due differenti curve di inviluppo per i due generatori. Il suono risultante sar\u00e0 pertanto diversamente colorato in funzione dell'intensit\u00e0 e della modalit\u00e0 (dita o plettro) del pizzico.\nUn esempio ancora pi\u00f9 evidente lo si trova nella tecnica \"slap\" per il basso elettrico o nelle varianti del pianoforte acustico (piano elettrificato Yamaha, piano a puntine). Nel caso degli archi \u00e8 lo sfregamento dell'archetto sulla corda a creare la componente modulante. Non a caso le modulazioni di frequenza e di fase danno risultati eccellenti nella riproduzione proprio di queste categorie di strumenti.\nCampionamento.\nUn segnale audio pu\u00f2 essere registrato sia in modo analogico su un supporto magnetico, sia in modo digitale effettuando una misurazione a campioni della sua ampiezza nel dominio del tempo e riportandone i valori in un elaboratore sotto forma di numeri (campionamento PCM). Se la frequenza di campionamento \u00e8 sufficientemente elevata (almeno 2 volte la massima frequenza contenuta nel segnale da campionare secondo il Teorema del campionamento di Nyquist-Shannon), il segnale audio pu\u00f2 essere cos\u00ec trasferito nella memoria di un elaboratore e successivamente riprodotto procedendo alla sua rigenerazione inviando, con velocit\u00e0 costante, i valori misurati ad un Convertitore digitale-analogico (DAC) che fornisce la tensione analogica in uscita destinata ad essere amplificata ed ascoltata.\nRealizzando un registratore digitale di questo tipo \u00e8 possibile ottenere una riproduzione eccezionalmente realistica dei suoni con ampiezza costante (es. organo, strumenti a fiato, archi), un po' pi\u00f9 complessa invece la riproduzione dei suoni con un andamento variabile nel tempo, come nel caso del pianoforte, degli strumenti a corde pizzicate e delle percussioni.\nUn campionatore deve necessariamente fornire le opportune possibilit\u00e0 di agire sul segnale campionato per modificare la distribuzione delle armoniche e dell'ampiezza nel tempo in modo da restituirgli quella naturalezza corrispondente allo strumento originario.\nIl Controllo in Tensione (C.V).\nUna certa quantit\u00e0 di parametri da controllare (intonazione, frequenza dei filtri, ampiezza del segnale, andamento nel tempo e cos\u00ec via) richiederebbe un'operativit\u00e0 estremamente articolata per poter suonare un sintetizzatore in tempo reale; infatti i primi esperimenti erano realizzati sfruttando la registrazione multitraccia per poter ascoltare insieme il prodotto di pi\u00f9 sessioni di registrazione; successivamente si pens\u00f2 di poter controllare tutti questi parametri per mezzo di una tensione variabile: il musicista modificava una tensione ruotando una manopola e una serie di oscillatori poteva variare tutta insieme la sua intonazione. Un secondo problema riguarda la riproduzione delle armoniche nello spettro dell'esecuzione musicale; un sintetizzatore a sintesi additiva con filtro regolato per produrre un suono di trombone alle basse frequenze, produce un suono via via pi\u00f9 flebile man mano che ci si avvicina alle note pi\u00f9 alte poich\u00e9 il filtro ha una frequenza fissa e non si adatta al nuovo segnale che lo attraversa. L'adozione del V.C. ha permesso di realizzare il \"Keyboard Follow\", ovvero una tensione che varia con la posizione del tasto premuto sulla tastiera, tensione che altera contemporaneamente la frequenza dell'oscillatore controllato in tensione (VCO, \"Voltage-controlled oscillator\") per intonare la nuova nota e il filtro (Voltage-controlled filter, VCF) per adattarlo alla nuova frequenza ed estrarre le armoniche nel modo opportuno. Una terza implementazione del sistema a controllo di tensione riguarda l'unit\u00e0 di amplificazione del suono (VCA, Voltage Controlled Amplifier), permettendo di creare suoni con intensit\u00e0 programmabile e variabile nel tempo.\nGeneratori a bassa frequenza (LFO, Low Frequency Oscillator; modulazione periodica).\nPer fornire un effetto piacevole ed espressivo al suono di una forma d'onda filtrata in modo statico da un sistema di filtri si possono sommare oscillazioni periodiche a frequenza subsonica (es. da 0 a 10\u00a0Hz) alla tensione che controlla l'oscillatore, il filtro e/o l'amplificatore d'uscita. Gli effetti cos\u00ec ottenuti prendono il nome di vibrato quando il LFO modula la frequenza di lavoro del VCO, tremolo quando il LFO modula l'ampiezza del VCA, mentre la modulazione del filtro (VCF) permette di creare effetti del tipo \"wah-wah\".\nGeneratori di Inviluppo (modulazione aperiodica o transitoria).\nUna caratteristica importante del suono di qualsiasi strumento musicale \u00e8 l'espressione, ovvero la possibilit\u00e0 che il musicista ha di indurre lo strumento a variare un poco la timbrica, l'intensit\u00e0 e anche l'intonazione durante l'esecuzione per rendere il suono pi\u00f9 gradevole: ad esempio nell'esecuzione di una sonata per pianoforte o di un assolo di violino le variazioni di intensit\u00e0, di ricchezza acustica e il vibrato permettono di sottolineare alcuni passaggi, trasmettendo una determinata emozione all'ascoltatore.\nNel caso dei sintetizzatori si pu\u00f2 intervenire su vari parametri, ma resta sempre il problema delle esecuzioni dal vivo che richiederebbero una squadra di tecnici per manovrare tutti i controlli nel modo e nella sequenza desiderate dall'esecutore. Inoltre molte di queste variazioni seguono uno schema fisso: per esempio l'attacco in crescendo di una sezione d'archi \u00e8 sempre uguale per ogni tasto che viene premuto.\nPer riprodurre questo genere di modulazioni non periodiche si ricorre a generatori programmabili di transitori di tensione in modo da generare il medesimo \"profilo\" della grandezza controllata a istanti preimpostati: alla pressione del tasto il generatore di transienti genera una tensione crescente che raggiunge il suo massimo per poi decadere ad estinguere l'effetto dopo il rilascio del tasto (coda, filtro passa-basso che diminuisce la frequenza di taglio, oscillatore che stona leggermente e cos\u00ec via).\nEsistono in genere diversi schemi di generatore di transienti o di inviluppo) AR, ADSR, AHDSR, AHDBDR e molti altri. L'AR (Attack, Release) definisce il tempo di salita della tensione alla pressione del tasto e il tempo di discesa al suo rilascio ed \u00e8 adatto a iterazioni semplici quali archi, fiati e voci.\nADSR (Attack, Decay, Sustain, Release) permette di creare un transitorio pi\u00f9 vicino a strumenti caratterizzati da un attacco specifico (pianoforte, tromba, percussioni): alla pressione del tasto la tensione di controllo sale in un tempo definito dal parametro Attack fino al picco massimo fisso, subito dopo la tensione scende con la velocit\u00e0 definita dal parametro Decay fino a stabilizzarsi sul valore impostato dal parametro Sustain, infine al rilascio del tasto la tensione torna a zero in un tempo definito dal parametro Release.\nQuelli pi\u00f9 complessi come AHDSR (Attack-Hold-Decay-Sustain-Release) e AHDBDR (Attack-Hold-Decay-Breakpoint-Decay-Release) sono meno diffusi, ma cominciano diffondersi nei pi\u00f9 evoluti sintetizzatori assieme alla possibilit\u00e0 di creare inviluppi completamente personalizzati.\nDistorsione di fase - Phase Distortion.\nPresente nei sintetizzatori CASIO della serie CZ, sul mercato a partire dal 1984, \u00e8 una differente implementazione di un principio analogo alla sintesi FM tipica della serie DX della Yamaha. \u00c8 decisamente pi\u00f9 impegnativa per l'utente in sede di programmazione.\nLa pi\u00f9 semplice configurazione per la sintesi FM, che non \u00e8 dominio esclusivo delle macchine digitali, prevede che vi siano due oscillatori di cui uno prende il nome di modulatore e l'altro di carrier. Per comodit\u00e0 del programmatore nelle macchine digitali questi oscillatori sono ordinati in blocchi con generatori di inviluppo, mixer e amplificatori, che prendono il nome di operatori. Questi possono essere collegati tra loro in varie configurazioni utilizzando gli algoritmi, una sorta di patch prestabilite analogamente a quanto si farebbe in un sintetizzatore analogico modulare. Per prevedere con certa precisione la variazione del contenuto armonico in base ai valori inseriti, il sintetista deve possedere alcune nozioni di matematica non proprio elementari, quali per esempio le funzioni di Bessel.\nInoltre all'interno del DX7, in vendita a partire dal 1983, in ognuno dei sei operatori era implementata la sola forma d'onda sinusoide ed erano disponibili vari algoritmi. Diversamente nella distorsione di fase, sebbene gli oscillatori in gioco siano solo due e l'uno possa modulare l'altro, dalle loro tavole possono essere lette onde molto pi\u00f9 complesse delle semplici sinusoidi un po' come nel TX81Z, macchina a quattro operatori sul mercato a partire dal 1986. Esistono sistemi FM Synclavier che arrivano a gestire fino a dodici operatori.\nDalla variazione della lettura dei dati dalle tavole deriva il caratteristico suono della serie CZ, capace di emulare senza troppi calcoli per il programmatore anche il comportamento dei filtri risonanti grazie a delle funzioni a \"finestra\" che consentono una variazione del contenuto armonico di partenza, enfatizzando certe frequenze, anche con un solo oscillatore, e non due operatori come nella sintesi FM."}
{"id": "93002", "revid": "2233403", "url": "https://it.wikipedia.org/wiki?curid=93002", "title": "Nicole Kidman", "text": "Nel corso della sua carriera si \u00e8 aggiudicata numerosi riconoscimenti, tra cui un premio Oscar, sei Golden Globe, un premio BAFTA, un Orso d'argento al Festival del cinema di Berlino, sei AACTA Awards, due premi Emmy, tre Critics' Choice Awards ed uno Screen Actors Guild Award. Essendo nata da genitori australiani nelle Hawaii, ha la doppia cittadinanza australiana e statunitense. Fondatrice e proprietaria della casa di produzione Blossom Films, \u00e8 un'ambasciatrice di buona volont\u00e0 per l'UNICEF dal 1994 e per UNIFEM dal 2006. Nel 2006 \u00e8 stata insignita del titolo di Compagno dell'Ordine dell'Australia.\nSi \u00e8 imposta all'attenzione internazionale per i suoi ruoli in film come \"\" (1989), \"Billy Bathgate - A scuola di gangster\" (1991) e \"Cuori ribelli\" (1992); nel 1995, grazie al ruolo di Suzanne Stone nel film \"Da morire\" (1995) di Gus Van Sant, viene elogiata dalla critica, tanto da aggiudicarsi, per questo ruolo, il suo primo Golden Globe come miglior attrice in un film commedia o musicale. Successivamente recita in un altro film di successo, \"Ritratto di signora\" (1996). \nTra la fine degli anni novanta e i primi anni duemila che Nicole Kidman raggiunge l\u2019apice della propria carriera cinematografica, interpretando ruoli molto impegnativi in diversi generi di film, quasi tutti, comunque, dal taglio parecchio atipico e sperimentale e che risultano in grado di valorizzare pienamente il suo talento recitativo e che ne consolidano il successo: \"Eyes Wide Shut\" (1999) di Stanley Kubrick, il thriller \"The Others\" (2001), il musical \"Moulin Rouge!\" (2001), che rivela anche le sue doti canore e grazie al quale si aggiudica il secondo Golden Globe come miglior attrice in un film commedia o musicale e la prima candidatura all'Oscar come miglior attrice, \"Dogville\" (2003) \"Ritorno a Cold Mountain\" (2003), \"Birth - Io sono Sean\" (2004) e, soprattutto, \"The Hours\" (2002) di Stephen Daldry, nel quale interpreta la scrittrice inglese Virginia Woolf, riscuotendo enormi consensi di critica e aggiudicandosi, fra gli altri premi, l\u2019Orso d\u2019Argento alla miglior attrice al Festival Internazionale del Cinema di Berlino, il Golden Globe alla miglior attrice in un film drammatico, il premio BAFTA alla miglior attrice protagonista e l\u2019Oscar alla miglior attrice. \nLa terza candidatura all\u2019Oscar come miglior attrice l\u2019ha ricevuta per la sua interpretazione nel film \"Rabbit Hole\" (2010), mentre la quarta nomination - stavolta come miglior attrice non protagonista - l\u2019ha ottenuta per il film \"Lion - La strada verso casa\" (2016). In seguito si \u00e8 aggiudicata il suo quarto Golden Globe e due Premi Emmy per la sua magistrale interpretazione di Celeste Wright nella serie televisiva di successo \"Big Little Lies - Piccole grandi bugie\" (2017-2019). Negli ultimi anni, Nicole Kidman ha riscosso ulteriore successo grazie a film come \"Boy Erased - Vite cancellate\" (2018), \"Destroyer\" (2018), \"Bombshell - La voce dello scandalo\" (2019) e alla miniserie televisiva \"The Undoing - Le verit\u00e0 non dette\" (2020). Per la sua interpretazione di Lucille Ball nel film \"A proposito dei Ricardo\" (2021) si \u00e8 aggiudicata il Golden Globe alla miglior attrice in un film drammatico e ha ricevuto la sua quinta candidatura al Premio Oscar nella sezione migliore attrice protagonista. Lei, Geoffrey Rush, Russell Crowe e Cate Blanchett, sono gli unici attori australiani ad aver vinto il premio Oscar.\nBiografia.\nGiovent\u00f9 ed esordi.\nNicole Mary Kidman nasce il 20 giugno 1967 a Honolulu, nelle Hawaii (Stati Uniti), da una ricca famiglia australiana di lontane origini inglesi, scozzesi, irlandesi e tedesche. \u00c8 figlia di Antony David Kidman, biochimico e psicologo (deceduto per infarto a Singapore il 12 settembre 2014), e di Janelle Ann MacNeille (sposata nel 1964), un'insegnante di infermieristica. Al momento della nascita, il padre era uno studente laureato all'Universit\u00e0 delle Hawaii a Manoa e si occupava delle ricerche di una cura contro il cancro a Washington, ma era spesso costretto a trasferimenti: per questo la figlia nacque nelle Hawaii. Contrari alla guerra in Vietnam, i genitori di Kidman parteciparono a manifestazioni di proteste mentre vivevano a Washington.\nLa famiglia Kidman si trasfer\u00ec in Australia quando Nicole aveva quattro anni, nel momento in cui il padre divent\u00f2 professore della facolt\u00e0 tecnologica dell'Universit\u00e0 di Sydney. Kidman ha una sorella minore, Antonia, che lavora come conduttrice televisiva e giornalista. A tre anni prese lezioni di balletto, che dovette per\u00f2 abbandonare anni pi\u00f9 tardi probabilmente a causa della sua eccessiva statura ( di altezza). Successivamente frequent\u00f2 la Lane Cove Public School e il North Sydney Girls' High School, per poi andare a studiare corsi di arte drammatica e mimo al Victorian College of the Arts di Melbourne e al Phillip Street Theatre di Sydney. Studi\u00f2 anche storia e teatro greco-romano finch\u00e9 nel 1984 non fu diagnosticato a sua madre un tumore benigno al seno. \nConobbe la cantante Pat Wilson che le consigli\u00f2 di presentarsi a un provino per un suo videoclip che nel 1983 la port\u00f2 ad apparire nel video \"Bop Girl\". Durante gli anni ottanta comparve in molti film e trasmissioni televisive australiane, tra cui la soap opera \"Wandin Valley\" (1985), la commedia romantica \"Windrider\" (1986, dove ebbe un ruolo in cui si esib\u00ec nella sua prima scena di nudo, all'et\u00e0 di diciannove anni) e la miniserie \"Vietnam\" (1987). Nel 1987 \u00e8 a Roma per girare un film prodotto per la Rai, \"Un'australiana a Roma\". Nel 1989 recita nel film \"\" che ottiene un ottimo riscontro da parte dei critici e una buona accoglienza da parte del pubblico. Nel 1990 si fa notare come protagonista nel film \"Giorni di tuono\", dove incontra il suo futuro marito Tom Cruise.\nAnni novanta.\nDopo essersi trasferita negli Stati Uniti, ebbe un ruolo in \"Billy Bathgate - A scuola di gangster\" (1991) per cui riceve la prima nomination ai Golden Globe.Nel 1992 fu protagonista di Cuori Ribelli a fianco di Tom Cruise, diretto da Ron Howard e tratto e scritto da Howard e Bob Dolman. Nel 1993 recita nel thriller \"Malice - Il sospetto\" e nel melodramma \"My Life - Questa mia vita\". Nel 1995 interpret\u00f2 \"Batman Forever\" e \"Da morire\" ottenendo per quest'ultima un Golden Globe, oltre ad altri premi e candidature, fra cui la prima ai BAFTA. Fu poi protagonista del film \"Ritratto di signora\" (1996), di \"The Peacemaker\" (1997), \"Amori &amp; incantesimi\" (1998), \"Eyes Wide Shut\" (1999), l'ultimo film di Stanley Kubrick. Nel 1998 ha fatto il suo debutto teatrale sulle scene londinesi, recitando nella pi\u00e8ce di David Hare \"The Blue Room\" alla Donmar Warehouse; per la sua interpretazione \u00e8 stata candidata al Laurence Olivier Award alla migliore attrice, il massimo riconoscimento teatrale del West End londinese.\nAnni 2000.\nNel 2001 \u00e8 la protagonista di \"The Others\" e in \"Moulin Rouge!,\" entrambi accolti con entusiasmo da critica e pubblico e ottengono ottimi incassi che portano all'attrice diversi premi e nomination tra cui una vittoria al Golden Globe per la migliore attrice in un film commedia o musicale e una nomination all'Oscar per \"Moulin Rouge!\", una nomination al Golden Globe per la migliore attrice in un film drammatico per \"The Others\" ed una doppia vittoria ai London Critics Circle Film Awards. Nel 2001 un infortunio al ginocchio la costrinse a saltare alcune scene dei due film ma riusc\u00ec a portare a termine le riprese; tuttavia fu costretta a rinunciare al film \"Panic Room\", sostituita da Jodie Foster. Nel film, si sente la voce di Kidman al telefono nella parte dell'amante dell'ex marito della protagonista.\nAl 2002 risale \"The Hours,\" acclamato dalla critica e dal pubblico che la consacra tra le migliori interpreti della scena internazionale grazie alla vittoria dell'Oscar alla miglior attrice; vince anche il BAFTA e l'Orso d'argento per la migliore attrice, condiviso con le due attrici co-protagoniste del film, Julianne Moore e Meryl Streep.\nLars von Trier nel 2003 la volle con s\u00e9 per il suo \"Dogville\", accolto positivamente da critici e pubblico. Nel 2003 escono \"Ritorno a Cold Mountain\", che riceve settanta nomination a vari premi tra cui 7 nomination al Premio Oscar e una candidatura al Golden Globe per Kidman, e \"La macchia umana\".\nNel 2004 fece scandalo \"Birth - Io sono Sean\": il film narra lo strano rapporto tra una donna di trentasette anni e un bambino di dieci, che lei crede reincarnazione del precedente compagno, morto dieci anni prima. La pellicola riceve critiche negative (soprattutto per una controversa scena in cui lei e il ragazzino appaiono insieme nella vasca da bagno) e al Festival di Venezia riceve un'accoglienza fredda. Tuttavia la performance dell'attrice \u00e8 apprezzata e le porta una nomination ai Golden Globe, ai London Critics Circle Film Awards e ai Saturn Award. \"La donna perfetta\" non riceve critiche entusiastiche ma ottiene buoni risultati incassando pi\u00f9 di 100 milioni di dollari. In questo stesso anno esord\u00ec come produttore con il thriller \"In the Cut\", di cui per\u00f2 rifiut\u00f2 il ruolo della protagonista, attribuito a Meg Ryan.\nDiventa il volto del profumo Chanel N\u00ba 5, per cui gira una campagna pubblicitaria insieme a Rodrigo Santoro diretta da Baz Luhrmann. Lo spot, uno dei pi\u00f9 costosi, le fa ottenere il record di attrice pi\u00f9 pagata al minuto per una pubblicit\u00e0: incassa 12 milioni di dollari per 3 minuti di pubblicit\u00e0. Nel 2005, diretta da Sydney Pollack, \u00e8 a fianco di Sean Penn nel thriller \"The Interpreter\", e di \"Vita da strega\", accolto negativamente da critici e pubblico (il film porta all'attrice un Razzie Award alla peggior coppia).\nNel 2006 \u00e8 in Diane Arbus in \"Fur - Un ritratto immaginario di Diane Arbus\". Nel 2007 \u00e8 in due film: \"Invasion\", remake de \"L'invasione degli Ultracorpi\", e \"La bussola d'oro\" che arriva ad incassare oltre 370 milioni di dollari. Nel 2007 \u00e8 Margot nel film \"Il matrimonio di mia sorella\" di Noah Baumbach. Recita quindi nel film epico di Baz Luhrmann, \"Australia\", al fianco di Hugh Jackman. Avrebbe dovuto essere la protagonista del film \"The Reader - A voce alta\", ma rinuncia a causa della gravidanza. La parte \u00e8 andata infine a Kate Winslet; nella notte degli Oscar, \u00e8 stata proprio lei, assieme ad altre, a consegnare l'Oscar alla Winslet. Nel 2009 ha una parte nel musical \"Nine\" e termina di girare \"Rabbit Hole\". Il film, prodotto con la sua casa produttrice, \u00e8 diretto da John Cameron Mitchell e le porta l'ottava nomination ai Golden Globe e la terza all'Oscar. A causa di giorni di riprese inconciliabili, l'attrice ha dovuto rinunciare a \"Incontrerai l'uomo dei tuoi sogni\", di Woody Allen. Il cameo nella commedia \"Mia moglie per finta\" le porta una candidatura ai Razzie Awards.\nAnni 2010.\nNel 2010 gira il thriller \"Trespass\" di Joel Schumacher al fianco di Nicolas Cage, stroncato da critica e pubblico.\nA inizio 2011 \u00e8 la corrispondente di guerra Martha Gellhorn nel film TV \"Hemingway &amp; Gellhorn\", diretta da Philip Kaufman, per il quale ottiene la prima candidatura agli Emmy. Nell' Estate 2011 gira un dramma tratto dal romanzo di Pete Dexter, \"The Paperboy\" diretto da Lee Daniels. Il film suscita polemiche a causa di alcune scene con protagonista la Kidman, che nel film interpreta Charlotte, una ninfomane intenzionata a salvare l'uomo che ama dalla pena di morte. Nonostante le critiche negative al film, l'attrice ottiene la settima nomination allo Screen Actors Guild Award e la decima al Golden Globe. In autunno entra nel cast di \"Stoker\", il debutto statunitense del regista sudcoreano Park Chan-wook.\nA febbraio 2012 gira il dramma \"Le due vie del destino - The Railway Man\" al fianco di Colin Firth, uscito nelle sale nel 2013 nei panni di Patti Lomax, moglie di Eric Lomax. A febbraio 2013 gira \"Before I Go to Sleep\", thriller psicologico basato sul best seller di S. J. Watson, sempre a fianco di Colin Firth, qui alla loro seconda collaborazione. Nel 2014 interpreta Grace Kelly nel film \"Grace di Monaco\" di Olivier Dahan.\nInterpreta e produce il film \"La famiglia Fang\", sceneggiato da David Lindsay-Abaire con autore della sceneggiatura \"Rabbit Hole\" e le riprese iniziate nel Luglio 2014. A settembre 2013 l'attrice sostituisce Naomi Watts nel film del regista Werner Herzog, \"Queen of the Desert\", in cui interpreter\u00e0 la protagonista (una archeologa inglese vissuta agli inizi del novecento), a fianco di James Franco. A ottobre 2015 \u00e8 protagonista della pellicola \"Il segreto dei suoi occhi\", in cui recita con Julia Roberts e Chiwetel Ejiofor. Il film \u00e8 il remake dell'omonimo capolavoro premiato come \"Miglior Film Straniero\" agli Oscar 2010.\nL'attrice ha recitato nel film \"Lion - La strada verso casa\", tratto dal libro di memorie \"La lunga strada per tornare a casa\" a fianco di Dev Patel.\nL'11 settembre 2015 \u00e8 stato annunciato che avr\u00e0 un ruolo ricorrente nella seconda stagione di \"Top of the Lake - Il mistero del lago.\" Dal 9 settembre al 21 novembre 2015 interpreta Rosalind Franklin nel dramma \"Photograph 51\" al No\u00ebl Coward Theatre di Londra e per la sua performance riceve recensioni molto positive e l'Evening Standard Award alla miglior attrice.\nNel 2017 \u00e8 nel cast del film \"L'inganno\", accanto a Kirsten Dunst e Colin Farrell. La pellicola diretta da Sofia Coppola \u00e8 tratta dall'omonimo romanzo di Thomas Cullinan, e narra la storia di un collegio femminile nello stato della Virginia del 1864 che, durante la guerra civile, viene protetto dal mondo esterno fino a quando un soldato ferito viene trovato nelle vicinanze. La pellicola \u00e8 stata presentata durante il Festival di Cannes. Nel mese di giugno viene nominata ai \"Glamour Awards\" come miglior attrice dell'anno.\nNel 2019 la rivista \"Forbes\" la inser\u00ec al quarto posto delle attrici pi\u00f9 pagate, con un guadagno di 34 milioni di dollari. Nel dicembre 2021 fu protagonista del biografico \"A proposito dei Ricardo\", dove ricopre il ruolo di Lucille Ball, che insieme a Desi Arnaz, interpretato da Javier Bardem, negli anni '50 erano protagonisti della sitcom \"Lucy ed io\". Questo ruolo permise all'attrice di vincere un Golden Globe come miglior attrice in un film drammatico.\nVita privata.\nNel novembre 1989 affianca il gi\u00e0 affermato attore Tom Cruise in \"Giorni di tuono\" di Tony Scott. I due si innamorano e si sposano il 24 dicembre 1990 con una cerimonia a Telluride, in Colorado, con rito scientologico. La coppia adotta 2 bambini, Isabella Jane (nata nel 1992) e Connor Anthony (nato nel 1995). Il 9 agosto 2001 annunciano la separazione. I due non hanno mai voluto rivelare i veri motivi del divorzio. La Kidman, in un'intervista rilasciata il 5 settembre 2007, rivela alla stampa di aver avuto 2 aborti spontanei durante il matrimonio, uno agli inizi e uno negli ultimi mesi. Uno dei motivi pare di natura religiosa: Cruise ader\u00ec con passione alla Chiesa di Scientology, mentre la Kidman continu\u00f2 a rimanere legata al cattolicesimo e desiderava il battesimo per i figli, posizione ostacolata dal marito.\nNel gennaio 2005 la Kidman conosce il cantautore country Keith Urban: i due si sposano con una cerimonia cattolica a Sydney il 25 giugno 2006. Il 20 ottobre dello stesso anno Urban, che aveva firmato un contratto prematrimoniale in base al quale avrebbe perso ogni diritto sui beni della moglie se avesse fatto abuso di droghe e alcol, entra in una clinica per disintossicarsi dall'uso di cocaina. La coppia ha avuto due figlie: Sunday Rose, nata il 7 luglio 2008 e Faith Margaret, quest'ultima nata tramite madre surrogata il 28 dicembre 2010. La nascita della bambina \u00e8 stata tenuta segreta dalla coppia fino all'annuncio, il 17 gennaio 2011.\nMadrina di Henry e Claude, figli degli attori Simon Baker, Rebecca Rigg e Grace e Chloe, figlie dell'editore Rupert Murdoch, l'attrice sostiene il Partito Democratico americano.\nA Nicole Kidman, Cate Blanchett, Russell Crowe e Geoffrey Rush \u00e8 stata dedicata una collezione di francobolli, essendo gli unici attori australiani viventi ad aver vinto l'Oscar. I francobolli raffigurano l'attore e un ruolo importante da lui interpretato. Per la Kidman \u00e8 stato scelto il ruolo di Satine in \"Moulin Rouge!\".\nHa rifiutato il ruolo di Katharine Hepburn in \"The Aviator\" e quello di Catwoman nell'omonimo film del 2004.\nMusica.\nDopo il successo di \"Moulin Rouge!\", ruolo ottenuto grazie all'intenso lavoro con la vocal coach di Broadway Mary Setrakian che per la prima volta ne ha scoperto le qualit\u00e0 vocali, Robbie Williams la volle con s\u00e9 nel suo pezzo \"Somethin' Stupid\". Le canzoni del film \"Moulin Rouge!\" sono considerate tra le migliori canzoni presenti nei film del primo decennio del duemila e il singolo \"Somethin' Stupid\" entra nella top ten di 17 Paesi raggiungendo la posizione numero 2 in Italia, Germania ed Austria, la posizione numero 3 in Svizzera e la numero 1 in Europa, Nuova Zelanda ed Inghilterra. Nel 2006 registra una canzone presente nella colonna sonora del film \"Happy Feet\" (a cui ha partecipa come doppiatrice) e nel 2009 canta nel film \"Nine\". Nel 2017, la Kidman esegue i background vocals in \"Female\", singolo di suo marito Keith Urban parzialmente ispirato allo scandalo riguardante Harvey Weinstein.\nRiconoscimenti.\nNel corso della sua carriera l'attrice \u00e8 stata nominata ai premi cinematografici pi\u00f9 prestigiosi, vincendo un oscar e sei Golden Globe.\nDoppiatrici italiane.\nNelle versioni in italiano dei suoi lavori, Nicole Kidman \u00e8 stata doppiata da:\nCome doppiatrice, viene sostituita da:"}
{"id": "93003", "revid": "287204", "url": "https://it.wikipedia.org/wiki?curid=93003", "title": "Antiparassitario", "text": "Gli antiparassitari sono dei prodotti chimici utilizzati per il trattamento di malattie parassitarie causate da elminti, amebe, ectoparassiti, funghi e protozoi, tra gli altri. Gli antiparassitari agiscono uccidendo i parassiti o inibendone la crescita, possono essere somministrati per via orale, endovenosa o topica. Gli antiparassitari di solito sono efficaci contro un numero limitato di parassiti; gli antiparassitari ad ampio spettro, analoghi agli antibiotici ad ampio spettro, sono efficaci per il trattamento di una vasta gamma di infezioni causate da parassiti di diverse classi.\nIn agricoltura gli antiparassitari vengono utilizzati per controllare, respingere, attirare ed uccidere parassiti, tra cui gli insetti, acari, malerbe, funghi, uccelli, mammiferi, pesci e microbi, che entrano in competizione con l'uomo riguardo al cibo, distruggono le propriet\u00e0, causano malattie o sono considerati un fastidio. Come sinonimo \u00e8 usato il termine pesticida.\nIn passato, col termine antiparassitario si indicavano i prodotti usati contro i parassiti animali delle piante (principalmente gli insetticidi), mentre i prodotti usati contro i funghi erano chiamati anticrittogamici e quelli contro le malerbe erbicidi. Oggi i prodotti usati in agricoltura per la difesa delle piante sono chiamati prodotti fitosanitari e questo termine ha sostituito quelli precedentemente usati come \"fitofarmaci\", \"presidi fitosanitari\" e anche \"antiparassitari\".\nEvoluzione delle difese antiparassitarie.\nLe piante terrestri pi\u00f9 antiche si sono evolute da piante acquatiche circa 450 milioni di anni fa, durante il periodo Ordoviciano.\nMolte piante si sono adattate alla carenza di iodio nell'habitat terrestre rimuovendo lo iodio dal loro metabolismo; infatti lo iodio \u00e8 essenziale solo per le cellule animali.\nUn'importante azione antiparassitaria \u00e8 causata dal blocco del trasporto dello ioduro proprio delle cellule animali tramite l'inibizione del trasportatore di membrana dello ioduro di sodio (NIS, \"sodium iodine symporter\").Molti principi attivi vegetali sono glicosidi (come la digitossina usata nella farmacologia cardiologica) ed alcuni di essi sono cianogeni, poich\u00e9 liberano cianuro.\nIl cianuro, bloccando l'enzima citocromo c ossidasi ed il NIS, \u00e8 tossico solo per gran parte dei fitofagi e degli erbivori, mentre non lo \u00e8 per le cellule vegetali, nelle quali \u00e8 utile nella fase di quiescenza del seme.\nLo ioduro (I-) non ha attivit\u00e0 biocida, ma se viene ossidato dalle perossidasi vegetali a iodio (I), il quale \u00e8 un forte ossidante, diventa come tale tossico per batteri, funghi e protozoi.."}
{"id": "93009", "revid": "123053074", "url": "https://it.wikipedia.org/wiki?curid=93009", "title": "Maurice Maeterlinck", "text": "Biografia.\nMaurice Maeterlinck nacque a Gand, in Belgio, da una famiglia benestante di lingua francese, Polydore e Mathilde Colette Fran\u00e7oise Van den Bossche.\nDopo aver terminato gli studi presso i Gesuiti, intraprese studi di giurisprudenza. Nel 1885 pubblic\u00f2 alcuni poemi e brevi romanzi di ispirazione parnassiana di cui rimangono solo i frammenti pubblicati su \"La Jeune Belgique\", rivista letteraria e artistica pubblicata a Bruxelles tra il 1881 e il 1897.\nCominci\u00f2 poi a frequentare Parigi, dove entr\u00f2 in contatto con l'allora emergente movimento simbolista, in particolare con St\u00e9phane Mallarm\u00e9 e Villiers de l'Isle Adam, che ebbe poi una grande influenza sul suo lavoro. A questa evoluzione lo spingeva anche la scoperta del misticismo tedesco del XIV secolo riletto da Novalis e del romanticismo dei fratelli Friedrich e August von Schlegel, che del simbolismo erano stati i precursori.\nDivenne celebre improvvisamente, nell'agosto 1890, grazie ad un articolo entusiastico dello scrittore Octave Mirbeau.\nLasci\u00f2 definitivamente il Belgio per stabilirsi in Francia nel 1897, prima a Parigi e poi, dal 1907, in un'abbazia in Normandia.\nNel 1911 gli venne conferito il Premio Nobel per la letteratura.\nDopo una lunga relazione con la cantante Georgette Leblanc, durata dal 1895 al 1918, fin\u00ec per sposare nel (1919) Ren\u00e9e Dahon, attrice di Nizza, con la quale si rec\u00f2 ad Hollywood su invito di Sam Goldwyn. Per tutti gli anni venti viaggi\u00f2 in Spagna, in Italia, in Egitto, in Grecia, in Palestina e nel Maghreb.\nNel 1930 acquist\u00f2 un castello a Nizza, chiamandolo \"Orlamonde\", un nome che prende origine dal suo dramma \"Quinze Chansons\".\nFu nominato conte da re Alberto I del Belgio nel '32 e insignito della Legion d'onore francese.\nNel '39, a 77 anni, si trasfer\u00ec negli Stati Uniti, dove rimase fino al '47, due anni prima della sua morte, avvenuta a Nizza.\nLa produzione poetica e quella teatrale.\nNel 1890 divenne improvvisamente famoso, non per la raccolta poetica \"Serres chaudes\", che aveva pubblicato l'anno prima, ma dopo che il suo primo dramma, \"La princesse Maleine\", aveva ricevuto entusiastiche lodi da parte di Octave Mirbeau, critico letterario a \"Le Figaro\", che lo segnal\u00f2 come \"\u00able nouveau Shakespeare belge\u00bb\".\nNegli anni seguenti, scrisse una serie di spettacoli simbolisti caratterizzati da fatalismo e misticismo, i pi\u00f9 importanti tra i quali furono \"L'intrusa\" (\"L'Intruse)\" (1890), \"I ciechi\" (\"Les Aveugles)\" (1891), \"Pell\u00e9as et M\u00e9lisande\" (1892).\nIl suo successo pi\u00f9 grande, tra i contemporanei, fu comunque la fiaba \"L'uccellino azzurro\" (1908), che fu messa in scena a Mosca da Stanislavskij, in Italia da Luca Ronconi nel 1979. Quest'opera vanta 7 trasposizioni televisive, di cui 6 film (3 statunitensi pi\u00f9 una co-produzione con l'URSS, uno britannico ed un film d'animazione sovietico) ed un anime giapponese, trasmesso nel 1980 e intitolato \"L'uccellino azzurro\".\nI saggi naturalistici.\nUn aspetto particolare e meno noto della produzione di Maeterlinck \u00e8 costituito da vari saggi naturalistici pubblicati lungo il primo trentennio del '900, diversi dei quali furono tradotti anche in Italia. I pi\u00f9 noti sono quelli compresi nella trilogia sugli insetti sociali: (api, termiti e formiche):\nDella trilogia esiste una edizione italiana Newton Compton del 1991.\nLa scrittura di questi saggi, in cui s'intrecciano la robusta tradizione naturalista ottocentesca, la struttura culturale simbolista e spiritualista dell'autore ed una indiscutibile abilit\u00e0 letteraria, fa di queste opere delle letture ancor oggi interessanti, quanto meno dal punto di vista divulgativo e di racconto.\nMaeterlinck e la musica.\nLe opere poetiche e letterarie di Maeterlinck ispirarono molti musicisti."}
{"id": "93012", "revid": "539155", "url": "https://it.wikipedia.org/wiki?curid=93012", "title": "Pell\u00e9as et M\u00e9lisande", "text": ""}
{"id": "93017", "revid": "892776", "url": "https://it.wikipedia.org/wiki?curid=93017", "title": "Pell\u00e9as et M\u00e9lisande (Maeterlinck)", "text": "Pell\u00e9as et M\u00e9lisande \u00e8 un dramma simbolista di Maurice Maeterlinck, scritto nel 1892, che ha come argomento l'amore proibito e predestinato dei personaggi del titolo.\nIl dramma \u00e8 alla base di svariate opere musicali, tra cui la pi\u00f9 conosciuta \u00e8 forse l'opera di Debussy, che porta lo stesso titolo. Precedentemente, per\u00f2, anche Faur\u00e9, nel 1898, aveva composto dei pezzi di musica di scena per questo dramma, da cui era in seguito stata estratta una suite omonima, come anche in seguito Sch\u00f6nberg nel 1902 e Sibelius nel 1905."}
{"id": "93019", "revid": "1656773", "url": "https://it.wikipedia.org/wiki?curid=93019", "title": "Augustin Pyrame de Candolle", "text": "Biografia.\nAugustin Pyrame de Candolle nacque a Ginevra da una delle pi\u00f9 antiche famiglie nobili della Provenza, costretta ad espatriare, nella met\u00e0 del XVI secolo, per motivi di carattere religioso. \nDurante la sua adolescenza, Augustin Pyrame mostr\u00f2 una grande attitudine allo studio e si distinse a scuola per il suo interesse alla letteratura, generale e classica, e soprattutto per le capacit\u00e0 con le quali componeva eleganti versi poetici. Inizi\u00f2 i suoi studi scientifici al collegio di Ginevra, dove gli insegnamenti di J. P. E. Vaucher lo ispirarono a scegliere la botanica quale principale occupazione della sua vita.\nNel 1796 si trasfer\u00ec a Parigi. Le sue prime produzioni, \"Historia Plantarum Succulentarum\" (4 volumi, 1799) e \"Astragalogia\" (1802) lo fecero conoscere a Georges Cuvier, che sostitu\u00ec come deputato al Coll\u00e8ge de France nel 1802, e a Jean-Baptiste de Lamarck, che in seguito gli affid\u00f2 la pubblicazione della terza edizione del \"Flore fran\u00e7aise\" (1803-1815). \"Principes \u00e9l\u00e9mentaires de botanique\", stampato come introduzione a questa opera, conteneva la prima esposizione del suo principio di classificazione naturale, in opposizione a quello Linneano o metodo artificiale.\nNel 1804 gli fu concessa la laurea di dottore dalla facolt\u00e0 di medicina di Parigi, e pubblic\u00f2 il suo \"Synopsis plantarum in flora Gallica descriptarum\". Su richiesta del governo francese egli trascorse le estati dei successivi sei anni conducendo un'indagine sull'agricoltura e la botanica dell'intero regno, i cui risultati furono pubblicati nel 1813.\nL'11 agosto 1805 divenne socio dell'Accademia delle Scienze di Torino.\nNel 1807 fu nominato professore di botanica nella facolt\u00e0 di medicina di Montpellier e di direttore dell'Orto botanico di Montpellier; nel 1810 fu trasferito alla cattedra di botanica, appena istituita, nella facolt\u00e0 di scienze della stessa universit\u00e0.\nDa Montpellier, dove pubblic\u00f2 \"Th\u00e9orie \u00e9l\u00e9mentaire de la botanique\" (Teoria Elementare della Botanica) (1813), si trasfer\u00ec a Ginevra nel 1816 e, l'anno successivo, ricevette l'invito ad occupare la cattedra di storia naturale, appena creata, e la contemporanea nomina a direttore dell'orto botanico della citt\u00e0.\nIl resto della sua vita lo trascorse nel tentativo di elaborare e completare il suo sistema naturale di classificazione botanica. I risultati dei suoi lavori in questo campo si trovano nel suo \"Regni vegetabilis systema naturale\", del quale soltanto due volumi furono completati. Infatti, nel (1821), resosi conto delle difficolt\u00e0 insite nella edizione di un'opera complessa e su cos\u00ec larga scala, ne interruppe la pubblicazione dedicandosi poi, nel 1824, ad un'opera dello stesso tipo ma di minore estensione, il \"Prodromus systematis naturalis regni vegetabilis\". Nonostante il ridimensionamento dell'opera, anche il \"Prodromus\" non vide mai la completa realizzazione, se non per sette volumi, cio\u00e8 i due terzi dell'opera progettata.\nDa molti anni in stato di salute precaria, mor\u00ec nella citt\u00e0 che lo vide nascere, nell'anno 1841.\nTrov\u00f2 un continuatore in suo figlio, Alphonse De Candolle, che, avviatosi dapprima agli studi in legge, si spost\u00f2 gradualmente verso la botanica, subentrando al padre nella cattedra universitaria."}
{"id": "93022", "revid": "2250", "url": "https://it.wikipedia.org/wiki?curid=93022", "title": "Rivista Letteratura", "text": ""}
{"id": "93026", "revid": "712828", "url": "https://it.wikipedia.org/wiki?curid=93026", "title": "Argus Gazza", "text": ""}
{"id": "93030", "revid": "74173", "url": "https://it.wikipedia.org/wiki?curid=93030", "title": "Campo di Marte (rivista)", "text": "Campo di Marte fu una rivista quindicinale di azione letteraria e artistica fondata a Firenze nell'agosto del 1938, nominalmente diretta da Enrico Vallecchi, ma \"de facto\" dai redattori Alfonso Gatto e Vasco Pratolini.\nStoria.\nLa rivista (\"copertina del N. 1\"), nata in un clima di chiusura rispetto alle esperienze del Novecento europeo, cerca di camminare in senso contrario vivendo con intensit\u00e0 le proposte di una cultura diversa a quella propagandata dal fascismo, cos\u00ec come fa la rivista Corrente di Vita nata nello stesso anno.\nLa rivista nasce in un anno, il 1938, in cui i venti di guerra soffiano sempre pi\u00f9 minacciosi e il regime fascista stringe un'alleanza con il Terzo Reich facendosi, l'anno dopo, trascinare nel conflitto. In un periodo cos\u00ec difficile, \"Campo di Marte\" difende la coerenza integra dell'arte contro gli attentati e le frodi dello stile fascista.\nNumerosi e coraggiosi furono tutti i contributi dati sulla rivista, soprattutto quelli riguardanti il rapporto letteratura-societ\u00e0, ma intorno a \"Campo di Marte\" crebbero nel frattempo le ostilit\u00e0 e le polemiche. La rivista, infatti, chiuse dopo solo un anno di vita.\nLa pubblicazione, all'interno del numero doppio 10/11, di un brano di \"Erica\" di Elio Vittorini e gli attacchi di Giulia Veronesi contro gli architetti \"corporativi\" mettono in allarme il regime mussoliniano, che impone la sospensione del foglio.\nFirme.\nAlcuni autori le cui opere sono apparse sulle pagine della rivista:\nNell'agosto del 1939 \"Campo di Marte\" termina le pubblicazioni e sull'ultimo numero apparir\u00e0 il \"Congedo provvisorio\" di Alfonso Gatto."}
{"id": "93031", "revid": "22229", "url": "https://it.wikipedia.org/wiki?curid=93031", "title": "Corrente di Vita", "text": ""}
{"id": "93034", "revid": "125257067", "url": "https://it.wikipedia.org/wiki?curid=93034", "title": "Guardia svizzera pontificia", "text": "La Guardia svizzera pontificia (detta anche Guardia svizzera; in latino: \"Pontificia Cohors Helvetica\" o \"Cohors Pedestris Helvetiorum a Sacra Custodia Pontificis\"; in tedesco: \"P\u00e4pstliche Schweizergarde\"; in francese: \"Garde suisse pontificale\") \u00e8 un corpo armato a protezione del Pontefice e della sua residenza, creato il 22 gennaio 1506. Si tratta dell'unico corpo di Guardie svizzere ancora operativo ed \u00e8 il pi\u00f9 antico corpo permanente al mondo ad essere ancora in servizio da oltre cinque secoli senza interruzioni. Presta servizio presso la Citt\u00e0 del Vaticano, ma anche durante i viaggi del Papa insieme agli agenti di sicurezza.\nLa tipica uniforme colorata di foggia rinascimentale per le cerimonie solenni si accompagna ad abiti pi\u00f9 sobri a livello operativo. La moderna Guardia ha il ruolo di difesa personale del pontefice. La Guardia svizzera pontificia \u00e8 equipaggiata formalmente con armi tradizionali come alabarde, ma possiede in dotazione per tutte le guardie anche moderne armi da fuoco portatili.\nDal tentativo di assassinio di Giovanni Paolo II nel 1981, la Guardia svizzera \u00e8 stata orientata dal ruolo tradizionale molto condizionato dal cerimoniale ad un ruolo pi\u00f9 attivo nella difesa della persona del papa.\nLe reclute di questo corpo devono essere necessariamente cittadini svizzeri dalla nascita, cattolici, maschi tra i 19 ed i 30 anni e devono aver fatto un periodo di formazione presso l'esercito svizzero.\nStoria.\nLa fondazione e le Guerre d'Italia.\nIl 22 gennaio 1506, un gruppo di 150 mercenari elvetici al comando del capitano Kaspar von Silenen, del Canton d'Uri, attraversando porta del Popolo entr\u00f2 per la prima volta nello Stato Pontificio per servire papa Giulio II. \nGi\u00e0 Sisto IV, zio del precedente, aveva concluso nell'ottobre del 1478 un accordo con la Confederazione Elvetica, che prevedeva la possibilit\u00e0 di reclutare mercenari elvetici durante tutto il suo pontificato a decorrere dall'anno 1479. Successivamente il Corpo delle guardie si ampli\u00f2 ulteriormente.\nIl patto venne rinnovato da papa Innocenzo VIII (1484\u20131492) per utilizzarle contro le mire espansionistiche del duca di Milano. Papa Alessandro VI (1492\u20131503) successivamente utilizz\u00f2 questi mercenari svizzeri durante il suo periodo di alleanza col re di Francia. Al tempo dei Borgia, ad ogni modo, le Guerre d'Italia aprirono il teatro di guerra internazionale nel quale venne ampiamente coinvolta anche la Svizzera con soldati impegnati su pi\u00f9 fronti, ora per la Francia, ora per la Santa Sede, ora per il Sacro Romano Impero. I mercenari vennero impiegati nuovamente dal papa quando seppe che Carlo VIII di Francia sarebbe entrato in guerra col Regno di Napoli. Tra i partecipanti a questa guerra contro Napoli vi fu anche il cardinale Giuliano della Rovere, futuro papa Giulio II (1503\u20131513), il quale aveva dimostrato una notevole familiarit\u00e0 con gli svizzeri, essendo stato vescovo di Losanna per alcuni anni.\nInfatti Giulio II, mand\u00f2 nel 1512 come Legato presso gli svizzeri, monsignor Ennio Filonardi allora vescovo di Veroli, per reclutare soldati svizzeri, per il recupero dei territori della chiesa.\nGrazie a mons. Ennio Filonardi vennero in Italia 24.000 svizzeri che, uniti alle potenze collegate della lega, riuscirono a riconquistare Ravenna.\nPapa Giulio II si compliment\u00f2 con il Filonardi, in quanto aveva concluso un patto con gli svizzeri a vantaggio della chiesa, e quindi lo elogi\u00f2 pubblicamente nel corso di un concistoro, definendolo propugnatore e sostenitore dei diritti e della liberta della chiesa.\nDopo queste vicende monsignor Filonardi rimase il punto di riferimento e collegamento principale tra la Santa Sede e la Confederazione svizzera, ottenendo diversi mandati come Legato con ampi poteri presso gli svizzeri: 1513- 1517; 1522- 1526; 1531-1533.\nLa spedizione fall\u00ec, in parte grazie alla nuova alleanza sottoscritta da Alessandro VI contro la Francia. Quando il cardinale Della Rovere divenne pontefice col nome di Giulio II nel 1503, fu lui a chiedere alla Dieta Svizzera di provvedergli costantemente un corpo di 200 mercenari svizzeri al suo servizio. Questa richiesta fu possibile anche grazie ai finanziamenti che pervennero alla Santa Sede dai mercanti tedeschi di Augusta, in Baviera, Ulrich e Jacob Fugger, che avevano investito negli Stati Pontifici e cercavano a tutti i costi di tutelare i loro interessi in loco.\nNel settembre del 1505, quindi, il primo contingente di 150 soldati inizi\u00f2 la sua marcia verso Roma, al comando di Kaspar von Silenen, ed entr\u00f2 in citt\u00e0 il 22 gennaio 1506, l'attuale data considerata come la fondazione della guardia svizzera pontificia.\nLe guardie svizzere non furono solo impiegate come scorta personale del papa, ma parteciparono a numerose battaglie, fra cui la pi\u00f9 nota \u00e8 certamente quella avvenuta il 6 maggio 1527 durante il sacco di Roma da parte delle milizie lanzichenecche di Carlo V, permettendo con il loro sacrificio a papa Clemente VII di avere salva la vita. Dei 189 svizzeri se ne salvarono solo quarantadue, cio\u00e8 quelli che all'ultimo momento avevano accompagnato Clemente VII nella fuga lungo il Passetto di Borgo, il passaggio che collega il Vaticano a Castel Sant'Angelo. Il 5 giugno Clemente VII si arrendeva. Per aver salva la vita dovette accettare pesanti condizioni (l'abbandono delle fortezze di Ostia, Civitavecchia e Civita Castellana e delle citt\u00e0 di Modena, Parma e Piacenza oltre al pagamento di quattrocentomila ducati). La guarnigione papale fu sostituita con mercenari spagnoli e lanzichenecchi. Il papa ottenne che gli svizzeri sopravvissuti fossero inclusi nella nuova Guardia, ma solo 12 di essi accettarono.\nPer opera del cardinale Ennio Filonardi fu ricostruita la Guardia Svizzera annientata durante il Sacco di Roma 1527.\nIn collaborazione con il consigliere di Lucerna N. von Meggen, un parente di Schiner, riusc\u00ec nel 1542 a condurre un contingente di 150 svizzeri a Bologna come guardia di palazzo; al fine per\u00f2 fu l'assassinio di Pierluigi Farnese da parte degli Imperiali a decidere il papa a ( Paolo III) licenziare la sua guardia composta da lanzichenecchi e ad affidare di nuovo la sua sicurezza agli Svizzeri.\nIl cardinale Ennio Filonardi scelse personalmente gli ufficiali, tenendo presente la reputazione delle loro famiglie in patria.\nNel marzo del 1548 la nuova guardia prese servizio a Roma agli ordini di J. von Meggen.\nDal XVI secolo al 1870.\nDopo la fine delle guerre d'Italia, la Guardia svizzera pontificia cess\u00f2 di essere impiegata come vera e propria unit\u00e0 dell'esercito ma rimase comunque in servizio al papa con compiti di protezione e guardia cerimoniale.\nAd ogni modo, dodici membri della Guardia svizzera pontificia di Pio V prestarono servizio come guardie dell'ammiraglio Marcantonio Colonna che prese parte alla Battaglia di Lepanto del 1571.\nL'ufficio di comandante della Guardia svizzera pontificia divenne cos\u00ec un alto incarico presso i cattolici svizzeri e venne sempre pi\u00f9 associato alle principali famiglie di Lucerna, come ad esempio i Pfyffer von Altishofen. Tra il 1652 ed il 1847, nove dei dieci comandanti che si susseguirono furono appartenenti a questa casata (con l'eccezione di Johann Kaspar Mayr von Baldegg il quale, pure di Lucerna, prest\u00f2 servizio nel 1696\u20131704).\nNel 1798, il comandante Franz Alois Pfyffer von Altishofen and\u00f2 in esilio col deposto Pio VI. Dopo la morte del papa il 29 agosto 1799, la Guardia svizzera pontificia venne ufficialmente sciolta per poi essere ricostituita sotto Pio VII nel 1801. Nel 1808, Roma venne nuovamente occupata dai francesi e la Guardia venne nuovamente soppressa. Pio VII venne esiliato a Fontainebleau assieme alla sua Guardia con a capo il comandante Karl Leodegar Pfyffer von Altishofen, il quale era ancora in servizio quando il pontefice pot\u00e9 rientrare trionfalmente a Roma nel 1814 dopo la fine del dominio napoleonico.\nLa Guardia svizzera pontificia venne nuovamente sciolta nel 1848 quando Pio IX si rifugi\u00f2 a Gaeta, ma venne ricostituita quando il papa fece ritorno a Roma l'anno successivo.\nNel 1870, con la presa di Roma da parte delle truppe del neonato Regno d'Italia, la Guardia svizzera continu\u00f2 a proteggere il pontefice nei suoi appartamenti ma non prese parte agli scontri in campo aperto, cui parteciparono gli zuavi pontifici. La Guardia svizzera pontificia, nella seconda met\u00e0 dell'Ottocento, divenne sempre pi\u00f9 un corpo puramente cerimoniale. Le guardie presenti in Vaticano infatti erano \"svizzere\" solo di nome, in quanto gran parte di loro erano nate a Roma da genitori di discendenza svizzera e parlavano abitualmente il dialetto Romanesco. Le guardie dopo la conquista di Roma vennero allenate unicamente per un ruolo cerimoniale, indossando spesso abiti civili quando si trovavano a servizio nelle caserme, dotati ormai di fucili reputati obsoleti sul campo di battaglia.\nDal 1870 al secondo dopoguerra.\nA differenza di gran parte dell'esercito papalino, ad ogni modo, anche dopo l'unificazione della penisola italiana il corpo delle Guardie svizzere pontificie non venne sciolto e rimase a garantire l'incolumit\u00e0 della persona fisica del Papa, la sicurezza dei palazzi del Vaticano e della Villa pontificia di Castel Gandolfo.\nUna profonda riforma del corpo delle Guardie svizzere pontificie venne portata avanti da Jules Repond, comandante del corpo dal 1910 al 1921. Repond propose di reclutare unicamente cittadini svizzeri per nascita e di introdurre rigorosi esercizi militari per temprare il corpo e lo spirito. Egli tent\u00f2 anche di introdurre in uso armi pi\u00f9 moderne, ma papa Pio X richiese espressamente di utilizzare armi cerimoniali. La riforma della disciplina voluta da Repond, ad ogni modo, non fu bene accetta all'interno del Corpo, culminando addirittura in una settimana di aperto ammutinamento nel luglio del 1913 ed il successivo licenziamento di tredici guardie in servizio per insubordinazione.\nNel suo progetto di riportare la Guardia svizzera al suo antico prestigio, Repond si dedic\u00f2 anche allo studio del costume storico del corpo con l'idea di disegnare una nuova uniforme che si rifacesse ai costumi del XVI secolo e che nel contempo risultasse pratica per gli esercizi militari.\nIl risultato che ne consegu\u00ec fu uno studio pubblicato sotto il titolo di \"Le costume de la Garde suisse pontificale et la Renaissance italienne\" (1917). Repond disegn\u00f2 personalmente le uniformi di tipo rinascimentale che ancora oggi le guardie svizzere indossano. Il lavoro di riforma risult\u00f2 completato nel maggio del 1914.\nPapa Pio X nel 1914 decise di fissare il numero dei militi che compongono questo speciale corpo a 100, pi\u00f9 sei ufficiali, tra cui il comandante che ha il grado di colonnello.\nCon la nascita nel 1929 dello Stato Vaticano le Guardie svizzere divennero la milizia ufficiale del nuovo Stato.\nDurante la Seconda guerra mondiale papa Pio XII ampli\u00f2 temporaneamente il corpo delle Guardie svizzere che fu portato a oltre 300 effettivi, sia per dare rifugio ai molti sfollati sia per dare una maggiore stabilit\u00e0 alle difese della Citt\u00e0 del Vaticano.\nDagli anni 1970 ad oggi.\nDopo la fine della guerra, i vari pontefici che si susseguirono cercarono di riformare le esigenze dello Stato della Citt\u00e0 del Vaticano in relazione ai Corpi di difesa presenti che si trovavano chiaramente sovrabbondanti rispetto all'entit\u00e0 dello stato dell'epoca.\nPaolo VI nel 1970 decise di sopprimere la Guardia Nobile pontificia, lasciando unicamente alla Guardia svizzera il ruolo di guardia cerimoniale in Vaticano. Nel contempo il corpo della Gendarmeria venne tramutato in Ufficio di Sicurezza Centrale col compito di proteggere il papa ma anche la Citt\u00e0 del Vaticano e collaborare con la polizia italiana per la sicurezza dell'area, relegando quindi la Guardia svizzera ad un ruolo secondario.\nPaolo VI in un decreto del 28 giugno 1976 port\u00f2 il numero ordinario dei membri della Guardia svizzera pontificia a 90, numero che venne riportato a 100 da Giovanni Paolo II con un decreto del 5 aprile 1979.\nDal tentato assassinio di Giovanni Paolo II il 13 maggio 1981, ed il fallimento dell'Ufficio di Sicurezza (sciolto nel 2002 a favore della ricostituzione della Gendarmeria vaticana), venne data una maggiore importanza al ruolo delle Guardie svizzere come vere guardie del corpo del pontefice in quanto sempre presenti al suo fianco durante le uscite del papa e nei ritrovi con la folla.\nLa guardia svizzera \u00e8 stata quindi tramutata in un moderno Corpo militare equipaggiato con armi moderne col compito di accompagnare il papa anche durante i suoi viaggi all'estero, per quanto in borghese.\nIl 4 maggio 1998 il colonnello della Guardia svizzera Alois Estermann, sua moglie Gladys Meza Romero e il vice caporale C\u00e9dric Tornay furono rinvenuti morti nell'appartamento del colonnello; la versione ufficiale del Vaticano attribu\u00ec la responsabilit\u00e0 del delitto allo stesso Tornay.\nIl 6 maggio 2003 ha prestato giuramento in Vaticano la prima guardia svizzera di colore della storia: si tratta del giovane Dhani Bachmann, allora ventiduenne, indiano di nascita ma a tutti gli effetti cittadino svizzero. L'alabardiere ha prestato servizio soltanto per qualche anno.\nNei mesi di aprile e maggio 2006, in occasione delle celebrazioni per i cinquecento anni di servizio del Corpo, un gruppo di veterani della Guardia marci\u00f2 per circa un mese dalla Svizzera a Roma. Durante la solenne cerimonia pubblica, tenutasi come ogni anno il 6 maggio, 33 nuove reclute prestarono il proprio giuramento di fedelt\u00e0 a papa Benedetto XVI ai piedi della basilica di San Pietro anzich\u00e9 nel tradizionale cortile di san Damaso.\nIl 5 maggio 2009 il comandante in carica della Guardia svizzera pontificia, Daniel Rudolf Anrig, in un'intervista ha aperto alla possibilit\u00e0 che, in futuro, nel corpo possano essere arruolate anche le donne. Il suo predecessore, il colonnello Elmar Theodor M\u00e4der, si era detto assolutamente contrario.\nCol crescere della minaccia del terrorismo islamico in Europa e minacce sempre pi\u00f9 esplicite al Vaticano da parte dell'ISIS, gli ufficiali del Vaticano hanno deciso dal 2015 di collaborare ancora pi\u00f9 strettamente con le autorit\u00e0 italiane per migliorare la protezione del Vaticano da possibili attacchi, in particolare da quelli compiuti con droni.\nCompiti.\nLa Guardia svizzera pontificia si occupa della vigilanza, della sicurezza e della protezione del Papa all'interno del Palazzo Apostolico e della Citt\u00e0 del Vaticano e durante i suoi viaggi, oltre che dei servizi d'onore durante le udienze e i ricevimenti.\nLa Guardia svizzera protegge, congiuntamente con il Corpo della Gendarmeria dello Stato della Citt\u00e0 del Vaticano, le cerimonie nella basilica di San Pietro e nell'aula Paolo VI; si occupa inoltre del controllo degli accessi in Vaticano e, durante la sede vacante, della protezione del collegio cardinalizio.\nPersonale.\nIl Corpo delle Guardie nell'ottobre 2019 ha raggiunto il numero di 135 uomini. \u00c8 il frutto dell'ampliamento del Corpo annunciato alla conferenza stampa tenuta in occasione del giuramento delle nuove guardie nel 2018.\nPrecedentemente, in base all'articolo 7 del regolamento, il corpo della Guardia svizzera era composto da 110 uomini cos\u00ec suddivisi:\nGli ufficiali sono nominati direttamente dal Papa tra i sergenti della Guardia e le ex-guardie che hanno continuato la loro carriera nelle strutture della sicurezza svizzera (eccetto ovviamente il cappellano).\nRequisiti per l'arruolamento.\nPer essere ammessi a far parte della Guardia svizzera bisogna possedere ben determinati requisiti:\nFormazione.\nL'addestramento \u00e8 di tipo militare e prevede l'insegnamento di molteplici arti marziali, armi da fuoco e di armi da tiro.\nGiuramento delle reclute.\nIl 6 maggio di ogni anno, nel giorno dell'anniversario del sacco di Roma del 1527, le nuove reclute fanno solennemente il loro giuramento nel Cortile di San Damaso. Il cappellano della Guardia legge per intero il testo del giuramento:\nA questo punto vengono chiamate per nome le reclute, che poggiano la mano sinistra sulla bandiera della Guardia e la destra alzata con le tre dita aperte, quale simbolo della Trinit\u00e0 (oppure come riferimento al gesto compiuto durante il Giuramento del Gr\u00fctli che vide nascere appunto la Confederazione Elvetica), che confermano quanto detto dal cappellano e giurano nella loro lingua madre (tedesco, francese, italiano o romancio):\nQuando si fa riferimento ai santi, si fa riferimento principalmente ai patroni della Guardia svizzera, cio\u00e8 san Martino di Tours (11 novembre), san Sebastiano (20 gennaio) e san Nicolao della Fl\u00fce, \u00abDefensor Pacis et pater patriae\u00bb (25 settembre).\nL'uniforme.\nL'uniforme ufficiale \"di gala\" delle guardie svizzere \u00e8 di colore blu, rosso e giallo scuro, con dei distinti tratti rinascimentali. Al posto di questo i sergenti indossano uniforme di colore nero e rosso, invece gli ufficiali usano uniforme rossa di stile un po' diverso.\nLa diffusa opinione che l'uniforme sia stata disegnata da Michelangelo, dovuta anche al fatto che l'artista si trovava a Roma all'arrivo del primo contingente di soldati elvetici, \u00e8 tuttavia una sorta di leggenda: l'attuale divisa, infatti, \u00e8 stata concepita dal comandante Jules Repond agli inizi del XX secolo, ispirandosi alle divise storiche e all'opera di Raffaello. In particolare, i colori blu e giallo si ispirano a quelli contenuti nello stemma familiare di papa Giulio II della Rovere, il fondatore del Corpo, mentre il colore rosso a quello contenuto nello stemma di papa Clemente VII della famiglia Medici. Lo stemma di Giulio II \u00e8 ripreso anche sull'elmetto, pi\u00f9 propriamente un morione: infatti una quercia sbalzata campeggia su entrambi i lati del copricapo d'argento, ornato con piume di struzzo di diverso colore a seconda del grado del militare. Il morione viene indossato, in combinazione con il pettorale di una corazza del XVII secolo, in occasioni speciali, sfoggiato nella \"grande uniforme\". Dal 2019 \u00e8 stato adottato l'uso di un elmo nero in materiale plastico.\nLe guardie svizzere dispongono anche di un'uniforme da lavoro detta \"di manovra\", pi\u00f9 comoda rispetto a quella tradizionale: essa consiste di pantaloni e casacca di colore blu e un basco di colore nero.\nUltimamente gli ufficiali hanno cominciato ad usare anche un'uniforme nera per i momenti di certa ufficialit\u00e0. Gli ufficiali superiori al posto di spalline argentate bordate di rosso con queste uniformi portano spalline dorate con il bordo nero.\nEquipaggiamento.\nLa bandiera portata dal sergente maggiore viene accompagnata da due guardie munite di flamberga.\nIn funzione militare e di difesa vengono usati:\nBandiera.\nLa bandiera del corpo \u00e8 di forma quadrata e di dimensioni fissate in 2,2 m per 2,2 m; \u00e8 composta da una croce bianca in quattro campi, dei quali il secondo e il terzo recano i colori del corpo (blu, rosso e giallo) che riprendono quelli dello stemma dei Medici e della famiglia Della Rovere.\nIl primo campo, in alto a sinistra, reca lo stemma del papa regnante e il quarto, in basso a destra, quello di papa Giulio II, entrambi in campo rosso. Lo stemma del comandante in carica, disegnato come avente per sfondo i colori del suo cantone di origine, viene inoltre inserito al centro della croce.\nIl disegno della bandiera della guardia svizzera pontificia \u00e8 stato mutato diverse volte nella storia del corpo. Un affresco di Polidoro da Caravaggio presente nella cappella di sepoltura delle guardie nella Chiesa di Santa Maria della Piet\u00e0 in Camposanto dei Teutonici in Roma, commissionato dal secondo comandante, Marx R\u00f6ist, nel 1522, raffigura il comandante stesso fiancheggiato da due bandiere.\nUno dei primi riferimenti ad un vessillo del corpo si trova per\u00f2 gi\u00e0 dal 1519 ma il disegno di questa bandiera appare sconosciuto. Una delle prime bandiere conservate si trova ancora oggi nella \"Sala Regia\" nel palazzo del Vaticano. La bandiera mutava ad ogni pontificato e rappresentava i colori dello stemma del papa regnante. I moderni colori della guardia svizzera sono stati introdotti all'inizio del XX secolo e si basano su un affresco di Giuseppe Porta (1520\u20131575).\nSotto Pio IX (r. 1846-1878), la bandiera venne divisa in tre campi orizzontali, con lo stemma della santa sede, la bandiera svizzera ed un campo giallo con lo stemma del comandante. Sul retro si trovava lo stemma del pontefice in carica. Sotto Pio X (r. 1903\u20131914) il comandante Leopold Meyer von Schauensee (1901\u20131910), si propose di porre lo stemma pontificio su sfondo blu.\nIl moderno disegno della bandiera \u00e8 stato introdotto sotto il comando di Jules Repond of Freiburg (1910\u20131921).\nAnche se la bandiera viene ufficialmente esposta e portata in processione durante l'annuale cerimonia dell\"Urbi et Orbi\" e durante le cerimonie di giuramento delle nuove reclute, sotto il pontificato di papa Francesco si \u00e8 assistito sovente all'uso della sola bandiera vaticana come una sorta di bandiera nazionale.\nElenco dei comandanti del Corpo.\nQuello che segue \u00e8 un elenco cronologico dei comandanti della Guardia svizzera pontificia, con indicato come da tradizione il cantone di provenienza:"}
{"id": "93037", "revid": "588403", "url": "https://it.wikipedia.org/wiki?curid=93037", "title": "Pell\u00e9as et M\u00e9lisande (opera)", "text": "Pell\u00e9as et M\u00e9lisande \u00e8 un'opera lirica di Claude Debussy, scritta fra il 1893 e il 1902 e messa in scena per la prima volta al Th\u00e9\u00e2tre national de l'Op\u00e9ra-Comique di Parigi il 30 aprile 1902; la direzione orchestrale fu di Andr\u00e9 Messager, interpreti Mary Garden, Jean-Alexis P\u00e9rier e Hector Dufrane; le scene in stile preraffaellita furono opera di Lucien Jusseaume e Eug\u00e8ne Ronsin. Il libretto \u00e8 tratto dall'omonimo dramma simbolista di Maurice Maeterlinck.\nStoria.\nDebussy assistette il 17 maggio 1893 a una rappresentazione del \"Pell\u00e9as et M\u00e9lisande\" di Maeterlinck al Th\u00e9\u00e2tre des Bouffes-Parisiens; da allora il Compositore pens\u00f2 di scrivere la musica per un'opera lirica basata su quel testo. Come egli stesso disse, il dramma di P\u00e9lleas, per la sua umanit\u00e0 e per l'atmosfera, si adattava perfettamente all'idea di teatro musicale che egli aveva in mente.\nDebussy incaric\u00f2 il poeta Henri de R\u00e9gnier di chiedere, col dovuto tatto, a Maeterlinck l'autorizzazione a musicare il \"Pell\u00e9as\"; la risposta fu calorosamente positiva, addirittura lo scrittore ringrazi\u00f2 il musicista per quello che avrebbe potuto scrivere. Il compositore inizi\u00f2 a lavorare alla partitura verso la fine dell'anno e contemporaneamente si trasfer\u00ec in Rue Gustave Dor\u00e9 in un appartamento provvisto di una stanza luminosa e silenziosa che gli permetteva di comporre con assoluta tranquillit\u00e0. Qui il musicista visse in un isolamento pressoch\u00e9 totale per diversi mesi componendo il \"Pell\u00e9as\", incontrando solo di tanto in tando gli amici per far loro ascoltare al pianoforte i progressi fatti. Il 31 maggio 1894 il poeta Pierre Lou\u00ffs, amico del musicista, organizz\u00f2 una serata durante la quale Debussy suon\u00f2 il primo atto dell'opera.\nContemporaneamente alla stesura del \"Pell\u00e9as\", Debussy lavor\u00f2 anche ad altre opere e termin\u00f2 il Pr\u00e9lude \u00e0 l'apr\u00e8s-midi d'un faune. Nel 1895 egli complet\u00f2 la partitura dell'opera che sar\u00e0 per\u00f2 ancora pi\u00f9 volte modificata e rifinita prima della versione definitiva. Alla fine dell'anno Debussy cerc\u00f2 di far rappresentare la sua opera, ma per disaccordi con Materlinck sulla scelta del teatro, il progetto non and\u00f2 oltre.\nNel mese di maggio 1898 si apr\u00ec finalmente la possibilit\u00e0 di rappresentare il \"Pell\u00e9as\" all'Op\u00e9ra Comique, ma rimase ancora tutto in sospeso ancora per parecchio tempo, fino al 1901 quando Albert Carr\u00e9, direttore del Teatro, conferm\u00f2 la rappresentazione per la stagione successiva. Debussy inizi\u00f2 le prove il 13 gennaio 1902 tra mille difficolt\u00e0, per problemi di copiatura delle parti, per incomprensioni con lo scenografo, per l'ostilit\u00e0 degli orchestrali e soprattutto con Maeterlinck. Lo scrittore avrebbe voluto che il ruolo di M\u00e9lisande fosse dato a Georgette Leblanc, sua compagna. Debussy per\u00f2 non la apprezzava come cantante e non la ritenne adatta alla parte. Maeterlinck, offeso, scrisse allora una lettera aperta a Le Figaro contro il musicista e si dichiar\u00f2 estraneo al progetto, augurandone il fallimento. \nIl direttore del teatro aveva gi\u00e0 pensato fin dal dicembre 1901 di affidare la parte alla cantante scozzese Mary Garden e le affid\u00f2 quindi il ruolo; la prova generale del 28 aprile si svolse in maniera piuttosto movimentata; un programma fatto circolare all'ingresso descriveva l'opera in chiave parodistica e denigratoria e il pubblico, predisposto a divertirsi, si lasci\u00f2 andare a scherzi, battute e fischi. La prima ufficiale del 30 aprile risult\u00f2 invece abbastanza tranquilla, anche se si formarono due partiti opposti; i sostenitori di Debussy, fra cui Maurice Ravel, riuscirono a far tacere gli altri, di fede wagneriana, contrari all'innovazione musicale dell'autore. Il pubblico mantenne poi un contegno dignitoso e la rappresentazione termin\u00f2 con un discreto successo. Nelle serate successive il consenso and\u00f2 man mano aumentando e alle ultime repliche il pubblico faceva la coda per entrare a teatro.\nLe reazioni critiche.\nDebussy alle prime delle sue opere aveva finora riscontrato solo indifferenza, ora, con \"Pell\u00e9as et M\u00e9lisande\", attira o critiche ostili o elogi, comunque sempre giudizi mirati e precisi.\nUna delle critiche pi\u00f9 feroci fu quella di Camille Bellaigue che defin\u00ec l'opera \"costantemente insopportabile\" dove \"l'orchestra \u00e8 stridula e aspra, fa un po' di rumore, ma un rumore di poco conto\" e dicendo che \"un'arte simile \u00e8 malsana e nefasta\". Arthur Pougin ritenne che canto, tonalit\u00e0 e ritmo fossero cose sconosciute per Debussy, che scriveva musica vaga, fluttuante, senza movimento e senza vita.\nAlcune critiche furono per\u00f2 pi\u00f9 favorevoli alla composizione di Debussy. Il critico Adolphe Jullien scrisse che l'opera inizialmente aveva sorpreso gli spettatori, ma poco per volta, col procedere della rappresentazione, il musicista riusc\u00ec ad attirare l'attenzione e alla fine nessuno manifest\u00f2 contro di lui. Il giornalista Andr\u00e9 Corneau scrisse che \"Pell\u00e9as\" era finalmente un'opera dove non c'era nessuna imitazione, n\u00e9 di Wagner n\u00e9 di Gounod, e che per la sua originalit\u00e0 aveva per forza di cose scatenato opposizioni.\nJean Marnold defin\u00ec \"Pell\u00e9as\" un'opera di un virtuosismo abbagliante dove l'autore utilizza combinazioni insolite con una sicurezza magistrale. Anche il compositore Vincent d'Indy, che era presente alla prima, ammise sulla rivista \"L'occident\" che seppure l'opera presentasse una parte musicale quasi secondaria rispetto al testo, questa metteva tuttavia talmente in risalto il linguaggio da svelarne ogni significato e le onde musicali magnificavano l'espressione.\nTrama.\n\"Scena 1\": Una foresta nel regno di Allemonde.\nGolaud, nipote di Ark\u00ebl, re di Allemonde, vagando nella foresta, vede nei pressi di una fontana una fanciulla, la avvicina e lei gli racconta di chiamarsi M\u00e9lisande, di essere fuggita da un paese lontano e di non ricordare pi\u00f9 nulla del proprio passato. Golaud invita la giovane a seguirlo al castello e lei lo segue come incantanta.\n\"Scena 2\": In una stanza del castello.\nGolaud ha sposato M\u00e9lisande, ma teme il parere contrario del re; con una lettera egli chiede a Pell\u00e9as, suo fratellastro, di intercedere presso Ark\u00ebl. Il sovrano concede infine il suo consenso che viene comunicato da Pell\u00e9as con l'accensione di una fiaccola sulla torre del castello.\n\"Scena 3\": M\u00e9lisande \u00e8 malinconica e si confida con la madre di Golaud, Genevi\u00e8ve, che, per distrarla, la invita ad accompagnare Pell\u00e9as a vegliare il giovane Yniold, il figlio che Golaud ha avuto da un precedente matrimonio.\n\"Scena 1\": Una fontana nel parco del castello.\nPell\u00e9as e M\u00e9lisande si incontrano nei pressi di una fontana e qui la giovane rievoca il suo incontro con Golaud, ormai suo marito. M\u00e9lisande, sfiorando l'acqua con la mano lascia inavvertitamente cadere l'anello nuziale; l'acqua \u00e8 profonda e l'anello \u00e8 perduto.\n\"Scena 2\": Cadendo da cavallo Golaud si \u00e8 ferito e viene assistito da M\u00e9lisande che scoppia a piangere. Quando Golaud si accorge che al dito della moglie manca l'anello ne chiede spiegazione. M\u00e9lisande racconta di averlo perduto sulla riva del mare, in una grotta, mentre cercava conchiglie per Yniold; acconsente quindi di andarlo a cercare facendosi accompagnare, poich\u00e9 \u00e8 notte, da Pell\u00e9as.\n\"Scena 3\": Pell\u00e9as e M\u00e9lisande giungono davanti alla grotta e la giovane entra per poterla poi descrivere a Golaud. Alla luce della luna si scorgono all'interno tre mendicanti addormentati. Sconvolta e impressionata M\u00e9lisande fugge, subito seguita da Pell\u00e9as.\n\"Scena 1\": A una finestra del castello M\u00e9lisande pettina i suoi lunghi capelli biondi quando giunge Pell\u00e9as che le chiede di baciarle la mano poich\u00e9 a breve dovr\u00e0 partire; sporgendosi la giovane fa cadere la sua lunga chioma su Pell\u00e9as che la afferra e la bacia. Golaud li sorprende e li rimprovera allontanandosi poi inquieto e turbato.\n\"Scena 2\": Nei sotterranei del castello Golaud mostra al fratellastro uno stagno cupo e misterioso; mentre si sporge per osservarlo, Pell\u00e9as rischia di cadere, ma viene sorretto e salvato da Golaud.\n\"Scena 3\": M\u00e9lisande aspetta un figlio e il marito avverte Pell\u00e9as di non turbare la giovane poich\u00e9 anche le minime emozioni potrebbero nuocerle.\n\"Scena 4\": La gelosia si sta insinuando nell'animo di Golaud; egli interroga il piccolo Yniold per sapere la verit\u00e0 e scopre cos\u00ec che Pell\u00e9as e M\u00e9lisande stanno spesso insieme. Sollevando il figlio davanti alla finestra lo obbliga a dirgli che cosa stanno facendo i due giovani; i due sono insieme nella stanza di M\u00e9lisande in silenzio con gli sguardi trasognati.\n\"Scena 1\": Prima di partire Pell\u00e9as chiede a M\u00e9lisande di rivederla per l'ultima volta presso la fontana. Poco dopo la giovane incontra Ark\u00ebl e Golaud; convinto della sua infedelt\u00e0, Golaud interroga la moglie bruscamente e, non avendo risposta, la afferra per i capelli e la trascina per terra. Il re accorre in suo aiuto e riesce a calmare Golaud.\n\"Scena 2\": Alla fontana del parco Pell\u00e9as incontra M\u00e9lisande e le rivela il suo amore; i due giovani si abbracciano, ma vengono sorpresi da Golaud che ha una spada sguainata; egli si avventa su Pell\u00e9as e lo uccide, quindi ferisce anche M\u00e9lisande.\nM\u00e9lisande, in fin di vita, \u00e8 nella sua stanza e ha dato alla luce una bambina. Golaud, al suo capezzale, le chiede perdono, ma vuole sapere se lei ha amato Pell\u00e9as. La giovane chiede di vedere la sua bambina e dopo poco si spegne. Il re e Golaud escono in silenzio dalla stanza.\nAnalisi.\nDebussy aveva frequentato assiduamente gli ambienti letterari parigini e divenne amico di poeti come Pierre Lou\u00ffs e St\u00e9phane Mallarm\u00e9, entrando a far parte di quel circolo simbolista e impressionista da cui prese le mosse la partitura del \"Pell\u00e9as\", opera che ne rappresenta pienamente il pensiero e l'estetica con la sua musica raffinata, misteriosa, fluente ed evanescente.\nLa lunga gestazione del \"Pell\u00e9as et M\u00e9lisande\", durata quasi dieci anni, ha diverse motivazioni. In primo luogo la difficolt\u00e0 nel comporre che aveva sempre caratterizzato Debussy e che gli fece lasciare molte opere incompiute. La pressione dell'ambiente teatrale e musicale che gli chiedeva nuovi lavori contrastava con la sua sensibilit\u00e0 di artista che spesso aveva altri ideali. Il testo di Maeterlinck gli aveva per\u00f2 suggerito un universo particolare che si avvicinava sensibilmente alle sue aspirazioni. Debussy, infatti, lavorando e cesellando la sua composizione, era arrivato a sentirla talmente sua da avere un grande ritegno dal farla ascoltare al grande pubblico, temendo che questo non fosse in grado di comprenderne la bellezza; non solo, anche quando l'opera era praticamente terminata, ritard\u00f2 il pi\u00f9 possibile la pubblicazione, quasi per non separarsene, fino a quando, per cruda necessit\u00e0 finanziaria, non pot\u00e9 fare altrimenti. \nLa difficolt\u00e0 nel portare avanti la partitura era anche dovuta alla paura del musicista di realizzare un lavoro troppo vicino alle opere wagneriane. Debussy aveva preso le distanze dalla musica di Wagner da parecchio tempo, anche se, forse inconsciamente, ammirava le opere del compositore tedesco, pur non volendolo ammettere. Nel comporre la sua opera comunque Debussy fa dire al suo alter ego Monsieur Croche: \"l'autore di \"Pell\u00e9as et M\u00e9lisande\" ha dunque voluto reagire contro l'influenza di Wagner che giudica nefasta; essa crea imbarazzo e nuoce alla musica\".\n\"Pell\u00e9as et M\u00e9lisande\" si discosta dalle opere wagneriane per avere un testo in prosa e non in versi e di conseguenza la musica ha dovuto essere in altro modo calibrata nelle parti cantate. Completamente diverso \u00e8 poi l'utilizzo del leitmotiv. A differenza di Wagner, Debussy non affida un motivo caratterizzante a ciascun personaggio, ma modula la melodia di ognuno a seconda dei suoi sentimenti, di volta in volta riflettendo uno stato d'animo particolare.\nIl musicista mantenne pressoch\u00e9 intatto il dramma di Maeterlinck, togliendo solo alcune brevi parti per motivazioni sceniche e di durata; questa scelta determin\u00f2 un nuovo modo di legare il testo alla musica, superando la contrapposizione classica tra recitativo e aria. La vocalit\u00e0 in Debussy \u00e8 infatti totalmente nuova, niente di pi\u00f9 lontano dal canto spiegato; essa si manifesta qui in accenni a tratti sussurrati e si presenta con aspetti sfaccettati fatti di brevi incisi di declamato lirico. Questo modo di utilizzare la vocalit\u00e0 si basa essenzialmente su due elementi di particolare efficacia: la ripetizione di alcune note e il silenzio; questo secondo espediente \u00e8 caratteristico della figura di M\u00e9lisande, in particolare nel primo atto dove i suoi numerosi silenzi accentuano l'effetto drammatico della partitura; anche la linea del canto, legata alla reiterazione di note, con rari allontanamenti verso note pi\u00f9 acute, crea un effetto vicino al parlare quotidiano, anche nei momenti pi\u00f9 intensi e tragici dell'opera. \u00c8 sempre comunque l'orchestra ad assumersi il compito di legare le brevi parti del testo cantato dando risalto, con una sapiente strumentazione, ai personaggi evanescenti dell'opera.\nAl pathos magniloquente di tante opere precedenti Debussy sostituisce un linguaggio fatto di accenni, di pianissimo dove la melodia \u00e8 come contratta e a volte costituita da solo tre note; gli accordi non sono mai risolti e si avvicinano a dissonanze mai sviluppate in consonanze. Questa nuova armonia segue solo l'ispirazione di volta in volta mutevole de musicista e si lega all'atmosfera raffinata, misteriosa e fuori dal tempo della vicenda.\nSuccessive interpretazioni.\nL'allestimento del \"Pell\u00e9as\" del 1902 fu utilizzato nelle rappresentazioni fino al 1927. Da allora l'opera \u00e8 stata realizzata numerose volte dai pi\u00f9 importanti teatri in tutto il mondo. Arturo Toscanini ebbe il merito di voler rappresentare il \"Pell\u00e9as\" in Italia al Teatro alla Scala il 12 aprile 1908 con la sua direzione orchestrale.\nMoltissimi altri direttori si cimentarono con la partitura di Debussy; Messager, che fu il primo direttore dell'opera, dopo quattro repliche lasci\u00f2 il posto a Henri B\u00fcsser; dopo li lui vi furono D\u00e9sir\u00e9-\u00c9mile Inghelbrecht, Albert Wolff e Roger D\u00e9sormi\u00e8re che, con l'Orchestre de la Societ\u00e9 des Concerts du Conservatoire de Paris, realizz\u00f2 nel 1942 una delle prime incisioni discografiche del capolavoro di Debussy. Ernest Ansermet diresse l'opera nel 1951 con l'Orchestre de la Suisse Romande, Andr\u00e9 Cluytens nel 1956 la ripropose con l'Orchestre national de France.\nAltri celebri interpreti furono Victor de Sabata nel 1949 e nel 1953, Lorin Maazel nel 1969 con il Coro e Orchestra Sinfonica di Roma della RAI, Pierre Boulez che nel 1969 al Covent Garden di Londra propose un'importante rilettura dell'opera, Georges Pr\u00eatre nel 1973, Herbert von Karajan nel 1978 con i Berliner Philharmoniker e Claudio Abbado nel 1986 al Teatro alla Scala.\nOrganico orchestrale.\nTre flauti, due oboi, corno inglese, due clarinetti, tre fagotti, quattro corni, due trombe, tre tromboni, basso tuba, timpani, archi."}
{"id": "93039", "revid": "375960", "url": "https://it.wikipedia.org/wiki?curid=93039", "title": "Guardie Svizzere", "text": ""}
{"id": "93040", "revid": "83531", "url": "https://it.wikipedia.org/wiki?curid=93040", "title": "Rusa unicolor", "text": "Il sambar indiano (\"Rusa unicolor\" ) detto anche \"sambur\" o \"sambhur\" (in tamil: \"Kadaththi man\") \u00e8 un mammifero artiodattilo della famiglia Cervidae.\nDescrizione.\nRaggiunge un'altezza dai 102 ai 160\u00a0cm al garrese e pu\u00f2 pesare fino a 546\u00a0kg. Il manto \u00e8 bruno scuro con segni castani sulla groppa e sulle regioni inferiori. I grandi palchi robusti, generalmente rugosi, hanno una struttura semplice ed i rami principali si biforcano alle estremit\u00e0. In alcune sottospecie i palchi misurano 101\u00a0cm.\nBiologia.\nI sambar sono animali prevalentemente brucatori che vivono nelle aree boscose e si nutrono soprattutto di vegetazione coriacea, di erba e di altri vegetali. Sono animali diurni che vivono in branchi di 5-6 membri, nutrendosi di erba, ramoscelli, frutta e germogli di bamb\u00f9. Questi cervi si avvicinano all'acqua piuttosto raramente e, sebbene vivano soprattutto ai tropici, sono animali resistenti e si incontrano dal livello del mare fino ad altitudini elevate, come nelle foreste decidue miste dei monti himalayani, dove condividono l'areale con il cervo muschiato himalayano.&lt;br&gt; I sambar sono alcune delle prede preferite di tigri del bengala e di leoni asiatici. Altri predatori dei sambar sono i coccodrilli, come il coccodrillo palustre e il coccodrillo marino, ma anche leopardi e dhole costituiscono una minaccia, soprattutto per i sambar giovani o malati; tuttavia, essi sono in grado di cacciare anche adulti in buona salute.\nRiproduzione.\nNonostante non abbiano una specifica stagione degli amori, i sambar si accoppiano normalmente da settembre a gennaio. I maschi in calore difendono i loro territori e tentano di attrarre le femmine con manifestazioni vocali e olfattive. Durante questo periodo gli esemplari maschi sono solitari e molto aggressivi nei confronti degli altri maschi. Le femmine possono vivere in gruppi di otto individui. Nel suo territorio un maschio pu\u00f2 avere sotto il suo controllo un intero gruppo di femmine.\nIl periodo di gestazione per le femmine \u00e8 intorno ai 9 mesi, dopo i quali viene partorito un solo cerbiatto. I cerbiatti di sambar hanno il manto bruno con macchie chiare che spariscono poco dopo. I cerbiatti rimangono con le loro madri fino ai due anni.\nDistribuzione e habitat.\nIl sambar indiano vive in gran parte dell'Asia meridionale (spingendosi a nord fino alle pendici meridionali dei monti himalayani), nell'Asia sudorientale continentale (Birmania, Thailandia, Indocina, penisola malese), in Cina meridionale (compresa l'isola di Hainan), a Taiwan e sulle isole di Sumatra e del Borneo, in Indonesia. In aree protette, come i parchi nazionali e le riserve di India, Sri Lanka e Thailandia, questo cervo \u00e8 stato visto riunito in grandi mandrie. La sottospecie di sambar indiano dell'India e dello Sri Lanka \u00e8 la pi\u00f9 grande del genere ed ha anche i palchi pi\u00f9 grossi, sia nelle dimensioni che in proporzione al corpo. Il sambar della Cina meridionale e dell'Asia sudorientale continentale \u00e8, probabilmente, il secondo in termini di dimensioni, con i palchi leggermente pi\u00f9 piccoli di quelli del sambar indiano. Il \"sambar di Sumatra\", che vive nella penisola malese e a Sumatra, e il \"sambar del Borneo\" sembrano avere i palchi pi\u00f9 piccoli in proporzione alle loro dimensioni corporee. Il \"sambar di Formosa\" \u00e8 il pi\u00f9 piccolo e presenta delle proporzioni palchi-corpo pi\u00f9 simili a quelle del sambar della Cina meridionale.\nQuesti cervi vivono in habitat che spaziano dalle foreste stagionali tropicali (foreste secche tropicali e foreste sempreverdi umide stagionali) alle foreste miste subtropicali (conifere, latifoglie decidue e sempreverdi) e alle foreste pluviali tropicali. Il loro areale ricopre una vasta estensione classificata come foresta pluviale tropicale, ma in quei luoghi la loro densit\u00e0 \u00e8 probabilmente molto bassa. In queste aree, i cervi preferiscono probabilmente le radure e le aree vicine all'acqua. Verso nord si spingono, secondo \"Wild China\", fino alle pendici meridionali dei monti Qinling, in Cina centrale. A Taiwan, i sambar, insieme ai cervi sika, vengono allevati dai contadini per i loro palchi, che cadono annualmente in aprile e maggio.\nLe specie in Australia e Nuova Zelanda.\nI cervi sambar sono stati introdotti sia in Australia che in Nuova Zelanda. In Australia, la caccia a questi animali \u00e8 un'attivit\u00e0 popolare. I grandi trofei di sambar raggiungono prezzi elevati e catturare un cervo sambar sugli altopiani del Victoria e del Nuovo Galles del Sud (dove sono pi\u00f9 diffusi) viene considerato un atto ammirevole tra le confraternite di cacciatori australiani.\nNel Victoria i sambar furono originariamente introdotti sul monte Sugarloaf negli anni sessanta del XIX secolo, nei pressi dell'attuale parco nazionale di Kinglake, e nella tenuta di Harewood, nei pressi di Tooradin, dove si sono abbastanza adattati alle paludi costiere di Mirtacee di \"Koo Ree Wup\", ma in seguito si sono diffusi sulle regioni pi\u00f9 elevate del Paese, dove vivono oggi fino a 100.000 animali. Gli ultimi rilasci avvennero nella tenuta di Ercildoune, nei pressi di Ballarat, sul \"promontorio di Wilsons\" e sull\"'Isola di French\", a Western Port. Altri rilasci vennero effettuati nella \"penisola di Cobourg\", nel Territorio del Nord.\nNel 2006-07, un tremendo incendio doloso ha incenerito oltre 13.000\u00a0km\u00b2 del parco nazionale e della foresta statale di Victoria's Alpine, e si sostiene che esso abbia ucciso un qualcosa come 20.000 sambar, insieme a milioni di altri uccelli endemici ed altre creature viventi.\nIn Nuova Zelanda, i cervi sambar vagano sulle coste e nelle gole dell'Horowhenua, del Manawatu, del Rangitikei e del Whanganui. Fino ad anni recenti erano protetti, ma il \"Dipartimento della Conservazione\" della Nuova Zelanda ha attualmente rimosso le regolamentazioni sulla loro caccia, cos\u00ec che ora possono essere cacciati durante tutto l'anno.\nI sambar sono in grado di riprendersi dalle avversit\u00e0 - quando una femmina perde un cerbiatto a causa di un predatore, entra immediatamente in estro e d\u00e0 alla luce un altro piccolo nel giro di 8 mesi. Mentre in India questi animali vengono predati soprattutto dalle tigri delle paludi, in Australia i loro predatori sono soprattutto i cacciatori amatoriali, che catturano i sambar per la carne e per il valore dei trofei. In Australia questi cervi hanno raggiunto un peso corporeo di 360\u00a0kg, tanto \u00e8 loro favorevole l'habitat riscontrato sulle alte terre del Victoria.\nLa diffusione dei sambar nel Nuovo Galles del Sud e nel Victoria \u00e8 stata costante, tanto che questi animali sono stati avvistati sulle spiagge del Victoria meridionale a partire dal 1980, cos\u00ec come in alcune zone pi\u00f9 ad est, come Western Port, e nelle periferie pi\u00f9 esterne di Melbourne. \u00c8 in corso un notevole dibattito su come debbano essere gestiti; in particolare, i gruppi conservazionisti sostengono che il loro impatto ambientale oltrepassi il loro valore sociale, sebbene questa opinione venga duramente contestata dalle organizzazioni dei cacciatori, che sono i maggiori responsabili della loro gestione, insieme ai direttori delle foreste statali. Attualmente sono considerati una preda agognata, e per cacciarli bisogna ottenere una licenza di caccia, sebbene alcuni gruppi conservazionisti vogliano dichiararli una specie inselvatichita, sebbene sia noto che queste voci non sono basate su dati scientifici.\nSpecie simili.\nEsistono due specie simili che vivono nelle Filippine: il sambar delle Filippine (\"Rusa marianna\") e il cervo pomellato delle Filippine (noto anche come cervo pomellato delle Visayas o sambar di Alfred; \"Rusa alfredi\"). Entrambi questi cervi sono pi\u00f9 piccoli del sambar di Formosa.\nIl cervo rusa, o \"sambar della Sonda\" (\"Rusa timorensis\"), \u00e8 leggermente pi\u00f9 piccolo del sambar indiano e vive sulle isole di Giava e Bali, in Indonesia, e, diversamente dalle altre tre specie, \u00e8 prevalentemente un pascolatore e forma le mandrie pi\u00f9 numerose. Questo cervo si evolse probabilmente a Giava, ma fu poi largamente introdotto su alcune isole adiacenti, come le Molucche e le Piccole Isole della Sonda. Le mandrie si radunano nelle savane aperte, ma per rifugiarsi possono anche ritirarsi nelle aree boschive asciutte adiacenti o nelle foreste monsoniche decidue miste stagionali. Questo cervo \u00e8 la preda preferita del dragone di Komodo.\nEsiste anche una piccola mandria di sambar situata sull\"'Isola di Saint Vincent\", in Florida. Questi cervi furono portati l\u00e0 dai vecchi proprietari dell'isola, prima che fosse venduta alla Nature Conservancy."}
{"id": "93046", "revid": "729019", "url": "https://it.wikipedia.org/wiki?curid=93046", "title": "Via Flaminia", "text": "La Via Flaminia \u00e8 una via consolare romana che collega Roma a Rimini; oggi, nel tratto tra Roma e Fano, \u00e8 classificata come strada statale 3 Via Flaminia.\nStoria.\nNell'anno 220 a.C. il censore Gaio Flaminio Nepote diede inizio alla costruzione di una via consolare che collegasse Roma con l'Italia settentrionale, unificando e risistemando vari tratti preesistenti nei territori di Veio, Capena e Falerii (Civita Castellana). La costruzione fu ultimata nel 219 a.C..\nLa strada fu restaurata ed ampliata durante il governo degli imperatori Augusto, Vespasiano, Adriano. Svetonio racconta infatti che Augusto:\n\u00c8 stata la prima, e per molti secoli l'unica, strada terrestre di collegamento tra Roma e il nord Italia. Da Rimini continuava verso Milano come Via Emilia; da Milano le strade si diramavano verso le altre localit\u00e0 europee.\nFra il 1906 e il 1932 numerosi tratti di strada ospitarono i binari della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).\nIl percorso.\nTratto laziale ed umbro.\nLa strada iniziava il suo itinerario dalle Mura Serviane assieme alla Via Cassia attraverso la \"Porta Fontinalis\" che si trovava nei pressi del Campidoglio e poi proseguiva verso Ponte Milvio. Con la costruzione delle Mura aureliane la via consolare diede nome alla Porta Flaminia, poi Porta del Popolo. Il tratto urbano prese quindi il nome di Via Lata prima e Via del Corso ancora oggi.\nDa Ponte Milvio la Flaminia risaliva la valle del Tevere, passava per \"Faleri Veteres\" (Civita Castellana), entrava in Umbria a \"Ocriculum\" (Otricoli) e quindi raggiungeva \"Narnia\" (Narni).\nDa Narni partivano due ramificazioni; una, che secondo la maggioranza degli storici \u00e8 il percorso pi\u00f9 antico ed \u00e8 detta perci\u00f2 \"via Flaminia vetus\", piegava verso nord-ovest passando sopra al Ponte di Augusto, di notevole interesse tecnico, poi per \"Casventum\" (San Gemini), \"Carsulae\", \"Vicus ad Martis\" (Massa Martana) e attraverso \"Mevania\" (Bevagna) raggiungeva \"Forum Flaminii\" (San Giovanni Profiamma) a nord-est di \"Fulginium\", chiamato cos\u00ec dal nome della via Flaminia stessa.\nL'altro ramo, la \"via Flaminia nova\", partiva da Narni, giungeva a \"Interamna Nahars\" (Terni) e, attraverso \"Spoletium\" (Spoleto) e \"Fulginium\" (Foligno), si ricongiungeva, a \"Forum Flaminii\", con il tracciato della \"Flaminia vetus\".\nPassato \"Forum Flaminii\" e attraversato il Ponte Centesimo (cos\u00ec chiamato perch\u00e9 a 100 miglia da Roma), raggiungeva \"Nuceria Camellaria\" (Nocera Umbra), da cui partiva una variante, sempre diretta verso l'Adriatico. Il ramo principale proseguiva invece per \"Tadinum\" (Gualdo Tadino), \"Helvillum\" (Fossato di Vico) per giungere infine \"ad Ensem\" (Scheggia).\nTratto marchigiano e romagnolo.\nIl ramo principale della Flaminia attraversava gli Appennini grazie al passo della Scheggia (m. 632) e seguendo la valle del Burano giungeva a \"Luceolis\" (Cantiano), al \"vicus Cale\" (Cagli), e alla \"mutatio ad Intercisa Saxa\", posta poco prima della galleria romana del Furlo (\"forulum\"), scavata nella Gola del Furlo, tuttora esistente e di notevole interesse dal punto di vista tecnico; fu fatta scavare nel 76 d.C. dall'imperatore Vespasiano.\nDopo la gola del Furlo discendeva lungo la valle del \"Metauro\" passando per \"Forum Sempronii\" (Fossombrone), la \"mutatio\" \"ad Octavo\" (presso Calcinelli) per raggiungere infine la costa adriatica a \"Fanum Fortunae\" (Fano).\nDa Fano proseguiva per \"Pisaurum\" (l'odierna Pesaro); nel 187 a.C. fu prolungata fino ad \"Ariminum\" (Rimini), dove terminava il suo corso presso l'Arco d'Augusto.\nLa Flaminia giungeva all'Adriatico anche con una variante pi\u00f9 meridionale, che partiva in Umbria da \"Nuceria Camellaria\" (Nocera Umbra), seguiva il confine tra \"Umbria\" e \"Picenum\" e, passando per \"Septempeda\" (San Severino Marche), raggiungeva l'Adriatico ad \"Ancona\". Da questo porto si diramava verso nord per ricongiungersi al ramo principale a Fano, oppure proseguiva verso sud. Questo tratto \u00e8 oggi percorso dalla Strada Septempedana."}
{"id": "93048", "revid": "371529", "url": "https://it.wikipedia.org/wiki?curid=93048", "title": "Jerry Garcia", "text": "Dopo aver suonato per poco il pianoforte, tentando di seguire le orme della madre ma senza successo, divenne un eccezionale suonatore di chitarra e banjo. Ha partecipato a diversi altri progetti esterni ai Grateful Dead, in particolare la lunga collaborazione con il mandolinista David Grisman, amico di vecchia data di Garcia, di cui ci resta molto materiale inedito e postumo. Inoltre sono da citare le esperienze blues con Merl Saunders e Howard Wales. Nel corso della sua carriera ha preso parte a 2318 concerti ufficiali (DeadBase's calculations), oltre a moltissimi altri. Basti pensare che all'inizio della carriera i Grateful Dead suonavano due concerti al giorno, anche in citt\u00e0 diverse.\nBiografia.\nPrimi anni.\nFiglio di un'infermiera Ruth Marie \"Bobbie\" Clifford e di Jos\u00e9 o Joe Garcia, musicista jazz e nipote di Manuel \"Papuella\" Garc\u00eda, un elettricista di origine spagnola originario di La Coru\u00f1a in Spagna, Garcia nasce nell'agosto del 1942 a Oakland, California, al Children's Hospital e gli viene attribuito il nome Jerome John dal musicista jazz Jerome Kern, compositore favorito del padre.\nA soli 4 anni Garcia perde il dito medio della mano destra, amputato dal fratello Clifford per errore con l'accetta mentre tagliava della legna.\nUn anno dopo perde il padre che muore affogato mentre stava pescando.\nDopo aver suonato per un po' di tempo il pianoforte, all'et\u00e0 di 15 anni riceve per regalo dalla mamma una fisarmonica, che immediatamente scambia con una chitarra elettrica (una piccola Danelectro), appassionandosi subito allo strumento e iniziando a suonare come autodidatta.\nDopo aver abbandonato la scuola nel 1960 e aver prestato servizio nell'esercito, Garcia diviene amico del poeta Robert Hunter; insieme decidono di mettere su un duo, senza per\u00f2 concludere nulla.\nGarcia si appassiona al banjo e inizia a suonare bluegrass in molti gruppi locali.\nConosce i Mother McCree's Uptown Jug Champions (dove militano Bob Weir e Ron McKernan) e ne diviene in breve il chitarrista; sotto la spinta di Ron \"Pigpen\" McKernan la band si sposta da sonorit\u00e0 bluegrass a sonorit\u00e0 sempre pi\u00f9 elettriche, fino a cambiare il proprio nome in Warlocks e prendendo parte agli Acid test di Ken Kesey, che si riveleranno un'esperienza fondamentale per il gruppo e per Garcia.\nGrateful Dead.\nGi\u00e0 durante gli anni sessanta i Grateful Dead si fanno notare nella scena psichedelica per le loro \"performance live\", basate principalmente sul lavoro chitarristico di Garcia che con uno straordinario senso dell'improvvisazione rende ogni spettacolo un happening unico.\nCon gli inizi degli anni settanta il gruppo cambia stile, iniziando a suonare un folk rock disimpegnato: Garcia inizia a suonare anche altri tipi di chitarra, come chitarra folk e steel guitar.\nOra come non mai la collaborazione con Robert Hunter, iniziata nel 1968, durante la stagione psichedelica con \"Anthem of the Sun\" incomincia a dare i suoi frutti migliori, con album memorabili come \"Workingman's Dead\" e \"American Beauty\".\nLa carriera con il gruppo procede negli anni settanta e ottanta con dischi sempre meno frequenti, preferendo invece l'aspetto concertistico.\nAltri progetti.\nOltre che con i Grateful Dead e nei propri lavori da solista (iniziati nel 1971 con l'album \"Garcia\"), Garcia ha suonato in altri gruppi, capeggiati da lui stesso, nati per soddisfare gli altri suoi interessi musicali, quali il blues o il bluegrass: ricordiamo soprattutto gli Old and in the Way, con il mandolinista Dave Grisman, i Legion of Mary e la Jerry Garcia Acoustic Band.\nIl pi\u00f9 importante tra i vari progetti sviluppati durante la sua carriera al di fuori dei Grateful Dead sembra essere la Jerry Garcia Band. Molto numerosi e importanti sono poi i dischi prodotti insieme all'amico Dave Grisman, con cui collaborava sin dai tempi dei Grateful Dead.\nNumerosissime sono poi le collaborazioni con altri musicisti: compare per esempio nel disco \"Surrealistic Pillow\" dei Jefferson Airplane come \"aiuto spirituale\" (e suonando anche in un paio di brani); suona nella colonna sonora del film \"Zabriskie Point\" con un'improvvisazione per la cosiddetta \"love scene\"; suona la steel guitar negli album degli amici New Riders of the Purple Sage.\nMorte.\nJerry Garcia scompare il 9 agosto 1995 nel centro di riabilitazione dalle droghe \"Serenity Knolls\" a Lagunitas-Forest Knolls in California, per un attacco di cuore durante la notte, aggravato da apnea notturna. Garcia era ben noto per il consumo di droghe fin dagli anni sessanta: a quel periodo seguirono molti tentativi di smettere e altrettante ricadute.\nRiconoscimenti.\nIl giornale \"Rolling Stone\", nella sua classifica dei migliori chitarristi di sempre, lo posiziona al 13\u00ba posto.\nOgni anno in California un piccolo gruppo di fan festeggia dal 2002 il \"Jerry Garcia Day\".\nI rimanenti membri dei Grateful Dead, per le rare volte in cui ancora si esibiscono come tali, hanno modificato il nome della band nel solo \"The Dead\", per sottolineare che non pu\u00f2 pi\u00f9 essere lo stesso gruppo."}
{"id": "93050", "revid": "1573940", "url": "https://it.wikipedia.org/wiki?curid=93050", "title": "Perissodactyla", "text": "I Perissodattili (Perissodactyla ) costituiscono un ordine di mammiferi euteri al quale appartengono il cavallo e le forme affini, i rinoceronti e i tapiri.\nCaratteristica distintiva di questo gruppo di ungulati \u00e8 la presenza di arti con dita dispari (perissodattili = imparidigitati), dovuta alla scomparsa di alcune di esse, che ha prodotto arti con asse portante sul terzo dito.\nSistematica.\nI membri dell'ordine perissodattili si dividono in due sottordini: \nOltre a questi due sottordini, nel Cenozoico era diffuso anche uno stranissimo gruppo di perissodattili noti con il nome di ancilopodi (Ancylopoda) o calicoteri. Ne facevano parte bizzarri animali dagli enormi artigli e dalla testa da cavallo.\nOrdine Perissodactyla\nEvoluzione.\nI perissodattili si originarono, con tutta probabilit\u00e0, nel Paleocene superiore (circa 58 milioni di anni fa), da un gruppo di mammiferi primitivi noti come condilartri. In particolare, forme come \"Tetraclaenodon\" e \"Phenacodus\" sembrerebbero vicine all'origine del gruppo, anche se sono troppo tardive per essere veri antenati. Un resto fossile di un cranio, in ogni caso, \u00e8 stato rinvenuto nel Paleocene superiore della Cina: denominato \"Radinskya yupingae\", potrebbe rappresentare un valido antenato dei perissodattili. Altri possibili perissodattili arcaici, risalenti per\u00f2 all'Eocene, sono \"Olbitherium\", \"Hallensia \"e \"Cambaytherium\".\nNell'Eocene inferiore (circa 55 milioni di anni fa) comparvero i primi perissodattili veri e propri, gi\u00e0 abbastanza diversificati: la famiglia degli equidi era presente con forme primitive (\"Sifrhippus\") (per una migliore trattazione della storia evolutiva degli equidi, si veda la voce Evoluzione del cavallo). Accanto a questi equidi primitivi incominciarono a svilupparsi animali bizzarri come i paleoteri (\"Hyracotherium\", \"Propalaeotherium\" e \"Palaeotherium\"), simili a tapiri, e i brontoteri (\"Lambdotherium\"). Questi ultimi, nel corso dell'Eocene, diedero origine ad animali enormi, vagamente simili a rinoceronti con un corno a Y sul muso (\"Megacerops\"), che si estinsero in brevissimo tempo. Nel frattempo, sempre nell'Eocene inferiore, apparve un altro gruppo aberrante, i calicoteri (\"Eomoropus\"). Questi animali si specializzarono moltissimo nel corso della loro storia evolutiva e diedero origine ad animali come \"Chalicotherium\" e \"Moropus\", dall'aspetto davvero curioso e muniti di grandi artigli, che si estinsero solo nel Pleistocene (1,5 milioni di anni fa). \nL'Eocene vide anche l'apparizione di una serie di piccole forme (Isectolophidae, Homogalacidae, Helaletidae) che sembrerebbero anticipare i Ceratomorpha, ovvero il gruppo a cui appartengono i tapiri e i rinoceronti. I primi apparvero nell'Oligocene (circa 35 milioni di anni fa, con \"Protapirus\") e prosperano ancora ai giorni nostri, con cambiamenti minimi nella fisionomia. I rinoceronti, invece, svilupparono una notevole complessit\u00e0 di forme: si pensi che il pi\u00f9 grande mammifero terrestre mai esistito fu \"Paraceratherium\" dell'Oligocene superiore, un parente dei rinoceronti. Esistevano anche rinoceronti corridori (\"Hyracodon\") e semiacquatici (\"Metamynodon\"), ma tutti questi animali si estinsero a met\u00e0 del Cenozoico, lasciando spazio agli artiodattili. I rinoceronti attuali, invece, derivano da forme come \"Trigonias\" dell'Oligocene inferiore, gi\u00e0 molto simile alle specie attuali ma sprovvisto di corna. Nel Pleistocene si annoverano i rinoceronti lanosi (\"Coelodonta\") e l'incredibile unicorno gigante (\"Elasmotherium\") entrambi estintisi nel periodo delle glaciazioni.\nTra le famiglie estinte, si annoverano:\nDi seguito \u00e8 mostrato un cladogramma tratto dal lavoro di Holbrook e Lapergola (2011):"}
{"id": "93056", "revid": "125742857", "url": "https://it.wikipedia.org/wiki?curid=93056", "title": "Panthera leo", "text": "Il leone (Panthera leo ) \u00e8 il mammifero carnivoro della famiglia dei felidi. Dopo la tigre, \u00e8 il pi\u00f9 grande dei 7 grandi felidi del genere \"Panthera\" con alcuni maschi la cui massa corporea supera i 250\u00a0kg. Il suo areale \u00e8, al 2011, ridotto quasi esclusivamente all'Africa subsahariana; il continuo impoverimento del suo habitat naturale ed il protrarsi della caccia di frodo ai suoi danni ne fanno una specie vulnerabile secondo la IUCN. La definizione \u00e8 giustificata da un declino stimato tra il 30 e il 50% nella zona africana nei vent'anni precedenti.\nUna popolazione di dimensioni assai ridotte sopravvive nel Gir Forest National Park in India, mentre gli esemplari che abitavano il Nordafrica e il Medio Oriente sono scomparsi da molti secoli. Sino al Pleistocene, circa diecimila anni fa, il leone era il secondo grande mammifero pi\u00f9 diffuso dopo l'uomo. A quei tempi si trovavano leoni in gran parte dell'Eurasia e dell'Africa, e, con la variet\u00e0 \"Panthera leo atrox\", addirittura in America del Nord, dallo Yukon al Per\u00f9.\nIn virt\u00f9 delle dimensioni e delle abitudini, questo felino non pu\u00f2 essere allevato al di fuori di aree protette e parchi naturali o zoologici. Celebre \u00e8 l'esempio della leonessa Elsa, restituita all'habitat naturale dopo avere vissuto per alcuni anni con i coniugi Adamson. Sebbene le cause del declino dei leoni non siano certe, il degrado dell'habitat ed i conflitti con l'uomo ne sembrano le cause predominanti.\nConosciuto come il \"re della savana\" o il \"re degli animali\", in natura un leone sopravvive da dieci a quindici anni, mentre in cattivit\u00e0 pu\u00f2 arrivare a venti. I maschi, in particolare, non superano spesso i dieci anni d'et\u00e0 in natura, in seguito agli infortuni derivanti dalle lotte con i rivali per il dominio sul branco.\nTipicamente i leoni abitano la savana e le praterie, ma possono adattarsi ad aree cespugliose e foreste. In confronto ad altri felini, i leoni sono animali con uno spiccato spirito di socialit\u00e0. Un branco \u00e8 formato generalmente da un maschio alfa (affiancato a volte da alcuni compagni, specialmente fratelli e/o cugini), un gruppo di femmine imparentate tra loro, con cui questo si accoppia, e la loro prole. I cuccioli maschi restano all'interno del branco fino alla loro maturazione sessuale, quando vengono scacciati da parte dell'alfa, ossia il padre. I giovani maschi, una volta allontanati dal vecchio branco, restano insieme, formando un piccolo branco di soli maschi (fratelli/cugini) o fanno squadra con altri nomadi non imparentati con loro, e cercheranno di formare delle loro famiglie, in genere scacciando un altro maschio alfa (e la sua coalizione) prendendo cos\u00ec il controllo del suo branco. Le femmine tipicamente cacciano insieme per il gruppo, principalmente ungulati, mentre i maschi una volta impadronitisi di un branco si nutrono delle prede uccise dalle femmine e solo di rado cacciano essi stessi, sebbene siano perfettamente in grado di farlo. \u00c8 un cosiddetto predatore alfa, ovvero si colloca all'apice della catena alimentare, non avendo predatori in natura e potendo potenzialmente cibarsi di qualsiasi specie. I leoni non cacciano l'uomo con regolarit\u00e0, ma alcuni esemplari particolari lo hanno fatto.\nIl maschio di leone, assai facile da distinguere, ha una criniera caratteristica e la sua immagine \u00e8 uno dei simboli pi\u00f9 sfruttati nella storia dell'umanit\u00e0. Le prime rappresentazioni furono fatte nel paleolitico superiore, e troviamo leoni scolpiti o dipinti nelle grotte di Lascaux e nella grotta Chauvet. Essi appaiono nella cultura di praticamente ogni civilt\u00e0 antica che vi abbia avuto a che fare. Li troviamo inoltre in un'enorme quantit\u00e0 di sculture, dipinti, bandiere nazionali e regionali, film e libri contemporanei. Furono tenuti in menagerie fin dai tempi dell'impero romano e sono stati la chiave delle esibizioni degli zoo di tutto il mondo a partire dal XVIII secolo. Diversi zoo mondiali stanno collaborando per salvare la sottospecie asiatica.\nEtimologia.\nLa parola \"leone\", assai simile anche in altre lingue romanze, deriva dal latino \"le\u014d\" a sua volta preso in prestito in et\u00e0 arcaica dal greco antico \u03bb\u03ad\u03c9\u03bd (\"l\u00e9\u014dn\"). La parola ebraica \u05dc\u05b8\u05d1\u05b4\u05d9\u05d0 (\"lavi\") potrebbe anch'essa avere una relazione con le precedenti, cos\u00ec come quella in egiziano antico \"rw\". Si tratta di una delle molte specie descritte nel XVIII secolo da Linneo nel suo lavoro \"Systema Naturae\", con il nome di \"Felis leo\". \"Panthera\" \u00e8 dal greco \u03c0\u03ac\u03bd\u03b8\u03b7\u03c1 \"panth\u0113r\", imparentato con il sanscrito \"pu\u1e47\u1e0dar\u012bka\", \"tigre\".\nDescrizione.\nIl leone \u00e8 uno dei pi\u00f9 grandi predatori terrestri in assoluto e il pi\u00f9 grande in Africa. Fra i felidi, \u00e8 quello pi\u00f9 alto al garrese e, in quanto al peso, \u00e8 secondo solo alla tigre. Il maschio pu\u00f2 pesare dai 150 ai 250\u00a0kg, mentre la massa corporea delle femmine varia dai 120 ai 180\u00a0kg. Nonostante questa minoranza di peso a cacciare \u00e8 sempre la femmina mentre il maschio difende il territorio.\nNowell e Jackson hanno riportato masse corporee medie di 181\u2013220\u00a0kg per il maschio e di 126\u2013150\u00a0kg per le femmine, e hanno registrato l'abbattimento di un esemplare eccezionale di 272\u00a0kg presso il Monte Kenya. L'appartenenza regionale influisce pesantemente sulle dimensioni dei leoni: quelli sudafricani per esempio tendono a pesare in media il 5% in pi\u00f9 rispetto a quelli dell'Africa orientale. Specialmente nel passato, prima che la caccia da parte dell'uomo eliminasse gli esemplari pi\u00f9 grossi, provocando cos\u00ec il rimpicciolimento genetico della specie, i leoni potevano raggiungere grandi dimensioni. Un esemplare abbattuto nel 1936 presso Hectorspruit nel Transvaal orientale in Sudafrica pesava ben 313\u00a0kg.\nLa sottospecie pi\u00f9 grande, oggi estinta in natura, era il leone dell'Atlante, che viveva in Nord Africa e che pesava in media, nei maschi adulti, dai 272 ai 300\u00a0kg e poteva raggiungere 3,50 m di lunghezza. Atlas, un leone proveniente dal monte Atlante, e tenuto in cattivit\u00e0 dal re del Marocco venne descritto come \"molto superiore in dimensioni e coraggio ai leoni dalla criniera nera del Sud-Africa\".\nLa lunghezza del corpo, esclusa la coda, varia da 170 a 250\u00a0cm nei maschi e da 140 a 175\u00a0cm nelle femmine; l'altezza media al garrese \u00e8 intorno ai 120\u00a0cm per i maschi e 105\u2013110\u00a0cm per le femmine (il massimo \u00e8 rispettivamente di 126 e 110\u00a0cm). Il record di lunghezza succitato appartiene a un leone dalla criniera nera che \u00e8 stato abbattuto presso Muccso, nell'Angola meridionale nell'ottobre 1973.\nIl record di dimensioni per un leone in libert\u00e0 \u00e8 di 3,6 m di lunghezza per 318\u00a0kg di peso, appartenente a un leone del Transvaal.\nIn cattivit\u00e0 la mancanza di attivit\u00e0 e di esercizio pu\u00f2 comportare casi di obesit\u00e0 che portano i leoni a pesare anche pi\u00f9 di 300\u00a0kg; un maschio in particolare \u00e8 riuscito a raggiungere la massa corporea record di 375\u00a0kg. Il leone in questione si chiamava Simba e nel 1970, epoca della misurazione, viveva nello zoo di Colchester in Inghilterra. Si tratta di dimensioni ritenute impossibili da raggiungere per un leone selvatico, anche perch\u00e9 l'obesit\u00e0 sarebbe un ostacolo alla caccia e alla lotta per questi animali.\nIl leone asiatico \u00e8 popolarmente ritenuto pi\u00f9 piccolo di quello africano poich\u00e9 i leoni che attualmente sopravvivono in India sono effettivamente pi\u00f9 piccoli delle varie sottospecie di leoni africani. Si tratta, tuttavia, di una conseguenza dovuta alla caccia spietata da parte dell'uomo che ha sterminato in gran parte il leone asiatico riducendo la sua popolazione a poche centinaia di unit\u00e0 e riducendo anche le dimensioni della specie (poich\u00e9 gli esemplari pi\u00f9 grossi sono stati uccisi dai cacciatori, sono sopravvissuti solo quelli pi\u00f9 piccoli che hanno avuto figli propensi a raggiungere le loro dimensioni piuttosto che superarle). Da uno studio effettuato risulta che tra il 1620 e il 1880 i leoni asiatici misurati pesassero in media tra i 222 e i 255\u00a0kg, dimensioni perfettamente paragonabili ai cugini africani. Per contrasto gi\u00e0 nel 1994 i leoni asiatici misurati pesavano tra i 160 e i 190\u00a0kg, segno che la popolazione si era ridotta di dimensioni a causa della caccia da parte dell'uomo.\nLa coda ha una lunghezza considerevole compresa tra 90 e 105\u00a0cm per i maschi e tra 70 e 100\u00a0cm per le femmine. Fatto unico per i felidi, la coda termina con un ciuffo peloso che nasconde una punta ossea di circa 5\u00a0cm di lunghezza, la cui funzione non \u00e8 nota. Assente alla nascita, questa propaggine, spesso dotata di spine e formata dalle ultime ossa della coda saldate assieme, comincia a formarsi dopo i cinque mesi e mezzo d'et\u00e0 ed \u00e8 completa a sette.\nOltre alla differenza di stazza il pi\u00f9 evidente indizio di dimorfismo sessuale \u00e8 rappresentato dalla folta criniera di cui solo i maschi sono dotati. Si tratta degli unici felini che presentano una caratteristica dimorfa cos\u00ec spiccata. Non \u00e8 certo che la presenza della criniera abbia influenza sulle abitudini del leone maschio. Se da una parte potrebbe limitarne le capacit\u00e0 mimetiche, dall'altra potrebbe svolgere una funzione protettiva durante i frequenti scontri con altri maschi o con altri predatori.\nGli arti potenti, la formidabile mascella e i canini di 7\u20138\u00a0cm gli permettono di abbattere prede di grandi dimensioni. Il teschio \u00e8 assai simile a quello di una tigre, anche se la parte frontale \u00e8 pi\u00f9 depressa e appiattita e la parte suborbitale \u00e8 leggermente pi\u00f9 corta. Le aperture nasali sono inoltre pi\u00f9 grandi rispetto a quelle della tigre. In ogni caso, vista la grande somiglianza, soltanto la mascella inferiore viene considerata un indicatore affidabile per distinguere le due specie. Un leone \u00e8 in grado di esercitare una pressione di morso pari a 650-700 psi, equivalenti a 2900-3120 N, la stessa di un grande squalo bianco, sebbene il felino pesi 5 volte di meno; tuttavia, \u00e8 decisamente minore rispetto a quella di una tigre.\nIl colore della pelliccia varia sui toni del giallo e del camoscio, sino al rossiccio e all'ocra, pi\u00f9 chiaro nelle parti inferiori del corpo. La criniera varia in colore dal biondo al marrone scuro e generalmente si scurisce con l'et\u00e0, mentre il ciuffo al termine della coda \u00e8 invariabilmente nero. I cuccioli nascono con la pelliccia maculata, simile a quella di un leopardo. Anche se al sopraggiungere dell'et\u00e0 adulta le macchie scompaiono, qualche puntino tenue si pu\u00f2 spesso osservare sulle zampe e sul ventre, in modo particolare nelle leonesse.\nVariazioni.\nNelle popolazioni di leoni sono state osservate un certo numero di variazioni naturali. Alcune di queste sono state facilitate dalla cattivit\u00e0.\nLeoni bianchi.\nSebbene siano rari, i leoni bianchi si incontrano occasionalmente a Timbavati, in Sudafrica. Il loro insolito colore \u00e8 dovuto alla presenza di un gene recessivo. In particolare non si pu\u00f2 parlare di una sottospecie distinta, ma di un caso di polimorfismo genetico legato a una condizione di leucismo, che causa una colorazione pallida e simile a quella delle tigri bianche. La condizione \u00e8 inoltre analoga, anche se con effetti opposti, al melanismo tipico della pantera nera. Non si tratta invece di una variante dell'albinismo, in quanto la pigmentazione degli occhi e della pelle \u00e8 quella classica.\nUn leone bianco incontra comunque degli svantaggi quando va a caccia: la sua presenza pu\u00f2 essere tradita dal suo colore, diversamente da quanto avviene per la versione classica del felino che si immerge quasi perfettamente nell'ambiente circostante. I leoni bianchi nascono quasi completamente di quel colore, senza le normali macchie di camuffamento che si trovano generalmente nei cuccioli di leone. Il loro colore si scurisce gradualmente fino a diventare crema o avorio (colore noto con il nome di \"biondo\").\nLa sottospecie in cui pi\u00f9 frequentemente viene osservata questa caratteristica \u00e8 la \"Panthera leo krugeri\", in particolare all'interno e nei pressi del Parco nazionale Kruger e dell'adiacente Riserva naturale di Timbavati, che si trovano nel Sudafrica orientale. La peculiarit\u00e0 \u00e8 comunque molto pi\u00f9 frequente in cattivit\u00e0, grazie alla selezione effettuata dagli allevatori. Questi leoni sono stati infatti allevati per anni in Sudafrica in modo da potere essere usati come trofei per battute di caccia.\nLe prime conferme dell'esistenza di questi animali sono arrivati soltanto nel tardo XX secolo. Per centinaia di anni si credeva che essi fossero solo i protagonisti di un ciclo di leggende sudafricane, e che il loro manto candido simboleggiasse la bont\u00e0 presente in tutte le creature. I primi avvistamenti attendibili all'inizio del Novecento tuttavia, sono stati seguiti da molti altri, anche se non frequenti, sino al 1975, quando una cucciolata di leoni bianchi \u00e8 stata ritrovata nella Riserva Timbavati.\nIbridi.\nIn cattivit\u00e0 si sono verificati alcuni casi di incrocio fra leoni e tigri: l'accoppiamento tra un esemplare di leone maschio e uno di tigre femmina origina un ibrido detto ligre, mentre l'incrocio tra una leonessa e un esemplare di tigre maschio origina un tigone.\nBiologia.\nComportamento.\nI leoni restano per molto tempo inattivi durante la giornata, stando a riposo per circa 20 ore su 24. Nonostante questo, se si dovesse rendere necessario, i leoni possono attivarsi in qualsiasi momento. In genere il periodo di massima mobilit\u00e0 \u00e8 quello successivo al tramonto, dedicato alla socialit\u00e0, alla tolettatura e ai bisogni fisiologici. Raffiche intermittenti di grande attivit\u00e0 avvengono durante le ore notturne fino all'alba, dedicate alla caccia. Spendono una media di due ore al giorno camminando o correndo e all'incirca 50 minuti per nutrirsi.\nVita e salute.\nLa vita dei leoni in natura arriva al massimo a circa sedici anni, mentre in cattivit\u00e0 pu\u00f2 protrarsi per ulteriori dieci. Tuttavia, per varie cause, pochi esemplari riescono a vivere cos\u00ec a lungo, in particolare i maschi solitari.\nAnche se i leoni adulti non hanno predatori naturali alcuni indizi provano come la maggior parte delle morti siano violente e causate dall'uomo o da altri leoni. Ci\u00f2 \u00e8 particolarmente vero per i maschi i quali, essendo il primo baluardo in difesa della prole, sono esposti agli attacchi di altri aspiranti leader. Infatti, anche se l'et\u00e0 massima in natura \u00e8 di circa 16 anni, la maggioranza dei maschi non supera i 10. Ne consegue che la vita di un maschio dura generalmente meno di quella di una femmina, in natura. Tuttavia non solo i maschi sono soggetti a morte violenta: qualora i territori di due branchi si sovrappongano, esemplari di entrambi i sessi possono perdere la vita nelle lotte che ne conseguono.\nLe specie di zecche che infastidiscono i leoni sono diverse, e attaccano orecchio, collo e inguine. Forme adulte del Cestoda \"Taenia\" sono state ritrovate nell'intestino di alcuni leoni, che li avevano probabilmente ingeriti allo stadio larvale dalla carne di un'antilope.\nAltri leoni all'interno del cratere di Ngorongoro erano infastiditi da una diffusione anomala di mosche cavalline avvenuta nel 1962. I leoni in questione apparivano ricoperti di macchie pallide, indicative di aree prive di sangue, ed emaciati. I felini hanno tentato inutilmente di liberarsi del fastidioso parassita arrampicandosi sugli alberi e rifugiandosi in tane di iena. Alla fine molti sono morti o fuggiti, poich\u00e9 il loro numero \u00e8 crollato da 70 a 15 individui. Un'invasione di questi insetti avvenuta nel 2001 ha poi ucciso altri sei leoni. In modo particolare quando si trovano in cattivit\u00e0, i leoni sono assai vulnerabili al virus del cimurro, al virus dell'immunodeficienza felina e alla peritonite infettiva felina. Il primo \u00e8 assai diffuso tra i cani domestici e tra altri carnivori, e un'epidemia di questa patologia avvenuta nel Parco nazionale del Serengeti nel 1994 ha portato molti esemplari allo sviluppo di sintomi neurologici come le convulsioni. Molti di questi leoni sono morti in seguito di polmonite ed encefalite. Il secondo virus, che \u00e8 simile all'HIV, non \u00e8 ritenuto molto dannoso per un leone, ma visti i suoi effetti devastanti sui gatti, i leoni in cattivit\u00e0 sono tenuti sotto stretto controllo da questo punto di vista. Appare con frequenza alta o addirittura endemica in molte popolazioni di leone africano in natura, ma \u00e8 praticamente assente nelle zone asiatiche e in Namibia.\nAlimentazione.\nI leoni sono carnivori e il fabbisogno giornaliero di carne raggiunge i tra le femmine adulte e i tra i maschi. Questi animali possono tuttavia mangiare molto di pi\u00f9 quando hanno una preda a disposizione. Riescono infatti a ingoiare fino a di carne in un'unica battuta di caccia. Se la preda \u00e8 troppo grande per divorarla completamente si riposano per qualche ora e ricominciano a mangiare in seguito. Durante le giornate pi\u00f9 calde, nel corso di questi momenti di riposo il branco pu\u00f2 lasciare uno o due maschi a difendere la preda e ritirarsi in zone pi\u00f9 in ombra.\nLe prede predilette sono grandi mammiferi, in particolare gnu, impala, zebre, bufali neri e facoceri nella zona africana dell'areale, antilopi azzurre, bufali d'acqua, gazzelle, cinghiali e varie specie di cervo (come sambar e cervi pomellati) nella parte indiana. Sono molte tuttavia le specie di animale che possono divenire oggetto della caccia di questi felini, a seconda delle necessit\u00e0. Tra queste ricordiamo ungulati tra i 50 e i 300\u00a0kg come kudu, alcelafi, orici gazzella e antilopi. In alcune occasioni, possono nutrirsi anche di animali pi\u00f9 piccoli come gazzelle di Thomson, springboks, o addirittura lepri e uccelli. In generale un gruppo di leoni \u00e8 in grado di abbattere qualsiasi animale, anche se adulto e perfettamente in salute, ma essi tendono a evitare di attaccare animali troppo grandi, come per esempio le giraffe adulte, per evitare il rischio di ferirsi durante l'attacco.\nAltre statistiche portano alla luce risultati analoghi, ma leggermente diversi, dovuti anche alle differenze geografiche. Il range di massa corporea delle prede sarebbe infatti compreso tra i 190 e i 550\u00a0kg. In Africa, la preda preferita sarebbe lo gnu, che nel Serengeti costituisce pi\u00f9 di met\u00e0 della dieta, seguito dalla zebra. La maggior parte degli ippopotami, rinoceronti ed elefanti adulti, e per opposti motivi le gazzelle e gli impala pi\u00f9 piccoli, escono dall'intervallo sopracitato e quindi sono normalmente evitati. In particolari regioni comunque bufali e giraffe adulte sono considerate prede dai leoni locali. Nel Parco nazionale Kruger per esempio, le giraffe sono regolarmente uccise e mangiate, mentre nel Parco nazionale del lago Manyara sono i bufali neri a costituire sino al 62% della dieta dei leoni, poich\u00e9 in quella zona tali bovini sono presenti in numero abbondante.\nNegli stessi luoghi possono occasionalmente catturare addirittura degli ippopotami, mentre in generale i rinoceronti non sono alla loro portata. D'altro canto, anche se pesano meno di 190\u00a0kg, i facoceri sono spesso catturati in base alla disponibilit\u00e0 del momento.\nQuesti felini sono inoltre in grado di apprendere nuove tecniche di caccia e acquisire una preferenza non istintiva per determinati tipi di prede: i leoni della zona del fiume Savuti in Botswana per esempio, sono specializzati nella caccia ai cuccioli di elefante, mentre quelli che vivono presso il fiume Cuando (ancora Botswana) si nutrono soprattutto di ippopotami.\nNel primo caso le guide del Parco nazionale del Chobe hanno spiegato come, spinti da una fame estrema, i leoni abbiano cominciato dapprima ad attaccare i cuccioli di elefante, poi i giovani e in alcuni casi addirittura gli adulti. Per avere la meglio su questi giganti approfittano delle ore notturne, che riducono le capacit\u00e0 visive dei pachidermi.\nIn genere l'attacco a prede di specie insolite \u00e8 inizialmente giustificato dalla scarsa disponibilit\u00e0 di cibo, ma pu\u00f2 in seguito consolidarsi come abitudine. In alcune occasioni comportamenti acquisiti di questo tipo hanno trasformato i leoni in cacciatori di uomini.\nI leoni non disdegnano comunque la carne di animali da allevamento: in India per esempio i bovini domestici rappresentano una parte importante della dieta dei pochi leoni liberi ancora presenti. I re della savana arrivano inoltre a uccidere i loro competitori come leopardi, ghepardi, iene, licaoni anche se, diversamente da quanto fanno la maggior parte degli altri felini predatori, assai raramente se ne nutrono. Infine i leoni possono nutrirsi di carogne di animali morti per cause naturali o uccisi da altri predatori, e stanno molto attenti ai movimenti degli avvoltoi, che sono indicatori di animali morti o in gravi difficolt\u00e0.\nI leoni del deserto della Namibia e del Kalahari in Botswana sono stati addirittura osservati spingersi fino alle coste del mare per cacciare cormorani, foche e sono stati perfino visti nutrirsi di carcasse di balene arenate sulla spiaggia, non certo le loro prede abituali.\nComportamento sociale.\nI leoni sono carnivori predatori che manifestano due tipi di struttura sociale.\nAlcuni di essi sono stanziali, e vivono all'interno di gruppi chiamati branchi. Il branco \u00e8 normalmente costituito da cinque o sei femmine adulte, con i rispettivi cuccioli di ambo i sessi, e uno o due leoni maschi adulti (che diventano una coalizione se sono pi\u00f9 di uno) che si accoppiano con le femmine. Sono stati comunque osservati branchi molto pi\u00f9 numerosi, composti da circa trenta esemplari. Il numero di maschi in una coalizione \u00e8 tipicamente due, ma pu\u00f2 aumentare a quattro, e poi ulteriormente incrementare fino, in casi molto rari, ad arrivare a 8-9 esemplari.\nSolitamente le coalizioni di leoni sono formate da fratelli, che dopo avere lasciato il branco di origine sono rimasti insieme. Tuttavia, poich\u00e9 \u00e8 raro che tutti i giovani leoni riescano a sopravvivere alla vita nomade fino a raggiungere l'et\u00e0 adulta, capita anche che i maschi facciano squadra con altri nomadi non imparentati con loro. Un esempio particolare \u00e8 una coalizione di leoni formatasi in Kenya, nel parco Masai Mara, e divenuta famosa tramite documentari e film: nel 2007, un leone chiamato Notch fu scacciato dal suo branco insieme con i suoi cinque figli maschi allora adolescenti (quindi non uccisi dai nuovi capibranco). Notch e i suoi figli (chiamati Ron, Notch II, Cesare, Grimace e Long) formarono una coalizione insieme e, una volta che questi divennero adulti, aiutarono il padre a riconquistare il suo branco. Oggi Notch \u00e8 morto ma i suoi figli superstiti dominano ancora il territorio del Mara.\nAltri leoni vivono in condizioni di nomadismo, coprendo grandi distanze, singolarmente o in coppia. Le coppie sono spesso formate da maschi imparentati che sono stati esclusi dal branco di nascita. Lo stile di vita comunque \u00e8 soggetto a variazioni: un leone del branco pu\u00f2 diventare nomade e viceversa. In ogni caso un maschio \u00e8 costretto prima o poi a sopportare questa situazione, e potrebbe non essere mai in grado di imporsi come capo di un branco. Ci\u00f2 in quanto i maschi sono espulsi dal branco non appena raggiungono la maturit\u00e0 sessuale, cio\u00e8 a 2-3 anni d'et\u00e0. Mentre il maschio cambia, le femmine costituiscono il nucleo sociale del gruppo e per questo non tollerano altre leonesse che cerchino di entrare a farne parte. Un certo turnover \u00e8 possibile solo tramite il ciclo naturale della vita: alcune giovani cucciole del gruppo sostituiscono le leonesse che dovessero morire, ma altre devono allontanarsi e diventano nomadi. Per questi motivi, una femmina che fosse in stato di nomadismo, avrebbe anch'essa grosse difficolt\u00e0 a trovare un nuovo branco.\nIl branco occupa un territorio di medie dimensioni, i nomadi un'area pi\u00f9 grande. In particolare i maschi di un branco tendono a occupare le estremit\u00e0 del territorio, in modo da poterlo sorvegliare.\nIl motivo per il quale le leonesse siano pi\u00f9 spiccatamente sociali rispetto ad altri felini \u00e8 fonte di dibattito; la ragione pi\u00f9 ovvia potrebbe essere la maggiore probabilit\u00e0 di successo nella caccia, ma un'analisi pi\u00f9 attenta ci mostra altri risvolti di questa caratteristica. La caccia cooperativa non solo assicura una predazione pi\u00f9 efficace, ma riduce il consumo calorico da parte degli animali che pur non partecipandovi, sono ammessi al pasto. Alcune leonesse infatti si occupano dei cuccioli, che altrimenti sarebbero lasciati soli per lunghi periodi di tempo. La salute delle cacciatrici, che \u00e8 fondamentale per la sopravvivenza del branco, \u00e8 privilegiata, ed esse hanno comunque diritto a nutrirsi per prime della preda.\nUlteriori benefici di un comportamento collaborativo familiare sono rappresentati dalla possibilit\u00e0 di favorire i propri parenti sul percorso evoluzionistico (si preferisce infatti dividere il cibo con i propri parenti piuttosto che con estranei), dalla protezione congiunta della prole, dalla capacit\u00e0 di mantenimento del territorio, dalla maggior protezione dalle ferite di caccia e dalla fame.\nNei branchi vi \u00e8 una ripartizione dei ruoli molto pi\u00f9 marcata che in altre specie. Se da un lato l'attivit\u00e0 della caccia \u00e8 appannaggio quasi esclusivo delle femmine, i maschi hanno un ruolo ugualmente importante, ma diverso. Hanno infatti il compito di perlustrare il territorio, difendere le prede catturate e proteggere il gruppo, e in particolare i cuccioli, da minacce esterne. Questo li espone costantemente a scontri diretti contro altri leoni, iene, leopardi e ghepardi, facendo dei leoni maschi dei combattenti perfetti, modellati dalla selezione naturale. Inoltre i giovani maschi, che presentano criniere relativamente corte, sono discreti cacciatori, anche se non validi quanto le leonesse, mentre i maschi adulti partecipano solo occasionalmente a battute di caccia se la preda \u00e8 un animale particolarmente vigoroso, come un bufalo o una giraffa (che pu\u00f2 arrivare alle due tonnellate di peso).\nLa maggior parte del lavoro per la caccia \u00e8 svolto dalle leonesse, che sono pi\u00f9 snelle e agili dei maschi e non presentano l'ingombro della pesante criniera, che pu\u00f2 essere causa di surriscaldamento durante gli sforzi e rende l'animale pi\u00f9 visibile durante la stagione secca. La strategia di caccia cooperativa permette di infastidire e poi abbattere la preda. Se un maschio si trova nei pressi della preda stessa, tende a cercare di impossessarsene una volta che essa \u00e8 stata neutralizzata dalle leonesse. I leoni maschi sono pi\u00f9 propensi a dividere il cibo con i cuccioli piuttosto che con le femmine, ma capita che lascino che il resto del gruppo mangi insieme con loro. Le prede pi\u00f9 piccole sono consumate in loco, mentre quelle pi\u00f9 grandi possono venire trascinate all'interno del territorio. Le prede pi\u00f9 grandi sono anche le pi\u00f9 condivise.\nI leoni maschi sono comunque capaci di cacciare da soli. Se un membro del gruppo \u00e8 ferito e non pu\u00f2 cacciare, il resto del branco procurer\u00e0 il cibo per lui, permettendogli perfino di nutrirsi per primo per recuperare le forze.\nSia le femmine sia i maschi si occupano della difesa del branco contro gli intrusi, ma sono soprattutto i maschi a condurre questa operazione: uno o alcuni di loro si portano in faccia al pericolo, gli altri (comprese le femmine) li spalleggiano da dietro. Visto che ogni leone ha il suo ruolo all'interno del branco anche quelli che stanno alle spalle tendono a rendersi utili nella lotta. Ci\u00f2 potrebbe essere anche dovuto al fatto che all'interno delle logiche del branco chi riesce a scacciare con successo un intruso acquista un certo credito, e il livello di popolarit\u00e0 delle leonesse dipende in modo assai marcato da questo fattore.\nI maschi adulti, i capibranco, determinano i movimenti del gruppo, guidandoli dove c'\u00e8 cibo, acqua e riparo. Loro compito \u00e8 anche placare i conflitti all'interno del branco e proteggerlo da minacce esterne di ogni tipo. Quando i membri del gruppo sono attaccati da altri leoni, iene, coccodrilli, elefanti o umani, i maschi adulti li proteggono, anche a costo della loro vita. Loro sono il centro dell'attenzione durante i momenti di riposo e i cuccioli si avvicinano spesso a loro e li includono nei loro giochi. I leoni adulti, inoltre, fingono volontariamente di provare dolore quando sono morsi dai cuccioli per incoraggiarli.\nIl fatto che i leoni maschi siano tanto importanti per il branco \u00e8 la ragione dei conflitti con altri maschi per la supremazia. Essi sono inevitabilmente destinati, prima o poi, a venire sconfitti da maschi pi\u00f9 giovani e pi\u00f9 forti che ne prenderanno il posto come capi e guida del branco. Ci\u00f2 fa s\u00ec che il branco abbia sempre dei maschi forti e in salute a guidarli. Quando i maschi adulti muoiono in altre circostanze (per esempio perch\u00e9 uccisi dagli umani o, pi\u00f9 raramente, da altri animali), il gruppo ne risente in quanto soffre della loro mancata guida e protezione e molto spesso si sfalda. Questa \u00e8 una delle ragioni principali per cui il leone \u00e8 a rischio di estinzione: i cacciatori mirano quasi sempre a uccidere i maschi adulti perch\u00e9 considerati trofei pi\u00f9 prestigiosi e la morte dei leader lascia il branco indifeso e comporta, per riflesso, la morte dei suoi individui pi\u00f9 deboli, in particolare i cuccioli.\nCaccia.\nMalgrado il peso elevato il leone \u00e8 un animale eccezionalmente agile: pu\u00f2 salire sugli alberi, nuotare, lanciarsi nel vuoto, correre con grande rapidit\u00e0 (quando \u00e8 lanciato, raggiunge i 75\u00a0km/h su terreni pianeggianti e percorre cento metri in cinque secondi) e spiccare balzi incredibili, fino a dodici metri in lunghezza e tre in altezza.\nMalgrado ci\u00f2 un aspetto peculiare dell'attivit\u00e0 predatoria dei leoni \u00e8 il fatto che in realt\u00e0 non sono dotati di grandi capacit\u00e0 di resistenza agli sforzi: il cuore di una femmina infatti costituisce lo 0,57% della massa corporea totale, mentre quello di un maschio arriva appena allo 0,45%. A titolo di paragone, si sappia che il cuore di una iena pesa quanto l'1% del corpo. Pertanto, anche se una leonessa \u00e8 capace di raggiungere velocit\u00e0 di punta pari a circa 81\u00a0km/h, non pu\u00f2 riuscire a mantenerla se non per la durata di uno scatto repentino, e per questo motivo tende ad avvicinarsi silenziosamente alla preda prima di attaccarla.\nA questo riguardo va notato come i leoni siano abili nello sfruttare il territorio se questo permette loro di nascondersi: la maggior parte delle volte che uccidono una preda infatti, ci\u00f2 avviene di notte o in presenza di efficaci nascondigli.\nLa strategia di caccia prevede l'avvicinamento silenzioso gi\u00e0 citato in precedenza sino a una distanza di circa 30 metri. Tipicamente inoltre alcune femmine si avvicinano in gruppo a branchi di prede circondandoli, e quando si trovano alla distanza adatta, attaccano repentinamente l'esemplare pi\u00f9 vicino o apparentemente pi\u00f9 debole. L'attacco \u00e8 breve e potente e consiste in uno scatto poderoso che culmina in un balzo finale. La malcapitata preda \u00e8 generalmente uccisa per strangolamento in seguito al tenace morso sul collo da parte del felino, che pu\u00f2 causare ischemia cerebrale o asfissia, che a sua volta pu\u00f2 trasformarsi in ipossiemia o pi\u00f9 in generale in ipossia. Il morso causa spesso la perforazione della trachea, che tronca sul nascere ogni possibile velleit\u00e0 di fuga della preda. A volte i leoni uccidono la preda mordendole la bocca e le narici causando ancora asfissia, altre volte, se la preda \u00e8 sufficientemente piccola (come nel caso delle zebre) sfondando il cranio con i canini. Quest'ultimo comportamento \u00e8 tipico anche delle tigri. Le prede pi\u00f9 piccole comunque, possono morire anche in seguito a un colpo di zampa ben assestato.\nGeneralmente un attacco preliminare \u00e8 portato tramite gli artigli, in modo da proteggere i denti da possibili urti con corna e zoccoli. La carcassa, specialmente se di grandi dimensioni, viene rapidamente portata in un luogo riparato, dove il branco pu\u00f2 difenderla da predatori opportunisti come iene, sciacalli ed avvoltoi. Al momento di nutrirsi, liti e zuffe all'interno del branco sono comuni, e servono in genere a confermare i rapporti gerarchici, con i maschi adulti che di solito mangiano per primi seguiti dalle femmine e infine dai cuccioli.\nIn alcuni casi, il leone maschio insegue altri predatori come il licaone e il ghepardo e, dopo che questi hanno abbattuto la preda, interviene scacciandoli e impadronendosi delle spoglie.\nLe leonesse cacciano in spazi aperti dove possono essere facilmente identificate dalle prede. Per questo motivo le possibilit\u00e0 di successo sono molto pi\u00f9 alte quando esse si riuniscono in gruppo per la caccia. In particolare questo \u00e8 vero quando le dimensioni della preda superano quelle del predatore. Il lavoro di gruppo consente inoltre di proteggere il pasto dalle mire di altri predatori quali le iene, che raggiungono rapidamente i luoghi di caccia percorrendo anche decine di chilometri attirate dal volo degli avvoltoi al di sopra degli spazi aperti della savana. La maggior parte del lavoro durante la predazione \u00e8 svolto dalle femmine, mentre i membri maschi del branco non vi partecipano, se non quando si tratta di uccidere animali molto grandi come giraffe e bufali. Ciascuna leonessa ha una posizione prediletta durante la caccia: alcune colpiscono la preda sui fianchi per disturbarla, altre si muovono al centro del branco e balzano al di sopra di essa, utilizzando a volte altre leonesse come trampolino.\nI giovani cominciano a infastidire la preda a partire dai tre mesi d'et\u00e0, ma non partecipano alla caccia sino al compimento del primo anno. Hanno un ruolo attivo ed efficace soltanto quando hanno all'incirca due anni d'et\u00e0.\nCompetizione con altri predatori.\nI leoni e le iene occupano la stessa nicchia ecologica e pertanto si trovano in competizione. Si stima che i loro areali si sovrappongano per il 58,6%. I re della savana possono impossessarsi delle vittime delle iene: nel cratere di Ngorongoro i primi si sostengono in maniera consistente proprio in questo modo, obbligando le seconde a incrementare l'attivit\u00e0 di caccia. I leoni sono rapidi a individuare le rivali quando si nutrono, e ci\u00f2 \u00e8 stato provato dal Dr. Hans Kruuk, che li ha visti avvicinarsi ogni volta che ha simulato tramite nastri registrati il loro pasto. Al sopraggiungere dei felini, le iene fuggono o attendono pazientemente a una distanza di almeno 30-100 metri che essi abbiano consumato il pasto. In alcuni casi, esse sono abbastanza coraggiose da mangiare accanto ai leoni, e in rare situazioni riescono addirittura ad allontanarli dalla preda. Le due specie possono essere aggressive l'una nei confronti dell'altra anche in assenza di cibo. I leoni possono attaccare branchi di iene senza alcuna ragione apparente. Per esempio un maschio di leone \u00e8 stato filmato mentre uccideva due iene capi-branco femmina senza nutrirsene. Un'interessante strategia di adattamento ha portato le iene a infastidire i leoni ripetutamente ogni qual volta essi invadono il loro territorio. Esperimenti condotti in cattivit\u00e0 hanno mostrato come le iene non abbiano paura alla vista dei felini, ma siano terrorizzate dal loro odore. I leoni maschi pattugliano costantemente il territorio per tenere le iene lontano. Le iene, per i leoni, non sono soltanto dei competitori per le stesse prede ma anche un pericolo per i loro cuccioli, in quanto ucciderebbero i leoncini, se ne avessero la possibilit\u00e0, per sbarazzarsi di un futuro nemico. Le iene sono in grado di sopraffare le leonesse se si trovano in vantaggio numerico di almeno tre/quattro a uno. I leoni maschi, invece, vengono evitati a tutti i costi. Anche se le iene sono superiori in un rapporto di venti a uno, fuggono terrorizzate di fronte a un leone. I leoni uccidono le iene non per cibarsene ma per sbarazzarsi di un nemico, ma se hanno fame non esitano a nutrirsene.\nI leoni tendono a dominare felini di minori dimensioni come ghepardi o leopardi ove gli areali si sovrappongano, rubando le loro prede e uccidendo cuccioli o addirittura adulti in caso di necessit\u00e0. Solitamente i leoni e i ghepardi si ignorano perch\u00e9 il ghepardo caccia prede piccole come gazzelle e antilopi che al leone non interessano. Ma un leone disperatamente affamato, come un giovane nomade, quasi certamente cercher\u00e0 di sottrarre la preda a predatori pi\u00f9 deboli e il ghepardo \u00e8 una vittima frequente. Il ghepardo ha addirittura il 50% di possibilit\u00e0 di vedersi sottrarre la preda da leoni o altri predatori. I leoni uccidono molti cuccioli di ghepardo: fino al 90% di quelli che muoiono nelle prime settimane di vita in seguito all'attacco di predatori. I ghepardi reagiscono cacciando in ore del giorno diverse da quelle dei rivali e nascondendo i cuccioli in folti gruppi di cespugli. Anche se non \u00e8 facile, le popolazioni di ghepardo che vivono nei territori dei leoni sono stabili, segno che i leoni non costituiscono una minaccia per la sopravvivenza della specie. Si direbbe inoltre che la convivenza tra i due predatori sia collegata alle risorse disponibili: in Tanzania, a causa della continua distruzione dell'ambiente operata dagli esseri umani che causa scarsit\u00e0 di prede e spazio, i leoni e i ghepardi sono costretti a competere pi\u00f9 del necessario con il risultato che i leoni uccidono il 75% dei cuccioli di ghepardo. In Botswana, invece, dove la situazione ambientale \u00e8 migliore, leoni e ghepardi coesistono perlopi\u00f9 pacificamente e solo il 6% dei cuccioli di ghepardo viene predato dai leoni.\nAnche i leopardi usano le stesse tattiche dei ghepardi per evitare i leoni e, come i ghepardi si sanno sostentare anche solo tramite prede di piccole dimensioni. Inoltre, a differenza dei ghepardi, i leopardi sanno arrampicarsi sugli alberi e li usano per tenere cuccioli e prede al riparo. Le leonesse a ogni modo, sono a volte in grado di scalare gli alberi (se questi non sono troppo alti) per impossessarsi del bottino nascosto.\nIn modo simile, il leone domina il licaone, non solo sottraendogli le prede, ma cacciandone i cuccioli e gli adulti. La densit\u00e0 di licaoni in aree dove i leoni sono abbondanti \u00e8 conseguentemente scarsa.\nIl coccodrillo del Nilo \u00e8 l'unico predatore simpatrico che pu\u00f2 minacciare il leone. In base alle reciproche dimensioni, ciascuno dei due animali pu\u00f2 sottrarre la preda e praticare sciacallaggio sull'altro. Dei leoni hanno in passato ucciso coccodrilli avventuratisi sulla terraferma, mentre il contrario accade se i felini si immergono in acqua, come dimostrato dalle ossa di leone occasionalmente rinvenute negli stomaci dei rettili. Come gli altri animali, il coccodrillo non teme leonesse o giovani leoni mentre fugge i grandi leoni maschi che sono in grado di contrattaccare e mettere in fuga i rettili anche nell'acqua.\nRiproduzione.\nI leoni si riproducono in modo sessuato. Le leonesse si riproducono per la prima volta entro il compimento del quarto anno d'et\u00e0. I leoni maschi divengono sessualmente attivi a 26 mesi ma cominciano a riprodursi solo verso i quattro-cinque anni, poich\u00e9 in precedenza non sono in grado di conquistarsi un branco e quindi delle compagne proprie. L'accoppiamento non avviene in stagioni specifiche, ma le femmine sono poliestre. Analogamente a quanto avviene per la maggior parte dei felini, il pene del maschio \u00e8 dotato di spine che puntano all'indietro e aiutano a mantenere la presa durante l'accoppiamento. Dopo il rapporto le pareti della vagina possono essere danneggiate, causando un effetto simile all'ovulazione.\nNei branchi dove \u00e8 presente pi\u00f9 di un leone maschio, per evitare che sorgano conflitti tra questi riguardo a una leonessa, le femmine hanno sviluppato una strategia efficace: sincronizzano l'estro in modo che ci sia pi\u00f9 di una leonessa in calore il che fa s\u00ec che ogni maschio abbia la possibilit\u00e0 di accoppiarsi. Il corteggiamento \u00e8 cominciato dal maschio che segue la femmina in calore e si avvicina a lei progressivamente finch\u00e9 lei non dimostra di ricambiare il suo interesse. Una volta che la femmina si dimostra recettiva ha inizio il corteggiamento che pu\u00f2 cominciare sia da parte del leone sia da parte della leonessa: il rituale del corteggiamento \u00e8 composto da leccate, strofinarsi il muso a vicenda, rotolarsi insieme e diversi segni di affetto.\nAnalogamente ad altri felini \u00e8 la femmina a invitare il maschio ad accoppiarsi distendendosi per terra e assumendo la posizione ideale per essere penetrata. In alcuni casi la leonessa esorta il leone al rapporto strofinando la coda e la testa sul muso del compagno per stimolarlo.\nDurante il rapporto il leone a volte morde delicatamente il collo della leonessa ed entrambi possono mettersi a ringhiare. All'apparenza feroci, questi gesti sono in realt\u00e0 sintomi non di rabbia ma di eccitazione sessuale.\nI leoni in amore rimangono insieme, separati dal resto del branco, per giorni e trascurano perfino l'alimentazione. Quando non si accoppiano leone e leonessa rimangono comunque uniti dormendo insieme, leccandosi e coccolandosi a vicenda. I maschi sono molto gelosi e protettivi verso le loro femmine e allontanano con irruenza chiunque le avvicini, comportamento condiviso dalle femmine se un'altra leonessa si avvicina al loro compagno. Entrambi si dimostrano pi\u00f9 aggressivi verso gli altri animali giacch\u00e9 non amano essere disturbati. Per la stessa ragione le guide safari in jeep mantengono una distanza maggiore da una coppia di leoni.\nLa gestazione dura in media 110 giorni e la femmina mette alla luce da 1 a 4 cuccioli per volta in un covile appartato, che pu\u00f2 essere rappresentato da una macchia di boscaglia, un letto di canne, una grotta o un altro luogo protetto. Essa si allontana pertanto dal branco al momento del parto. Mentre la prole \u00e8 ancora indifesa la madre caccia da sola rimanendo comunque a una distanza ridotta dal covile. I cuccioli nascono ciechi, e gli occhi si schiudono soltanto una settimana dopo il parto. Il peso di un nuovo nato varia tra gli 1,2 e i 2,1\u00a0kg e, dopo i primi movimenti che avvengono un giorno o due dopo la nascita, i primi passi regolari sono compiuti al compimento delle tre settimane. La madre sposta i cuccioli in una nuova tana diverse volte in un mese, trasportandoli per il collo. Si comporta in questo modo per evitare che l'odore dei cuccioli si accumuli in un luogo e possa attirare i predatori.\nIn genere la madre non rientra nel branco assieme alla prole prima che essa abbia compiuto le 6-8 settimane d'et\u00e0. La reintegrazione pu\u00f2 comunque avvenire in anticipo qualora pi\u00f9 leonesse abbiano partorito contemporaneamente. Avviene spesso infatti che esse sincronizzino i loro cicli riproduttivi in modo da partorire insieme ed essere in grado di collaborare all'allevamento e all'allattamento dei cuccioli dopo che essi hanno superato un periodo di isolamento con la madre pi\u00f9 breve rispetto all'ordinario. Va osservato che i cuccioli accettano di farsi allattare da qualsiasi femmina del branco e viceversa. Oltre a fornire una maggiore protezione collettiva, questo stratagemma naturale ha anche degli interessanti risvolti evoluzionistici: i cuccioli provenienti da genitori diversi hanno infatti pi\u00f9 o meno tutti le stesse dimensioni, e quindi a priori hanno le stesse possibilit\u00e0 di sopravvivenza, evitando la possibilit\u00e0 che un debole sopravviva soltanto perch\u00e9 pi\u00f9 adulto degli altri. Succede infatti per esempio che se due leonesse partoriscono a distanza di due mesi i cuccioli pi\u00f9 giovani non abbiano la possibilit\u00e0 di accedere al cibo, prevaricati dai pi\u00f9 vecchi, e quindi muoiano di inedia.\nOltre all'inedia i cuccioli devono affrontare altri pericoli come la predazione da parte di sciacalli, iene, leopardi, licaoni, aquile marziali e serpenti. Persino i bufali, guidati dall'istinto naturale, quando notano l'odore di una cucciolata di leoni, distruggono il covile dove si trovano e li colpiscono a morte contrastando il disperato intervento della madre. In pi\u00f9, quando un nuovo maschio dominante conquista il dominio del branco, spesso uccide tutti i cuccioli del branco stesso. Il motivo di questo comportamento aggressivo \u00e8 che le femmine del gruppo non sono fertili e ricettive fino alla maturazione o alla morte dei loro cuccioli. Di fatto, circa l'80% dei cuccioli di leone non raggiunge l'et\u00e0 di due anni.\nQuando entrano nel branco i cuccioli sono inizialmente molto timidi e tendono ad avere rapporti solo con le rispettive madri. Cominciano poi a socializzare tra loro giocando e cercano infine di coinvolgere anche gli adulti nei loro giochi. Gli adulti sono tolleranti con i cuccioli e non reagiscono mai con loro a morsi e a graffi, lasciano che i cuccioli giochino con la loro coda (o nel caso dei maschi con la criniera) sebbene il loro grado di tolleranza dipenda dall'individuo e dalla situazione (un leone molto stanco o ferito, per esempio, potrebbe non essere dell'umore di giocare con i cuccioli e allontanarli con un ringhio). In generale, padri e madri sono affettuosi verso i cuccioli e partecipano anche ai loro giochi se incoraggiati. Pu\u00f2 capitare che se un cucciolo diventi pi\u00f9 debole la madre smette di prendersene cura e concentrarsi sugli altri anche se, come si \u00e8 visto nel documentario \"Africa: Predatori Letali\" ad un cucciolo del branco di Nsefu \u00e8 stata data una seconda possibilit\u00e0, per quanto magro e fragile, per diventare un leone forte e possente.\nLo svezzamento non avviene prima di sei sette mesi dalla nascita. I maschi sono maturi a tre anni d'et\u00e0, e a 4-5 sono gi\u00e0 in grado di insidiare e sostituire il capo di un altro branco. Cominciano tuttavia a invecchiare a dieci anni, al massimo a 15, ma solo se non hanno mai subito danni considerevoli in una lotta per la difesa del branco. In pi\u00f9, una volta scacciati da un altro maschio, \u00e8 assai raro che riescano a rifarsi. Tutto ci\u00f2 sottolinea come il tempo che hanno a disposizione per produrre e crescere una cucciolata (prima che venga eliminata da un altro maschio) \u00e8 limitato. In teoria, se procreano rapidamente non appena conquistano il potere, i leoni maschi possono produrre pi\u00f9 di una generazione di figli prima di essere a loro volta eliminati. Le leonesse spesso tentano di opporsi all'infanticidio dei loro cuccioli, ma scarsamente hanno successo e l'attaccante uccide tutti i cuccioli pi\u00f9 giovani di due anni d'et\u00e0. Una leonessa da sola non pu\u00f2 nulla, in quanto pi\u00f9 fragile del maschio, ma a volte la ribellione congiunta di pi\u00f9 madri pu\u00f2 avere la meglio sul capobranco.\nContrariamente a quanto si creda non sono soltanto i maschi sconfitti e allontanati dal branco a diventare nomadi, bench\u00e9 in ogni caso la maggior parte delle femmine preferisca rimanere con il proprio branco di nascita. Quando le dimensioni del branco sono eccessive, tuttavia, le femmine giovani sono costrette ad allontanarsi e a cercare un nuovo territorio dove stabilirsi. I giovani, maschi o femmine, possono inoltre essere soltanto allontanati e non uccisi da un nuovo maschio dominante che dovesse prendere possesso del loro branco. La vita di una femmina nomade \u00e8 comunque assai dura. Molto difficilmente essa riesce a crescere un cucciolo senza la protezione del gruppo.\nComportamento affettivo.\nCome molti altri mammiferi sociali i leoni esibiscono un ampio spettro di comportamenti che comunicano affetto. Nei branchi di leoni a riposo \u00e8 comune osservare femmine che si puliscono a vicenda il manto, cuccioli che giocano fra loro o cercando di coinvolgere gli adulti, e cos\u00ec via.\nA riposo la socializzazione tra leoni \u00e8 osservabile attraverso una serie di comportamenti e movimenti espressivi molto sviluppati. Tra questi i pi\u00f9 comuni sono lo sfregamento della testa e la leccata, che sono comparabili alla toilettatura che osserviamo nei primati. Lo sfregamento della testa, in particolare della fronte del muso e del collo, sono probabilmente segnali di saluto, visto che viene osservata in animali che sono stati lontani l'uno dall'altro per qualche tempo, o alla fine di una lotta. I maschi tendono a salutarsi tra loro, mentre i cuccioli e le femmine si comportano in questo modo nei riguardi di altre femmine. La leccata avviene spesso in corrispondenza dello sfregamento: in genere \u00e8 mutua e chi la riceve si mostra soddisfatto. Le parti del corpo pi\u00f9 soggette a leccata sono la testa e il collo, e ci\u00f2 pu\u00f2 fare riflettere sull'utilit\u00e0 di questo comportamento, visto che queste parti sono impossibili da pulire autonomamente.\nI leoni infine presentano una vasta gamma di espressioni facciali e posture, che utilizzano per comunicare. Il repertorio vocale \u00e8 altrettanto vasto: le variazioni di intensit\u00e0 e frequenza, piuttosto che segnali prefissati, sembrano la base della comunicazione. Tra i suoni emessi da un leone ricordiamo il brontolio, le fusa, il sibilo, il colpo di tosse, il miagolio, l'abbaiamento, il ruggito. Quest'ultimo suono in particolare \u00e8 molto caratteristico, in quanto questi grandi felini cominciano a comunicare con alcuni ruggiti profondi e durevoli, e concludono con una serie di ruggiti pi\u00f9 corti. I ruggiti dei leoni si sentono pi\u00f9 spesso nelle ore notturne: il suono, che pu\u00f2 essere percepito a una distanza di 8\u00a0km, serve a segnalare la presenza dell'animale, e presenta l'intensit\u00e0 pi\u00f9 alta tra quelle di tutti i grandi felini.\nIn condizioni particolari i leoni possono stabilire legami affettivi con individui di altre specie, incluso l'uomo. Un episodio particolarmente insolito, verificatosi in Kenya nel 2005, coinvolse una leonessa che adott\u00f2 alcuni piccoli di orice (una specie normalmente predata dai leoni), allevandoli e proteggendoli anche dagli attacchi dei propri simili. Una vicenda molto nota di relazione affettiva fra uomo e leone \u00e8 quello narrato da Joy Adamson nel romanzo autobiografico \"Nata libera\".\nSebbene sia molto raro i leoni possono inoltre sviluppare legami affettivi con felini di altre specie. Una leonessa e un leopardo femmina divenute amiche per la vita e formato una coalizione insieme sono divenute protagoniste di un noto documentario. Un'altra leonessa \u00e8 stata osservata, recentemente, adottare un cucciolo di leopardo che ha anche allattato.\nEvoluzione.\nLa specie \"Panthera leo\" \u00e8 nata in Africa circa un milione e ottocentomila anni fa, prima di diffondersi in tutta la regione olartica, cio\u00e8 in Africa, Eurasia, e Nordamerica. Una delle pi\u00f9 antiche specie di leone, ormai estinte, era il leone delle caverne primitivo, di cui i resti pi\u00f9 antichi in Europa risalgono a circa 700.000 anni fa e si trovano a Isernia. Durante l'ultima era glaciale erano diffuse numerose specie di \"leoni delle caverne\", derivanti da quello primitivo, come il leone delle caverne europeo e quello americano, che avevano dimensioni superiori a quelle dei leoni dei tempi moderni e storici, raggiungendo circa il 25% di massa corporea in pi\u00f9. Al termine dell'era, all'incirca diecimila anni fa, probabilmente in concomitanza con la scomparsa della megafauna del Pleistocene e l'aumentare delle temperature, i leoni scomparvero dalle zone settentrionali dell'Eurasia e dal Nordamerica.\nFino al I secolo d.C. circa i leoni erano presenti in gran parte dell'Eurasia (dal Portogallo all'India) e in tutta l'Africa. Il leone scomparve dall'Europa occidentale entro il II secolo, mentre l'ultima popolazione europea in assoluto, nel Caucaso, si spense nel X secolo. In Asia, il leone era presente nella sottospecie \"Panthera leo persica\" dalla Turchia all'India e dal Caucaso allo Yemen; inizi\u00f2 a scomparire nel Medioevo, in particolare con l'introduzione delle armi da fuoco, rimanendo presente solo in alcune aree del Medio Oriente. Tra la fine del XIX secolo ed i primi del XX i leoni si estinsero anche in Africa settentrionale ed in Medio Oriente (in Iran, l'ultimo leone fu ucciso nel 1942).\nLa progressiva riduzione dell'areale del leone si deve principalmente all'azione dell'uomo, che lo considerava una delle belve pi\u00f9 pericolose insieme al lupo e lo cacci\u00f2 senza tregua. Gi\u00e0 gli antichi Greci, ma soprattutto i Romani, furono responsabili della decimazione dei leoni in Europa. Lo sviluppo delle grandi civilt\u00e0 del bacino del Mediterraneo, della Mesopotamia, dell'Arabia e dell'India coincise con la scomparsa progressiva dei leoni in tutte queste zone.\nNell'Africa subsahariana il leone riusc\u00ec a sopravvivere proprio in virt\u00f9 della minore diffusione delle comunit\u00e0 umane. Le popolazioni di leoni in questa zona iniziarono a diminuire drasticamente con l'arrivo dei coloni europei, che cacciarono i leoni dapprima per proteggere i propri insediamenti (cosa che fu la causa, per esempio, dell'estinzione del leone del Capo) e poi per motivi ludici. Il leone divenne infatti il primo dei Big Five, i \"cinque grandi\" animali africani rappresentanti i trofei pi\u00f9 ambiti dai cacciatori europei che si recavano in Africa per praticare la \"caccia grossa\". Sebbene sia una specie protetta e siano state istituite riserve naturali in molte zone dell'Africa, il leone \u00e8 ancora oggetto di bracconaggio.\nEvoluzione morfologica.\nLa criniera rappresenta un tratto somatico acquisito dai leoni in tempi relativamente recenti (300.000-200.000 anni fa); i leoni con la criniera coesistettero con quelli senza criniera fino a circa 10.000 anni fa sia in Europa che, probabilmente, in Nordamerica.\nTassonomia.\nAlbero filogenetico.\nL'albero filogenetico comprendente la \"Panthera leo\" appartenente al genere \"Panthera\" \u00e8 il seguente\nSottospecie.\nNel corso degli anni, basandosi su differenze morfologiche (dimensioni, caratteristiche della criniera) e di distribuzione geografica, sono state proposte diverse classificazione, due delle quali sono presentate nel seguito.\nEvidenze genetiche indicano che tutti i leoni moderni derivano da un solo antenato comune risalente a circa 55.000 anni fa. In base a tali ricerche alcuni autori suddividono i leoni in due sole sottospecie: il leone africano (\"Panthera leo leo\" ) e quello asiatico (\"Panthera leo persica\" ). Un sinonimo del secondo nome \u00e8 leone dell'Asia meridionale. Nel 2005 ne sopravvivevano 359 esemplari nei pressi della foresta di Gir in India. Un tempo spaziavano dalla Turchia, attraverso il Medio Oriente, all'India e al Bangladesh, ma le grandi dimensioni dei branchi e l'intensa attivit\u00e0 diurna li resero pi\u00f9 facili da cacciare di tigri o leopardi.\nAltre fonti considerano la dicitura \"Panthera leo leo\" riferita al solo leone berbero, estinto in natura e probabilmente anche in cattivit\u00e0. Considerato come la sottospecie di leone pi\u00f9 grande, il suo habitat si estendeva dal Marocco all'Egitto. Fu oggetto di caccia intensiva gi\u00e0 in epoca romana: molti esemplari erano importati in Italia per i giochi nelle arene. L'ultimo esemplare selvatico di cui si ha menzione fu ucciso nel 1942 nelle montagne dell'Atlante marocchino. Alcuni leoni dello zoo di Rabat provenienti dal serraglio dei re del Marocco, sono ritenuti da alcuni autori i diretti discendenti di questa sottospecie.\nI leoni africani sono considerati nella seconda classificazione divisi in sette sottospecie:\nSono riconosciute inoltre varie sottospecie estinte:\nOltre a queste sottospecie storiche ce ne furono anche alcune preistoriche:\nDistribuzione e habitat.\nAgli albori del terzo millennio la maggior parte dei leoni vive nelle riserve naturali dell'Africa subsahariana. Una popolazione di poche centinaia di leoni asiatici sopravvive inoltre nel Parco nazionale del Sasan-Gir (1412\u00a0km\u00b2), nello Stato dei Gujarat in India. Al fine di proteggere questa minuscola popolazione da epidemie e altri rischi ambientali, \u00e8 in corso un programma di reintroduzione del leone asiatico anche nel Palpur-Kuno Wildlife Sanctuary, una riserva naturale nel vicino Stato del Madhya Pradesh. La popolazione sta aumentando di numero, anche se lentamente.\nIl numero complessivo dei leoni in natura negli anni duemila \u00e8 stimato tra i 16.000 e i 30.000 esemplari. Questi numeri evidenziano un calo drammatico dagli anni novanta, quando la popolazione di leoni veniva calcolata intorno ai 100.000 esemplari. Le popolazioni rimanenti sono spesso isolate geograficamente dalle altre, cosa che aumenta ulteriormente le difficolt\u00e0 di conservazione della specie.\nIn tempi relativamente recenti comunque i leoni vivevano in tutta la zona meridionale del continente eurasiatico, dalla Grecia all'India, e sulla maggior parte dell'Africa, fatta eccezione per la zona della foresta pluviale centrale e per il deserto del Sahara. Sembra che abbiano attraversato inoltre la Beringia e colonizzato l'America in tempi passati, dallo Yukon al Per\u00f9. Molte delle sottospecie che occupavano questo immenso areale sono tuttavia estinte.\nErodoto riport\u00f2 che i leoni erano piuttosto comuni in Grecia intorno al 480 a.C. Attaccarono tra l'altro la spedizione di cammelli da carico del re persiano Serse mentre marciavano attraverso il paese. Gi\u00e0 nel 300 a.C. comunque Aristotele li considerava animali rari, e si pu\u00f2 dire che prima del 100 d.C. erano stati completamente estirpati. Sino al X secolo inoltre una popolazione di leoni asiatici sopravvisse nel Caucaso, rappresentando l'ultimo avamposto della specie in Europa.\nLa specie fu invece allontanata dalla Palestina prima del Medioevo e dal resto dell'Asia dopo l'importazione di armi da fuoco portatili nel XVIII secolo. Tra il tardo XIX secolo e l'inizio del XX, si estinse in tutto il Nordafrica e l'Asia occidentale. Alla fine dell'Ottocento in particolare era scomparsa dalla Turchia e dalla maggior parte dell'India settentrionale, mentre l'ultimo avvistamento di un leone vivo in Iran risale al 1941 (tra Shiraz e Jahrom nella Regione di Fars), bench\u00e9 una carcassa di leonessa sia stata ritrovata presso il fiume Karun (nel Kh\u016bzest\u0101n) nel 1944. Non vi sono stati pi\u00f9 comunque ulteriori avvistamenti di leone.\nIn generale l'habitat naturale di questi animali \u00e8 la savana. Al contrario i leoni evitano fitte foreste e giungle, nonch\u00e9 aree desertiche, in quanto povere di selvaggina. In Africa in particolare, li troviamo nella prateria della savana puntellate di alberi di \"Acacia\", che offrono all'animale un efficace riparo quando il sole \u00e8 alto nel cielo. In India invece l'habitat dei leoni \u00e8 un misto di savana secca e di boscaglia decidua ancora pi\u00f9 arida.\nIl leone nella cultura di massa.\nQuesti grandi felini hanno un ruolo fondamentale in mitologia, religione, arte e cultura popolare in generale. La figura del \"re della foresta e anche re degli animali\" \u00e8 stata utilizzata in araldica e architettura. I leoni hanno spesso rappresentato uno spettacolo in arene e circhi antichi e moderni.\nIl leone \u00e8 stato menzionato nella mitologia greca nella leggenda di \"Eracle\" dove l'eroe affronta il leone di Nemea e nella mitologia egizia dove Sekhmet era raffigurata sia con la testa di una leonessa, sia come una leonessa in s\u00e9.\nIl leone \u00e8 protagonista del film \"Il re leone\" (1994), prodotto dalla Disney.\nInterazioni con l'uomo.\nIn cattivit\u00e0.\nI leoni fanno parte di quel gruppo di animali esotici che rappresentano la parte fondamentale degli zoo a partire dal XVII secolo; altri membri di questa classe sono vertebrati di grandi dimensioni come elefanti, ippopotami, rinoceronti, grossi primati e altri grossi felini. Negli anni gli zoo sono stati in competizione per accaparrarsi il maggior numero possibile di questi tipi di animali. Anche se molti zoo moderni sono pi\u00f9 selettivi riguardo a ci\u00f2 che mettono in mostra, vi sono oltre mille leoni africani e oltre cento leoni asiatici sparsi negli zoo di tutto il mondo. Sono considerati come una specie ambasciatrice e vengono tenuti per motivi turistici, educativi e di conservazione. I leoni possono raggiungere anche l'et\u00e0 di venti anni in cattivit\u00e0; Apollo, un leone residente allo zoo di Honolulu nelle Hawaii, mor\u00ec all'et\u00e0 di 22 anni nell'agosto 2007. Le sue due sorelle, nate nel 1986 ad agosto 2007 erano ancora vive. I programmi di accoppiamento tengono in considerazione l'origine degli individui per evitare di accoppiare diverse sottospecie perdendo il prezioso materiale genetico di quelle in via di estinzione. In media i leoni dormono 13,5 ore al giorno in cattivit\u00e0.\nI leoni venivano catturati e allevati dai re assiri gi\u00e0 nell'850 a.C. e ad Alessandro Magno fu fatto dono di leoni addomesticati dal Mahli in India settentrionale. Poi, ai tempi dei Romani, i leoni partecipavano a combattimenti nelle arene. Notabili romani, tra i quali Silla, Pompeo e Cesare ordinavano spesso massacri di grandi quantit\u00e0 di leoni. In Oriente, i leoni venivano addomesticati dai principi indiani, e Marco Polo riport\u00f2 come Kublai Khan tenesse leoni al chiuso.\nI primi zoo europei cominciarono a diffondersi tra le famiglie nobili e reali del XIII secolo e fino al XVII venivano chiamati serragli. A quel punto, cominciarono a prendere il nome di menagerie, estensioni delle Wunderkammer. Si diffusero dalla Francia e dall'Italia nel Rinascimento al resto d'Europa. In Inghilterra, anche se la tradizione era meno sviluppata, i leoni erano tenuti nella Torre di Londra in un serraglio stabilito da Giovanni Senzaterra nel XIII secolo, probabilmente insieme con altri animali importati precedentemente da Enrico I e tenuti nel suo palazzo di Woodstock, presso Oxford. Nello stesso posto, alcuni leoni erano stati portati da Guglielmo di Malmesbury.\nI serragli servivano come espressione di potere e ricchezza della nobilt\u00e0. Animali come i grandi felini e gli elefanti in particolare, simboleggiavano il potere ed erano utilizzati in lotte tra simili o contro animali domestici. Inoltre, menagerie e serragli servirono come dimostrazione del potere dell'uomo sulla natura. Di conseguenza nel 1682 il pubblico fu molto sorpreso dalla vittoria di una mucca su un leone e allo stesso modo ci\u00f2 accadde quando un elefante cominci\u00f2 a fuggire da un rinoceronte. Con la diffusione delle menagerie nel XVII secolo, questi spettacoli divennero pi\u00f9 rari e gli animali cominciarono a essere gestiti dai Comuni. La tradizione di tenere grandi felini come animali domestici perdur\u00f2 fino al XIX secolo, ma era vista come estremamente eccentrica.\nLa presenza di leoni nella Torre di Londra fu intermittente, con vari monarchi, come Margherita d'Angi\u00f2 o Enrico VI, che ricercarono o ricevettero questi animali in dono. Vi sono prove che fossero mantenuti in condizioni piuttosto miserevoli nel XVII secolo, almeno se confrontate con quelle in cui vivevano altri leoni a Firenze in quel tempo. Le menagerie di Londra fu aperta al pubblico nel XVIII secolo, al prezzo di tre mezze sterline, o di un cane o gatto da fornire al leone in pasto. Uno zoo rivale fu aperto all'Exeter Exchange e continu\u00f2 a esibire leoni sino all'inizio del secolo successivo. La menagerie della Torre fu chiusa da Guglielmo IV, e gli animali furono trasferiti allo Zoo di Londra, che aveva aperto il 27 aprile 1828.\nIl commercio di animali selvatici fior\u00ec accanto al crescere del commercio coloniale nel XIX secolo. I leoni erano a quel punto considerati piuttosto comuni e non esageratamente costosi. Anche se il loro costo era maggiore di quelli delle tigri, erano assai meno costosi di animali grandi e difficili da trasportare come giraffe o ippopotami, nonch\u00e9 del raro panda gigante. Come altri animali, i leoni non erano considerati altro che un lusso naturale ed erano sfruttati senza piet\u00e0, con terribili perdite nella cattura e nel trasporto. L'idea diffusa dell'eroico cacciatore di leoni domin\u00f2 l'immaginario collettivo in quel secolo. Esploratori e cacciatori sfruttarono la popolare divisione manichea tra bene e male nel regno animale per aggiungere pathos al racconto delle loro avventure, dipingendosi come eroi. Ci\u00f2 port\u00f2 al fatto che i grandi felini, sospettati di essere mangiatori di uomini, cominciassero a rappresentare la paura verso la natura e la soddisfazione per saperla dominare.\nAllo zoo di Londra i leoni erano tenuti in pessime condizioni finch\u00e9 un nuovo settore con gabbie pi\u00f9 spaziose fu costruito negli anni dopo il 1870. Altri cambiamenti avvennero nel XX secolo, quando Carl Hagenbeck progett\u00f2 recinti pi\u00f9 simili all'habitat naturale degli animali, con rocce di cemento, pi\u00f9 spazio e un fossato al posto delle sbarre. Progett\u00f2, tra gli altri, i recinti dei leoni allo zoo di Melbourne e al Taronga Zoo di Sydney all'inizio del Novecento. Ciononostante le classiche gabbie con sbarre sopravvissero fino agli anni sessanta nella maggior parte degli zoo. In seguito furono predisposte aree sempre pi\u00f9 ampie e naturali per i felini e l'uso di reti metalliche o vetro stratificato al posto di tane ribassate permisero ai visitatori di avvicinarsi sempre di pi\u00f9 agli animali, in alcuni casi addirittura passeggiando al di sotto di loro, come allo zoo di Oklahoma City dotato di una zona denominata \"Cat Forest/Lion Overlook\". I leoni occupano nel terzo millennio aree ampie e simili alla natura; procedure moderne sono imposte per approssimare gli habitat naturali delle bestie e cercare di accontentare le loro necessit\u00e0. A titolo di esempio spesso ai leoni sono fornite aree separate, in posizioni elevate con sia ombra sia sole a disposizione per le lunghe ore di riposo, adeguata copertura del suolo e moderni sistemi di drenaggio dell'acqua, nonch\u00e9 di spazio sufficiente al movimento.\nAnche in tempi moderni vi sono stati leoni tenuti con successo da privati, come la leonessa Elsa, che fu cresciuta da George Adamson e sua moglie Joy Adamson e svilupp\u00f2 un forte legame nei loro confronti, specialmente con la donna. La vita di questa leonessa divenne soggetto di numerosi libri e film.\nAttacchi contro l'uomo.\nSebbene i leoni siano spesso etichettati come \"pericolosi\", secondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", i leoni ogni anno provocano \"solo\" 22 morti umane, contro un numero assai maggiori di morti provocate da animali che nel pensiero comune non sono in genere ritenuti altrettanto pericolosi, quali, in ordine decrescente di morti all'anno: le zanzare (750.000), gli stessi esseri umani (437.000), i serpenti (100.000), i cani (35.000), le lumache (20.000), le cimici (11.000), le mosche (10.000), i lombrichi (4.500), i coccodrilli (1.000), i vermi parassiti (700), gli elefanti (500) e gli ippopotami (500).\nIn tempi preistorici gli uomini furono probabilmente predati dai grandi felini, e quindi dai leoni. Nel mondo moderno, anche se i leoni non cacciano l'uomo in condizioni normali, pu\u00f2 accadere che alcuni (per lo pi\u00f9 maschi) ne vadano in cerca. Alcuni casi assai celebri sono quello dei mangiatori di uomini dello Tsavo, luogo nel quale ventotto operai addetti alla costruzione della ferrovia tra Kenya e Uganda furono catturati e uccisi nel corso di nove mesi del 1898 durante i quali si stava costruendo appunto il ponte sul fiume Tsavo, e quello pi\u00f9 recente del mangiatore di uomini di Mfuwe, che nel 1991 tolse la vita a sei persone nella valle del fiume Luangwa nello Zambia. In entrambi i casi, i cacciatori che sono riusciti a eliminare la minaccia hanno poi pubblicato dei libri che descrivevano il comportamento predatorio degli animali. I due episodi presentano alcune similarit\u00e0: i leoni erano pi\u00f9 grandi della media, erano privi di criniera, apparentemente soffrivano di carie dentarie che causavano la perdita dei denti stessi. La teoria legata a quest'ultimo particolare, secondo la quale questi leoni erano appunto malati, non \u00e8 in auge tra tutti i ricercatori. Sembra infatti, anche in seguito alle analisi compiute sulle collezioni di leoni mangiatori di uomini che sono conservate in vari musei, che le cause di questo comportamento inusuale siano ascrivibili piuttosto al degrado dell'habitat e alla scomparsa delle prede naturali dovuti all'attivit\u00e0 umana.\nNella loro analisi del comportamento dei leoni dello Tsavo e dei cosiddetti mangiatori di uomini in generale Kerbins, Peterhans e Gnoske confermano che animali malati o feriti possono essere pi\u00f9 portati ad attaccare l'uomo. Tale comportamento viene definito \u201cnon inusuale, e non necessariamente aberrante\u201d: in presenza di incentivi come bestiame o cadaveri umani i leoni possono attaccare regolarmente gli uomini. Gli autori citati attestano inoltre, grazie a ricerche paleontologiche, che altri panterini hanno attaccato in passato altri primati.\nL'attitudine dei leoni a cibarsi di esseri umani \u00e8 stata esaminata sistematicamente: scienziati statunitensi e tanzaniani hanno osservato un grande incremento nella frequenza di tale comportamento nelle aree rurali della Tanzania tra il 1990 e il 2005. Almeno 563 abitanti dei villaggi di tali zone sono stati vittima di attacchi e molti di essi sono morti nel periodo in questione. Questi numeri eccedono di molto quelli del ben pi\u00f9 famoso episodio dello Tsavo avvenuto un secolo prima. In particolare questi attacchi sono avvenuti presso la riserva faunistica del Selous, nel Distretto del Rufiji, nella Regione di Lindi, non lontano dal confine con il Mozambico.\nAnche se l'espansione dei territori occupati dai contadini \u00e8 una delle cause gli autori delle osservazioni hanno osservato come le politiche atte a conservare i felini vanno ridotte in quanto hanno causato direttamente la morte di molte persone. A Lindi alcuni leoni sono arrivati ad attaccare uomini al centro dei loro villaggi.\nIl leone non \u00e8 quindi innocuo per gli uomini: sono tuttavia molto pi\u00f9 frequenti, per esempio, i casi di attacchi da parte di tigri, sia in natura sia in cattivit\u00e0. Dal 1990, il numero medio di vittime umane causate dei leoni si \u00e8 attestato intorno ai 20 decessi annui, sebbene questo numero possa subire diverse variazioni; nel 2015, ad esempio, ben 100 persone furono sbranate dai leoni in tutta l'Africa.\nRobert R. Frump ha scritto in \"The Man-eaters of Eden\" che i profughi mozambicani che attraversano nottetempo il Parco nazionale Kruger in Sudafrica vengono attaccati e divorati da leoni. Gli ufficiali del parco hanno confermato il problema. Frump crede che qualche migliaio di uomini sia stato ucciso negli anni dell'apartheid dopo che il governo sudafricano aveva chiuso il parco obbligando i profughi ad attraversarlo di notte. Per circa un secolo prima che il confine fosse controllato, i Mozambicani avevano attraversato il parco senza pericolo durante il giorno.\nUn leone mangiatore di uomini \u00e8 stato ucciso da guide da caccia nella Tanzania meridionale nell'aprile 2004; si crede che fosse stato responsabile della morte di almeno 35 persone in una serie di incidenti nei villaggi attraverso la zona costiera del Delta del Rufiji.\nIl dr Rolf D. Baldus, coordinatore del programma GTZ per la fauna selvatica, ha osservato come il probabile motivo di questi attacchi fosse un grosso ascesso al di sotto di un molare che era spezzato in vari punti. Quel leone provava probabilmente forti dolori, specialmente nel corso della masticazione. GTZ \u00e8 un'agenzia di cooperazione e sviluppo tedesca e ha lavorato con il governo tanzaniano per la conservazione delle specie per quasi vent'anni. Come accaduto nei casi citati in precedenza, questo leone era di grandi dimensioni, non presentava criniera, e aveva problemi dentari.\nIl record africano di persone uccise non \u00e8 legato allo Tsavo, ma ai meno noti episodi avvenuti tra il 1930 e il 1940 nell'allora Tanganica. George Rushby, guardacaccia e cacciatore professionista, ha infine ucciso il predatore che si ritiene abbia massacrato e divorato tra 1500 e 2000 persone nel distretto di Njombe.\nConservazione.\nLa maggior parte dei leoni abita l'Africa meridionale e orientale, e il loro numero sta calando rapidamente, con un declino stimato tra il 30 e il 50% negli anni tra il 1990 e il 2010. Le stime attuali parlano di una popolazione di 15.000-47.500 leoni in natura nel triennio 2002-2004, mentre sembra che negli anni novanta ve ne fossero circa centomila e nel 1950 circa 400.000. La causa del declino non \u00e8 stata ancora compresa appieno e potrebbe essere non reversibile. Al momento, il degrado dell'habitat e i conflitti con l'uomo sono le minacce peggiori per la specie. Le popolazioni sopravvissute sono isolate l'una dall'altra e ci\u00f2 comporta carenza di diversit\u00e0 genetica. Pertanto il leone \u00e8 considerato vulnerabile dall'International Union for Conservation of Nature and Natural Resources, mentre la sottospecie asiatica \u00e8 classificata come in pericolo critico. La popolazione dell'Africa occidentale \u00e8 completamente isolata da quella dell'Africa centrale, con pochi o nessuno scambio. I maschi maturi in Africa occidentale erano circa 850-1160 nel triennio 2002-2004. Le dimensioni dell'intera popolazione sono dubbie, ma pare che ci siano da 100 a 400 leoni nell'ecosistema dell'Arly-Singou in Burkina Faso.\nSia per la sottospecie africana sia per quella asiatica si \u00e8 reso necessario creare e mantenere parchi nazionali e riserve. Le pi\u00f9 conosciute sono il Parco nazionale d'Etosha in Namibia, il Parco nazionale del Serengeti in Tanzania, e il Parco nazionale Kruger nella zona orientale del Sudafrica. Al di fuori di queste aree i contrasti tra leoni e uomini o bestiame sono in genere risolti con l'eliminazione dei felini. In India l'ultimo rifugio per il leone asiatico \u00e8 il Gir Forest National Park, largo 1412\u00a0km\u00b2 e localizzato nell'Ovest del paese. Il parco nel 2005 ospitava 359 leoni. Come in Africa numerose abitazioni di uomini sono nei pressi del parco, con conseguenti scontri tra leoni, bestiame domestico, locali e ufficiali forestali. Il progetto per la reintroduzione del leone asiatico \u00e8 volto allo stabilimento di una seconda popolazione indipendente nel Kuno Wildlife Sanctuary nello Stato di Madhya Pradesh. Questa seconda popolazione avrebbe lo scopo di creare la necessaria diversit\u00e0 genetica per la sopravvivenza della specie.\nL'antica popolarit\u00e0 del leone berbero come animale da zoo ha portato a isolati casi di esemplari in cattivit\u00e0 che sembrano appartenere a tale sottospecie.\nUn esempio sono i dodici leoni del Port Lympne Zoo a Kent, in Inghilterra, che sono discendenti degli animali posseduti dal Re del Marocco.\nAltri undici leoni vivono nello zoo di Addis Abeba e dovrebbero discendere da animali posseduti dall'imperatore Haile Selassie I. WildLink International, in collaborazione con l'Universit\u00e0 di Oxford ha avviato l'ambizioso \"Barbary Lion Project\", volto a identificare e allevare leoni berberi in cattivit\u00e0 per reintrodurli nel parco nazionale dell'Atlante in Marocco.\nIn seguito alla scoperta del forte declino della specie nell'Africa subsahariana sono stati stabiliti molti sforzi per la loro protezione. In particolare i leoni sono una delle specie nello \"Species Survival Plan\", attivit\u00e0 coordinata dall'Association of Zoos and Aquariums per incrementare le possibilit\u00e0 di sopravvivenza dei singoli individui. Il piano ebbe inizio in origine nel 1982 ed era rivolto al leone asiatico, ma era stato bloccato quando si scopr\u00ec che la maggior parte dei leoni asiatici negli zoo nordamericani non erano geneticamente puri, essendo stati incrociati con individui africani. Il piano per il leone africano part\u00ec quindi nel 1993, specialmente rivolto alle sottospecie sudafricane, anche se il mantenimento di un certo livello di diversit\u00e0 genetica \u00e8 reso arduo dall'incertezza sulla provenienza di molti individui."}
{"id": "93058", "revid": "117081625", "url": "https://it.wikipedia.org/wiki?curid=93058", "title": "Galassia nana sferoidale", "text": "In astronomia, galassia nana sferoidale (abbreviato in dSph dal termine inglese) \u00e8 il nome dato ad una tipologia di galassie molto piccole e scarsamente luminose, a volte pi\u00f9 deboli di una singola stella di grande massa. Sono una scoperta relativamente recente, perch\u00e9 la loro bassissima luminosit\u00e0 superficiale le rende quasi indistinguibili dal fondo del cielo notturno.\nSi conoscono poche nane sferoidali (20 in tutto al 2009), la maggior parte \"satelliti\" della Via Lattea o della Galassia di Andromeda. Ciononostante si presume che possano costituire, in numero, la maggioranza delle galassie.\nRecenti studi hanno evidenziato la presenza di una grandissima quantit\u00e0 di materia oscura, molto superiore in percentuale a quella delle galassie spirali o ellittiche, con gas interstellare quasi assente. La loro forma pressoch\u00e9 sferica \u00e8 dovuta probabilmente proprio all'intenso effetto gravitazionale causato dalla forte presenza di materia oscura."}
{"id": "93061", "revid": "2", "url": "https://it.wikipedia.org/wiki?curid=93061", "title": "Nana sferoidale", "text": ""}
{"id": "93062", "revid": "287204", "url": "https://it.wikipedia.org/wiki?curid=93062", "title": "Galassia nana ellittica", "text": " \nUna galassia nana ellittica, o anche galassia ellittica nana, \u00e8 una galassia ellittica molto piccola, classificata come dE.\nQuesto tipo di galassia \u00e8 piuttosto comune, e si trova in genere in associazione con altre galassie pi\u00f9 grandi. Per esempio, la Galassia di Andromeda ha due compagne ellittiche nane ben visibili in ogni foto della galassia.\nEsempi di galassie ellittiche nane:\nUn tipo di galassie nane particolarmente piccole e deboli, dove la forma ellittica pu\u00f2 essere appena intravista, sono dette galassie nane sferoidali."}
{"id": "93063", "revid": "1073227", "url": "https://it.wikipedia.org/wiki?curid=93063", "title": "Little Gum", "text": "Little Gum \u00e8 un personaggio dei Fumetti Disney, molto presente nelle storie degli anni novanta pubblicate in Italia, inventato e disegnato da Giulio Chierchini.\nLa prima storia in cui compare \u00e8 \"Paperinik e l'incredibile Little Gum\", pubblicata in \"Topolino\" n. 1707 dell'agosto 1988. Caratteristica peculiare della storia sono i colori utilizzati da Chierchini, una tecnica detta \"tavole dipinte\", molto diversa dall'usuale stile di colorazione dei fumetti Disney.\nAll'inizio il piccolo papero alieno si rivela un nemico del supereroe paperopolese, poich\u00e9 depreda i distributori di gomma da masticare, riuscendo ogni volta a dileguarsi. Ma quando Paperinik viene intrappolato dalla Banda Bassotti, Little Gum non esita a correre in suo aiuto, liberando il supereroe e catturando la Banda Bassotti.\nIl personaggio ha la particolarit\u00e0 di usare la lettera \"k\" al posto principalmente delle lettere \"ch\" ma spesso anche delle semplici \"c\": per fare un esempio, nelle vignette, quando pronuncia la parola \"che\", viene scritta \"ke\".\nProvenienza.\nLittle Gum proviene da un pianeta esterno al sistema solare, chiamato nella maggior parte delle storie Pianeta Gum.\nIl personaggio torna al suo pianeta (con i Bassotti clandestini a bordo) in una sola storia (\"Zio Paperone e il deposito gommoso\", \"Topolino\" n. 1997 del 1994), colto da un attacco di nostalgia. Tuttavia presto si accorge d'essere fuori posto, non pi\u00f9 abituato alle noiose usanze del luogo, e decide di tornare sulla terra prima del previsto.\nPoteri.\nIl cibo principale di questo particolare personaggio \u00e8 il chewing-gum, preferibilmente di marca PdP. Non solo lo mangia, ma masticandolo ne muta la composizione molecolare (\u00e8 Archimede Pitagorico a scoprirlo proprio nella prima storia), trasformandolo in qualsiasi cosa egli desideri (quasi sempre oggetti di colore rosa, come la gomma che fa da materia prima).\nL'uso pi\u00f9 comune che Little Gum fa di questo superpotere consiste nel creare una grande bolla su cui poi si siede e che rimbalzando funge da mezzo di trasporto. Per i suoi amici crea altri tipi di mezzi di trasporto in gomma, da un'automobile ad un tappeto volante, ma affinch\u00e9 questi oggetti siano resistenti \u00e8 necessario che il chewing-gum utilizzato sia di altissima qualit\u00e0, con effetti disastrosi in caso contrario.\nPu\u00f2 inoltre creare oggetti di varie forme (ad esempio un simulacro di se stesso) che esplodono con il contatto e intrappolano gli avversari. Questa abilit\u00e0 gli \u00e8 specialmente utile quando viene inviato ad aiutare Topolino e Pippo alle prese con un'invasione di fantasmi a Topolinia.\nStorie.\nLa lista include solamente le storie in cui appare il personaggio e non le semplici copertine."}
{"id": "93066", "revid": "1522738", "url": "https://it.wikipedia.org/wiki?curid=93066", "title": "Quacktown", "text": ""}
{"id": "93068", "revid": "1121152", "url": "https://it.wikipedia.org/wiki?curid=93068", "title": "Guardie svizzere", "text": "Guardie svizzere (\"Schweizergarde\" in lingua tedesca) \u00e8 il nome dato ai mercenari svizzeri che hanno prestato servizio come guardie del corpo, guardie cerimoniali e guardie del palazzo presso le corti d'Europa sin dal tardo XV secolo. Erano tenute in grande stima sia per il valore militare sia per la disciplina e la fedelt\u00e0 nei confronti del signore cui giuravano obbedienza.\nAl giorno d'oggi, per \"Guardie svizzere\" s'intendono solitamente i membri della Guardia svizzera pontificia ancora operativa nella Citt\u00e0 del Vaticano.\nLa Svizzera, a quel tempo un paese povero, prettamente agricolo, ha fornito mercenari per i campi di battaglia europei dal XIV al XIX secolo. Fanti elvetici sono stati regolarmente assoldati dal Regno di Francia, dal Regno di Spagna e dal Regno di Napoli durante tutta l'Et\u00e0 Moderna. Furono per primi i francesi a selezionare un corpo di mercenari svizzeri deputato alla difesa della figura del sovrano, con la creazione della \"Guardia dei Cento\" (\"Cent Suisses\" in lingua francese) nel 1497. A partire dal Cinquecento, nei torbidi dell'Europa dilaniata dalle Guerre di religione e dai tradimenti dei vari Signori della Guerra mercenari, re e regine del Vecchio Continente vollero circondarsi di fedeli guardie elvetiche per difendere l'incolumit\u00e0 propria e delle loro famiglie. Nel XVIII secolo quasi tutte le corti d'Europa mantenevano un contingente di guardie svizzere.\nStoria.\nOrigini.\nIl 1\u00ba agosto 1291, gli abitanti di Uri, Svitto e di Untervaldo, i cosiddetti \"Waldst\u00e4tte\" o paesi forestali, siglarono il patto eterno confederale e si unirono nella lotta contro la Casa d'Asburgo, a quel tempo la potenza dominante nelle Alpi orientali. Quest'alleanza gett\u00f2 le basi di quella che sarebbe stata la Confederazione svizzera come oggi la conosciamo e, al contempo, fece della guerra un'occupazione precipua di ogni abitante dei cantoni, chiamato a difendere in prima persona la propria terra senza contare sulla nobilt\u00e0 (cavalleria feudale) o su mercenari.\nIl valore militare degli svizzeri, raffinato durante tutto il corso del XIV secolo e caratterizzato da una rivoluzionaria rivalutazione della fanteria a discapito della cavalleria pesante, venne dimostrato nel XV secolo, quando gli elvetici stroncarono l'esercito di Carlo il Temerario nelle battaglie di Grandson, Morat (1476) e infine Nancy (1477), dove lo stesso Carlo perse anche la vita.\nDiffusione delle \"Guardie Svizzere\" in Europa.\nGi\u00e0 usi alla pratica del mercenariato sin dalla Guerra dei Cent'Anni (1337-1453), al volgere del Quattrocento gli Svizzeri cominciarono a fornire truppe scelte ai monarchi europei bisognosi di fedeli guardie del corpo in un contesto socio-politico mutevole ed insidioso.\nFu per primo Luigi XI di Francia a selezionare dei mercenari elvetici come proprie guardie del corpo nel 1480. La posizione degli svizzeri presso la corte di Francia si consolid\u00f2 sistematicamente negli anni successivi, anche grazie alla definitiva rottura tra la Confederazione Elvetica e il pericoloso duca di Borgogna, ed entro il 1496 la guardia era composta da 100 effettivi elvetici: i \"Cent Suisses\".\nCon l'aprirsi del XVI secolo e l'aggravarsi delle relazioni tra i potentati europei causa le Guerre d'Italia, il Papa decise di imitare il sovrano francese e di circondarsi di un fidato numero di mercenari elvetici preposti alla protezione della sua \"sacra persona\". Gi\u00e0 Sisto IV aveva concluso nel 1479 un accordo con la Confederazione che prevedeva la possibilit\u00e0 di reclutare mercenari elvetici. Papa Giulio II arruol\u00f2 150 svizzeri come proprie guardie nel 1506. Dopo la strenua fedelt\u00e0 dimostrata durante il Sacco di Roma (1527), la Guardia Svizzera Pontificia divenne una vera e propria istituzione del Papato.\nDopo il re di Francia e il Papa, fu il Duca di Savoia, Emanuele Filiberto, ad affidare la propria incolumit\u00e0 a un corpo di guardie svizzere nel 1579. Gli elvetici vennero poi confermati dal giovane duca Carlo Emanuele I di Savoia quando succedette al padre l'anno successivo (1580).\nNel corso del XVII secolo, mentre andava rafforzandosi la posizione degli svizzeri in seno alle corti di Parigi, Roma e Torino, nessun altro monarca europeo decise di servirsi degli elvetici come guardie del corpo. \nIn questo secolo \u00e8 per\u00f2 da segnalare l'arruolamento di mercenari svizzeri da parte di una repubblica; nel 1653 infatti la Repubblica di Lucca form\u00f2 una compagnia svizzera allo scopo di difendere il Palazzo del Governo e l'incolumit\u00e0 delle supreme magistrature e del parlamento.\nFu durante il XVIII secolo che i mercenari alpini tornarono alla ribalta quali guardiani d'eccellenza per re e regine:\nAl volgere del Settecento, gli sconvolgimenti bellici e politici provocati dalla Rivoluzione francese impattarono duramente i corpi di guardia elvetici preposti alla difesa dei sovrani dell\"'Ancien R\u00e9gime\":\nLa fine.\nI corpi \"storici\" delle guardie palatine elvetiche vennero rifondati durante la Restaurazione. Eccezion fatta per la Guardia svizzera pontificia, le Guardie Svizzere non sopravvissero per\u00f2 alla radicale ristrutturazione bellica che interess\u00f2 le potenze europee durante il XIX secolo:\nNel 1874, la Costituzione della Confederazione Svizzera proib\u00ec alle potenze straniere l'arruolamento degli Svizzeri nei propri contingenti militari. Gli abitanti dei cantoni continuarono per\u00f2 a partire volontari negli eserciti delle potenze europee sino a che non ne venne fatto loro esplicito divieto nel 1927.\nGuardia Svizzera Francese.\nL'esempio pi\u00f9 antico di questa caratteristica forma di mercenariato \u00e8 datata al 1497, anno in cui in Francia, per volere di re Carlo VIII, venne istituita la campagna dei \"Cento Svizzeri della Guardia\" (in francese chiamata \"Cent-Suisses\"); essa fu la prima unit\u00e0 svizzera permanentemente al servizio di un sovrano straniero. Corpo pi\u00f9 rappresentativo che militare, venne soppresso dall'Assemblea nazionale francese nel 1792.\nNonostante l'abolizione del servizio militare mercenario nel 1793, la Francia napoleonica, a causa della guerra, necessitando di un numero crescente di soldati, si vide costretta a ripristinare le guardie svizzere, seppur con alcuni cambiamenti. Questi reparti venivano denominati, in Svizzera, \"Schweizer Truppen im fremden Dienst\" (Guardie svizzere in servizio all'estero). La loro caratteristica era, come in passato, di essere, almeno formalmente, delle truppe mercenarie dotate di un contratto statale ben regolamentato chiamato \"Kapitulation\" (capitolazione), ed erano sotto il comando di autorit\u00e0 della confederazione elvetica.\nIl 1\u00ba, 2\u00ba , 3\u00ba e 4\u00ba reggimento svizzero fu creato nel 1805 e nel 1806 e fu impiegato da Napoleone I sia in Spagna che in Russia. Il colonnello generale degli svizzeri di allora era Louis Alexandre Berthier, principe di Wagram e Neuch\u00e2tel, viceconsole dell'Impero, poi Jean Lannes, duca di Montebello, ed infine, durante la campagna di Russia, Nicolas Charles Oudinot. Codesto reggimento prese parte, spesso con coraggio e successo, a un numero elevato di campagne, le quali costarono la vita a molti soldati, in particolare nella Battaglia della Beresina.\nLuigi XVIII nel 1814 attu\u00f2 la ricostituzione delle guardie svizzere nella loro forma tradizionale. Durante la rivoluzione di Luglio (28-29-30 luglio 1830) esse difesero ancora i Borboni perdendo diverse centinaia di uomini; quello fu l'ultimo anno che i mercenari svizzeri prestarono servizio al sovrano francese. Al servizio della Francia le Guardie svizzere divennero il simbolo, spesso mitizzato, della fedelt\u00e0 assoluta dell'\u00e9lite del mercenariato elvetico.\nNei decenni pacifici del XVIII sec. si erano limitate a compiere il ruolo di guardia a Parigi (in particolare in punti in cui vi erano le maggiori attrattive della citt\u00e0, come: Versailles, Rueil, Courbevoie e Louvre).\nGuardia svizzera pontificia.\nIl 22 gennaio 1506 un gruppo di 150 mercenari elvetici al comando del capitano Kaspar von Silenen, del Canton d'Uri, dopo una marcia di 800 chilometri lungo la via Francigena, attraverso porta del Popolo entr\u00f2 per la prima volta in Vaticano per servire papa Giulio II. Gi\u00e0 in precedenza Sisto IV aveva concluso nel 1479 un accordo con la confederazione, che prevedeva la possibilit\u00e0 di reclutare mercenari elvetici. Successivamente il Corpo delle guardie si ampli\u00f2 ulteriormente.\nLa prima rappresentazione conosciuta di alcune Guardie Svizzere nelle loro eleganti divise multicolori \u00e8 effigiato da Raffaello con lo stesso Papa Giulio II nell'affresco della \u201cMessa di Bolsena\u201d.\nLe guardie svizzere non furono solo impiegate come scorta personale del papa, ma parteciparono a numerose battaglie, prima fra tutte quella avvenuta il 6 maggio 1527 durante il sacco di Roma da parte delle milizie del conestabile di Borbone, permettendo con il loro sacrificio a papa Clemente VII di avere salva la vita. Dei 189 svizzeri se ne salvarono solo quarantadue, cio\u00e8 quelli che all'ultimo momento avevano accompagnato Clemente VII nella fuga lungo il Passetto di Borgo, il passaggio che collega il Vaticano a Castel Sant'Angelo. Il 5 giugno Clemente VII si arrendeva. Per aver salva la vita dovette accettare pesanti condizioni (l'abbandono delle fortezze di Ostia, Civitavecchia e Civita Castellana e delle citt\u00e0 di Modena, Parma e Piacenza oltre che al pagamento di quattrocentomila ducati). La guarnigione papale fu sostituita con mercenari spagnoli e lanzichenecchi. Il Papa ottenne che gli svizzeri sopravvissuti fossero inclusi nella nuova Guardia, ma solo 12 di essi accettarono.\nCon la conquista di Roma da parte delle truppe del Regno d'Italia nel 1870, le Guardie Svizzere rimasero a difesa personale del papa nei suoi alloggi, e papa Pio X nel 1914 decise di fissare il numero dei militi che compongono questo corpo speciale a 106 membri: 100 soldati e 6 ufficiali, tra cui il comandante che ha il grado di colonnello. Durante la seconda guerra mondiale papa Pio XII ampli\u00f2 temporaneamente il corpo delle guardie svizzere che fu portato a oltre 300 effettivi, questo sia per dare rifugio ai molti sfollati sia per dare una maggiore stabilit\u00e0 alla Citt\u00e0 del Vaticano."}
{"id": "93069", "revid": "1272592", "url": "https://it.wikipedia.org/wiki?curid=93069", "title": "Ok Quack", "text": "Ok Quack \u00e8 un personaggio Disney inventato nel 1981 da Giorgio Cavazzano su testi di Carlo Chendi , molto presente in storie degli anni ottanta-novanta. Compare per la prima volta su Topolino n. 1353 del 1\u00ba novembre nella storia \"Paperino e il turista spaziale\".\nIl personaggio.\n\u00c8 un alieno dotato di straordinari poteri mentali telecinetici e telepatici, che gli permettono di sollevare qualunque tipo di oggetto (anche interi palazzi) e di aprire le serrature dialogando con esse (ma ama anche discorrere con i fiori dei parchi); viaggia nello spazio a bordo di un'astronave che pu\u00f2 diventare piccola come una moneta. E in effetti l'alieno la perde come tale: da quel momento Ok Quack passa la maggior parte del suo tempo nel deposito di Paperon de Paperoni alla ricerca della sua astronave, considerando che prima o poi tutte le monete del mondo passeranno di l\u00ec. \u00c8 un papero gentile e buono, dall'inconfondibile zazzera rossa e la sciarpetta al collo, che non comprende l'uso e il valore del denaro, al pari di Eta Beta (ma a differenza di quest'ultimo, non ne \u00e8 allergico).\nA proposito delle iniziali Ok, non c'\u00e8 spiegazione ufficiale, anche se pare che significhino proprio 'tutto bene'.\nStorie.\nLa lista include solamente le storie in cui appare il personaggio e non le semplici copertine."}
{"id": "93070", "revid": "104485", "url": "https://it.wikipedia.org/wiki?curid=93070", "title": "John Wyclif", "text": "Tradusse la Bibbia in lingua inglese, ma fu dichiarato eretico.\nBiografia.\nNasce nello Yorkshire da un casato di antico lignaggio che esercitava notevole influenza sul comprensorio di Wycliffe-on-Tees. Studia presso il Queen's College dell'Universit\u00e0 di Oxford ottenendo il baccellierato e il magistero \"Magister artium\" in filosofia e baccellierato e dottorato in teologia; insegna al Balliol College ed \u00e8 direttore del Canterbury College; deposto nel 1367 fa invano ricorso a Urbano V. Nel 1370 iniziano i suoi dubbi sulla transustanziazione. Due anni dopo entra al servizio di Giovanni di Gand, figlio di Edoardo III, che lo protegge contro i procedimenti ecclesiastici. Ma entra in rottura con la corte per le sue idee sull'eucaristia, per le continue condanne e il suo atteggiamento ambiguo nella rivolta dei contadini del 1381. Nel 1382 produsse insieme ai suoi collaboratori la prima traduzione della Bibbia in inglese, che in seguito divenne nota come la Bibbia di Wycliffe. Lo stesso anno, l'arcivescovo di Canterbury, in un concilio detto \"del terremoto\" (per l'evento sismico che lo fece chiudere), condanna 10 proposizioni di Wyclif come ereticali e 14 come erronee. Wyclif \u00e8 costretto cos\u00ec a ritirarsi nella sua parrocchia di Lutterworth, dove muore il 31 dicembre 1384.\nIl 20 dicembre 1409, il papa dell'obbedienza pisana Alessandro V condann\u00f2 come eretiche le sue dottrine, mentre il suo successore, Giovanni XXIII, ne fece bruciare gli scritti sulla scalinata della basilica di S. Pietro il 10 febbraio 1413, giorno d'apertura di un concilio da lui convocato. Infine, il Concilio di Costanza riconobbe John Wycliffe quale ispiratore delle tesi eretiche sostenute da Jan Hus, condannato al rogo dal medesimo concilio: non potendo essere colpito dalla stessa pena (essendo morto da quasi cinquant'anni), nel 1428 i suoi resti vennero riesumati, bruciati e dispersi nel fiume Swift, nei dintorni di Lutterworth.\nGli scritti.\nNei suoi scritti e nel suo atteggiamento Wycliffe esprime la sua ostilit\u00e0 alla Chiesa istituzionale e arricchita. La prima opera di un certo contenuto \u00e8 il \"De civili dominio\" (ca. 1376), di cui 18 proposizioni sono condannate nel 1377 da Gregorio XI, che richiede l'arresto del Wycliffe, protetto dalla regina madre.\nTra il 1378 e il 1379 pubblica una decina di opere che contengono il suo pensiero. Le opere successive ripetono tali contenuti raggiungendo posizioni estremiste e radicali. Tra le principali opere: \"De veritate scripturae\", \"De Ecclesia\", \"De officio Regis\", \"De potestate papae\", \"De Eucharistia\", \"De apostasia\".\nLe condanne sono ripetute, da quella di Gregorio XI a quelle del Concilio di Costanza (1415). In Inghilterra \u00e8 condannato nel 1381 per la dottrina eucaristica; nel 1382 dal Sinodo dei Domenicani (24 proposizioni); nel 1397 dall'arcivescovo di Arundel (18 proposizioni del \"Trialogus\"). Fuori dall'Inghilterra \u00e8 condannato a Praga nel 1403, a Roma nel 1413.\nIl contesto storico.\nIl contesto storico \u00e8 quello della Chiesa inglese. C'erano tensioni tra Avignone e la Corona inglese a causa del pesante fiscalismo, delle riserve e delle annate, per cui l'autorit\u00e0 e l'attivit\u00e0 della Santa Sede non poteva essere esercitata nel migliore dei modi.\nL'alto clero inglese era ricco, assenteista dal punto di vista pastorale, ignorante in teologia. Anche il clero medio era in massima parte assenteista. Le misure contro questa situazione trovarono notevoli ostacoli. Enorme poi era il numero dei chierici (1 chierico ogni 65 abitanti). Inoltre la Chiesa inglese era la pi\u00f9 ricca della cristianit\u00e0 (quasi 1/3 del territorio regio era in mano alla Chiesa). Gli Ordini religiosi sono in crisi. Wycliffe non vede di buon occhio i monaci ricchi, potenti e influenti, e non stima neppure i mendicanti, che lui chiama \"sette nuove\".\nIl popolo \u00e8 s\u00ec devoto, ma solo esteriormente (pellegrinaggi, culto delle reliquie e delle indulgenze).\nIl pensiero.\nTendenza riformatrice.\nColoro che simpatizzano per il pensiero di Wycliffe riconoscono in lui un prototipo positivo di riformatore. Tuttavia i propositi di Wycliffe non ebbero successo. Certo \u00e8 che Wyclif, nella sua critica alla Chiesa del tempo, allo sviluppo centralizzato del papato avignonese e alla situazione istituzionale della Chiesa con gli abusi connessi, aveva ben individuato il sistema da correggere e le deviazioni da eliminare:\nL'ideale a cui ispirarsi \u00e8 la Chiesa apostolica o comunque precostantiniana. Wycliffe prende anche come punto di riferimento un archetipo di Chiesa (eterna, immutabile, esistente in Dio) che non dipende dalla Chiesa esistente. Il risultato \u00e8 che per Wycliffe la Chiesa (come anche la Bibbia) \u00e8 una specie di idea platonica eterna. Da questo presupposto era dunque facile arrivare alla conclusione che la Chiesa del tempo non aveva valore, perch\u00e9 non corrispondeva all'archetipo immaginato. Wycliffe proponeva anche riforme concrete contro la decadente devozione e contro la decadente vita del clero, mettendo come punto di riferimento il Vangelo.\nPer la gerarchia cattolica, il pensiero di Wycliffe appare inaccettabile poich\u00e9 Wycliffe, relativizza la tradizione della Chiesa e il suo magistero. Secondo la dottrina cattolica ci\u00f2 costituisce un atto di superbia, in quanto \u00e8 solo la Chiesa ad essere lettrice dei testi sacri, mentre una lettura libera risulta fuorviante e fonte di opinioni del tutto personali, quando non di veri e propri errori, tacciabili di eresia.\nEcclesiologia.\nNell'ecclesiologia Wycliffe mostra ci\u00f2 che per allora, poteva essere considerato estremismo e rigidit\u00e0 di pensiero.\nLa Bibbia non \u00e8 solo il fondamento della fede, ma anche l'unica vera e assoluta verit\u00e0. \u00c8 parola di Dio, vera in s\u00e9 stessa, che \u00e8 tutta la verit\u00e0 che si pu\u00f2 conoscere (anche nella sua espressione letterale): essa perci\u00f2 va presa cos\u00ec com'\u00e8. \u00c8 il parametro di ogni conoscenza e di ogni condotta: da qui la conseguenza che solo ci\u00f2 che \u00e8 conforme alla Bibbia \u00e8 vero (In effetti anche Ges\u00f9 la pensava cos\u00ec; il vangelo di Giovanni (17:17) riporta la sua frase: \"Santificali per mezzo della verit\u00e0, la tua parola \u00e8 verit\u00e0).\nQuesto principio non equivale al \"Sola Scriptura\" di Lutero, perch\u00e9 Wycliffe ammette l'interpretazione dei Padri (soprattutto Agostino) e dei Dottori recenti (Anselmo, Ugo di San Vittore). Per\u00f2 per Wycliffe la Scrittura e la Tradizione vanno assunti individualmente, non attraverso la Chiesa e il suo magistero.\nLa vera chiesa, per Wycliffe, si basa sulla divisione agostiniana tra \"Citt\u00e0 celeste\" e \"Citt\u00e0 terrena\" che lui trasforma in una divisione reale e non simbolica come in Agostino: da una parte i salvati e dall'altra i dannati.\nConseguenze:\nIl Papato.\nLe idee di Wyclif sul Papato sono fortemente condizionate dal Papato della sua epoca, quello della Cattivit\u00e0 avignonese. Inoltre la negazione del Primato papale arriva solo negli scritti seguenti lo Scisma d'Occidente del 1378.\nDopo lo Scisma Wyclif cerca di dimostrare che non c'\u00e8 la necessit\u00e0 di un papa nella Chiesa, che non esiste un primato romano e nemmeno un potere dei cardinali per eleggere il papa.\nNon riconosciuta la validit\u00e0 della Chiesa visibile, della sua funzione mediatrice e del suo potere giurisdizionale, l'unico potere valido visibile rimasto era quello civile. Allo Stato (come Marsilio da Padova) Wyclif attribuisce poteri enormi anche in ambito ecclesiastico. E soprattutto il potere di riformare la Chiesa. Il re \u00e8 il vero vicario di Cristo che deve essere da tutti ubbidito, anche se \u00e8 peccatore e ingiusto: pu\u00f2 sempre governare bene e comunque spetta a Dio deporlo.\nL'eucaristia.\nLe tesi eucaristiche di Wycliffe costituirono il suo distacco definitivo dalla gerarchia e gli attacchi dei religiosi. Egli ammette la presenza reale di Cristo nel pane e nel vino consacrati. Ma questa presenza \u00e8 solo spirituale: cio\u00e8 Cristo \u00e8 presente solo spiritualmente, coesiste con la sostanza del pane e del vino, che \u00e8 indistruttibile in quanto realizzazione contingente dell'archetipo esistente eternamente in Dio; inoltre gli accidenti non possono sussistere senza la sostanza (per cui \u00e8 negata la transustanziazione)."}
{"id": "93071", "revid": "95049", "url": "https://it.wikipedia.org/wiki?curid=93071", "title": "Jan Hus", "text": "Jan Hus viene considerato il primo anticipatore della Riforma protestante (iniziata circa un secolo dopo la sua morte), essendo vissuto prima di Lutero, Calvino e Zwingli. Dopo la sua morte, gli Hussiti si schierarono in massa contro la corruzione ed i crimini della Chiesa cattolica, respingendo ben cinque crociate bandite contro di loro. Un secolo pi\u00f9 tardi, il 90% degli abitanti delle Terre ceche continu\u00f2 a rimanere anti-cattolico, aderendo alla Riforma protestante oppure entrando a far parte dell'Unione dei Fratelli Boemi, questi ultimi diretti successori del movimento hussita.\nBiografia.\nGiovane studente povero, giunse a Praga nel 1390 per studiare all'Universit\u00e0, dove erano vivi i fermenti del movimento riformatore boemo - fondato vent'anni prima fuori dell'Universit\u00e0 ma oggetto di una repressione che aveva portato alla chiusura della scuola dei predicatori aperta da Jan Mili\u010d (1320/1325-1374) nel 1372 - che si proponeva il rinnovamento della chiesa attraverso il ritorno a un pauperistico cristianesimo primitivo e all'attesa del prossimo Nuovo Regno. Mili\u010d, che aveva individuato nell'eccessiva ricchezza accumulata dalla chiesa avignonese e romana una delle cause pi\u00f9 importanti del decadimento dei costumi ecclesiastici, aveva inutilmente cercato di premere sulle gerarchie; sospettato di eresia e convocato ad Avignone per essere esaminato, vi era morto nel 1374.\nLa sua dottrina fece proseliti e nel maggio del 1391 fu fondata a Praga la Cappella di Betlemme, una nuova scuola ove si predicava in lingua boema e si ospitavano studenti universitari.\nNel 1393 Hus ottenne il baccellierato in filosofia, nel 1395 si laure\u00f2 \"magister in artibus\" e nel 1398 inizi\u00f2 a insegnare Filosofia nella stessa Universit\u00e0 praghese; ordinato sacerdote nel 1400, continu\u00f2 a studiare Teologia con Stanislao da Znojmo e dal marzo del 1402 predic\u00f2 per la prima volta nella \"Cappella di Betlemme\". Fu un suo avversario, l'agostiniano norimberghese Oswald Reinlein, a lasciare una testimonianza della sua attivit\u00e0: \u00abLe sue prediche erano frequentate dalla quasi totalit\u00e0 della popolazione praghese; nella Cappella di Betlemme egli predicava due volte nei giorni festivi e ancora due volte nel periodo di Quaresima. In tutti gli altri giorni teneva due lezioni e tre discorsi la domenica. Per i poveri che gli venivano raccomandati Hus chiedeva elemosine ai suoi conoscenti; usava invitare a tavola i maestri e ricevere con amore e bont\u00e0 ogni visitatore\u00bb.\nNei primi anni Hus si limit\u00f2 a riportare quanto contenuto nelle Sacre Scritture ma in breve cominci\u00f2, nelle sue prediche, a richiedere una riforma dei costumi ecclesiastici.\nErede di Wyclif.\nHus conobbe le opere di Wyclif (ca 1329 - 1384) verso il 1398. Il \"doctor evangelicus\" inglese considerava la gerarchia ecclesiastica romana profondamente corrotta e, non avendo alcuna fiducia nelle possibilit\u00e0 di autoriforma delle autorit\u00e0 ecclesiastiche, sperava che una riforma della Chiesa si potesse ottenere attraverso un'iniziativa dei governi; condannato nel Concilio di Londra del 1382, i suoi scritti furono proibiti anche dall'Universit\u00e0 di Praga nel 1403.\nJan Hus concordava pressoch\u00e9 in tutto con Wycliff (tranne che al riguardo della dottrina eucaristica, ove manteneva l'opinione ortodossa della transustanziazione) e, pi\u00f9 ancora, vi concordavano i riformatori boemi, Stanislao da Znojmo e Stefano P\u00e1le\u010d i quali infatti, convocati a Bologna per discolparsi del loro appoggio all'eresia wyclifiana, furono incarcerati e percossi su ordine del cardinale Baldassarre Cossa, futuro papa, ma poi considerato antipapa, Giovanni XXIII. Dopo quell'esperienza, il P\u00e1le\u010d rientr\u00f2 prontamente nei ranghi dell'ortodossia romana e divenne poi uno degli accusatori di Hus.\nLa Chiesa era allora divisa dallo Scisma d'Occidente, con un papa, Benedetto XIII, ad Avignone e un altro, Gregorio XII, a Roma, eletto nel 1406. Per porre termine alla scissione, alcuni cardinali delle due fazioni avevano progettato d'indire un concilio a Pisa che eleggesse di comune accordo un nuovo papa, ponendo termine alla divisione.\nDi fronte alla scissione, Hus era favorevole a mantenere una posizione di neutralit\u00e0, in attesa che il futuro concilio dirimesse lo scisma. Analogo atteggiamento fu deciso dal re boemo Venceslao IV, diversamente dall'arcivescovo di Praga Zaj\u00edc Zbynek, che insisteva sulla necessit\u00e0 di obbedire al papa di Roma. Sospettando in Hus un seguace di Wyclif, l'arcivescovo costitu\u00ec una commissione, presieduta dall'inquisitore Maurizio Rva\u010dka, incaricata di valutarne l'ortodossia.\nIntanto, una riforma dell'amministrazione dell'Universit\u00e0 di Praga, decisa da re Venceslao, rovesciava la norma vigente fino ad allora, in cui fra gli elementi nazionali l\u00ec rappresentati, quello tedesco aveva diritto a tre voti e ogni altro ad uno, attribuendo ora tre voti all'elemento nazionale boemo e uno a ciascun altro. In seguito a questa riforma, nel maggio 1409 i docenti e gli studenti tedeschi abbandonarono Praga per stabilirsi soprattutto a Lipsia, dove fu fondata una nuova Universit\u00e0, mentre a ottobre, grazie ai nuovi statuti, il boemo Hus pot\u00e9 essere eletto rettore dell'Universit\u00e0 di Praga.\nIl concilio di Pisa si era intanto concluso il 26 giugno 1409 con l'elezione di un nuovo papa, Alessandro V, non riconosciuto per\u00f2 da tutta la cristianit\u00e0, cosicch\u00e9 ora risultavano in carica ben tre papi. A dicembre, Alessandro V firmava la bolla che, dopo aver nuovamente condannato gli scritti di Wyclif, autorizz\u00f2 l'arcivescovo praghese a vietare a Hus di predicare, notifica comunicatagli solo nel giugno 1410, quando Alessandro V era gi\u00e0 morto e gli era succeduto Giovanni XXIII\nHus decise di non obbedire e di appellarsi al papa; si rivolse ai fedeli nella Cappella di Betlemme: \u00abIl defunto papa, di cui non saprei dirvi se si trova in paradiso o all'inferno, scriveva nelle sue pergamene contro gli scritti di Wyclif in cui vi sono pure molte cose buone. Io ho presentato appello e mi appeller\u00f2 nuovamente [...] Io devo predicare anche se un giorno dovessi lasciare il paese o morire in carcere. Poich\u00e9 i papi possono mentire ma il Signore non mente\u00bb.\nConvocato a Roma per giustificare la propria posizione, Hus rifiut\u00f2 con la protezione del re che, ambendo alla carica imperiale, voleva risolvere la disputa teologica per mostrare la propria autorit\u00e0 tanto nei problemi civili che in quelli religiosi. L'arcivescovo Zbynek band\u00ec invano Hus il 15 marzo 1411 e altrettanto vanamente lanci\u00f2 l'interdetto su Praga l'8 giugno: re Venceslao affid\u00f2 a un collegio arbitrale la disputa tra l'arcivescovo e Hus e l'arbitrato stabil\u00ec che il bando e l'interdetto fossero rimessi e che Hus non fosse tenuto a presentarsi a Roma.\nIl mercato delle indulgenze.\nIntanto Giovanni XXIII aveva proclamato la \"guerra santa\" contro Ladislao, re di Napoli, sostenitore di Gregorio XII, e iniziato la raccolta dei fondi necessari alla guerra mediante la vendita delle indulgenze, ossia la remissione delle pene temporali in cambio di denaro. Anche il re boemo appoggiava l'iniziativa papale, dal momento che una percentuale del ricavato sarebbe finita nelle casse statali.\nLe proteste di Hus, che riteneva ogni guerra santa incompatibile col messaggio evangelico, di Girolamo da Praga e di molti cittadini furono represse; lo stesso Stefano P\u00e1le\u010d, divenuto dottore in teologia dell'Universit\u00e0, esort\u00f2 il re a soffocare la protesta; tre giovani furono condannati e decapitati.\nHus si spinse oltre: sosteneva la tesi di Wyclif secondo la quale un predicatore poteva predicare senza il permesso del vescovo, dal momento che il dovere di annunziare il Vangelo \u00e8 un comandamento di Cristo. Scomunicato alla fine del luglio 1412, il cardinale Pietro Stefaneschi, che presiedeva il processo ordinato dalla Curia romana, ne ordin\u00f2 l'arresto e la demolizione della Cappella di Betlemme; il cardinale Jo\u00e3o Afonso Esteves da Azambuja rec\u00f2 a Praga l'atto di scomunica, promulgato nel sinodo della diocesi praghese il 18 ottobre 1412.\nL'appello a Cristo.\nIn risposta, Hus aveva gi\u00e0 esposto, il 12 ottobre, sul ponte di Praga, nei pressi del palazzo arcivescovile, il suo \"appello a Cristo\", rivolto da \u00abJan Hus da Husinec, maestro e baccelliere formato in teologia presso la illustre Universit\u00e0 di Praga, sacerdote e predicatore titolare della Cappella detta di Betlemme [...] a Ges\u00f9 Cristo, giudice equo il quale conosce, protegge, giudica, rivela e corona immancabilmente la giusta causa di ognuno\u00bb.\nSottolineava la legittimit\u00e0 del suo ricorso \u00abper l'ingiusta sentenza e la scomunica comminatami dai pontefici, scribi, farisei, e giudici insediatisi sulla cattedra di Mos\u00e8 [...] come il santo e grande patriarca di Costantinopoli Giovanni Crisostomo present\u00f2 ricorso alla sentenza di due Concili di vescovi e chierici e cos\u00ec come i vescovi, spero beati, Andrea di Praga e Roberto di Lincoln presentarono ricorso contro la sentenza del papa [...]\u00bb.\nRicordava che, convocato, non si present\u00f2 a Roma perch\u00e9 \u00abLungo la strada mi erano tese ovunque insidie e il pericolo corso da altri mi rese prudente\u00bb citando il trattamento riservato a Bologna ai suoi procuratori Stanislao da Znojmo e Stefano P\u00e1le\u010d, e menzionava il concordato raggiunto con l'arcivescovo di Praga Zbynek, al quale \u00abnon era noto in tutto il regno di Boemia un solo eretico e nemmeno nella citt\u00e0 di Praga e nel Margraviato di Moravia\u00bb.\nConcludeva come, a suo avviso, \u00abtutte le antiche leggi divine dell'Antico e del Nuovo Testamento, nonch\u00e9 le leggi canoniche dispongano che i giudici debbano visitare i luoghi dove si dice che sia stato commesso un delitto ed ivi esaminare l'accusa fatta [...] debbano rivolgersi a quelli che conoscono la condotta dell'accusato che non siano malevoli n\u00e9 gelosi verso di lui [...] poich\u00e9 l'incolpato o accusato deve avere sicuro e libero accesso al luogo di giustizia e il giudice, come i testimoni, non debbano essere suoi nemici: \u00e8 dunque evidente che non sussistevano queste condizioni per farmi comparire in giudizio\u00bb.\nIl Concilio di Costanza.\nAll'ordine del re di non predicare, in un primo momento obbed\u00ec ma qualche settimana dopo riprese le sue prediche nei paesi della Boemia. Nel 1413 concluse quello che resta il suo scritto pi\u00f9 noto, il \"De ecclesia\", e scrisse \"Sulla simonia\" e la raccolta di sermoni \"Postilla\".\nDopo il fallimento del Concilio di Pisa nel 1409, il re d'Ungheria Sigismondo di Lussemburgo (che l'8 novembre 1414 sarebbe poi stato incoronato Re dei Romani) convoc\u00f2 il 30 ottobre 1413 un nuovo concilio, da tenersi a Costanza il 1\u00ba novembre 1414, che affrontasse il problema dell'unit\u00e0 della Chiesa, eleggendo un nuovo papa, e che combattesse la corruzione ecclesiastica e ponesse fine alle dispute dottrinali, affrontando anche il caso Hus. A questo scopo Hus fu sollecitato a raggiungere Costanza, con la garanzia dell'incolumit\u00e0. Hus part\u00ec per Costanza l'11 ottobre, sostando a Norimberga, a Ulma e a Biberach, e giungendo nella citt\u00e0 tedesca il 3 novembre.\nIl 27 novembre, invitato a un incontro amichevole dai cardinali Pierre d'Ailly, Ottone Colonna, prossimo papa Martino V, Guillaume Fillastre e Francesco Zabarella, fu da loro fatto subito arrestare e incarcerare. In carcere, il 4 marzo 1415, termin\u00f2 di scrivere un opuscolo dedicato al suo carceriere, il \"De matrimonio ad Robertum\".\nIl 20 marzo Giovanni XXIII, sul quale erano insistenti le accuse di corruzione, fugg\u00ec da Costanza e venne dichiarato decaduto in quanto simoniaco, mentre il secondo papa, Gregorio XII, si dimise spontaneamente; quanto al terzo papa, Benedetto XIII, verr\u00e0 poi deposto dal concilio il 26 luglio 1417 come scismatico ed eretico.\nIl processo.\nAd aprile giunse a Costanza il discepolo di Hus, Girolamo da Praga, per ottenere da Sigismondo la liberazione del suo maestro, ma il Concilio rispose con un mandato di cattura; Girolamo fugg\u00ec, ma venne arrestato alla frontiera bavarese: sar\u00e0 mandato al rogo il 30 maggio 1416.\nIl 18 maggio 1415 venne intimato a Hus di ritrattare le sue affermazioni, considerate eretiche; ottenne un'udienza pubblica, da tenersi il 5 giugno, ove poter dimostrare l'ortodossia delle sue dottrine, ma gli venne impedito di parlare. Interrogato nei giorni successivi, alla presenza di Sigismondo, dai cardinali Zabarella e d'Ailly, che gli contestavano alcune tesi, in particolare quella secondo cui un re, un papa o un vescovo in peccato mortale decadono dalla loro carica e quella della dubbia necessit\u00e0 di un capo visibile della Chiesa, dal momento che solo Cristo \u00e8 alla testa della comunit\u00e0 cristiana, rispose che con la deposizione di Giovanni XXIII la Chiesa continuava a essere retta da Cristo e rifiut\u00f2 di abiurare.\nLe accuse contro Jan Hus.\nIl 18 giugno 1415 il Concilio di Costanza ratific\u00f2 un elenco di 30 accuse contro Hus, proposizioni considerate eretiche tratte da tre sue opere, il \"De ecclesia\", il \"Contra Stephanum Palec\" e il \"Contra Stanislaum de Znoyma\", dandogli tempo due giorni per contestarle. Si riportano le accuse e, in corsivo fra parentesi, le note di Hus:\nPer Hus solo Cristo \u00e8 il capo della chiesa universale; rifacendosi ad Agostino, (\"Retractationes\", I, 21, 1) e allo Pseudo-Agostino (\"Questiones Veteris et Novi Testamenti\", 75) nel \"De ecclesia\" Hus scriveva \u00abche Cristo abbia inteso fondare l'intera chiesa sulla persona di Pietro \u00e8 contraddetto dalla fede nel Vangelo, dall'argomentazione di Agostino e dalla ragione\u00bb. Agostino aveva scritto che \u00abTu es Petrus (Mt, 16, 18-19)\u00bb significava \u00abEdificher\u00f2 la mia chiesa sopra ci\u00f2 che \u00e8 stato confessato da Pietro quando diceva \"Tu sei il Cristo, il Figlio del Dio vivente\"\u00bb. Infatti a Pietro non fu detto \"Tu sei la pietra\" ma \"Tu sei Pietro\". La pietra era invece il Cristo confessato da Simone\u00bb (\"Tu es Petrus et super hanc petram aedificabo ecclesiam meam\", dove il dimostrativo \"hanc\" si riferisce appunto a Cristo). L'interpretazione di Agostino fu per\u00f2 presto abbandonata e sar\u00e0 ripresa da John Wyclif, Hus e poi da Lutero e dagli altri riformatori protestanti.\nHus precis\u00f2 nell'udienza dell'8 giugno 1415 nel Concilio di Costanza che quei sacerdoti \u00abragionano da miscredenti perch\u00e9 mancano di fede formata dalla carit\u00e0 e hanno ormai una fede morta\u00bb.\nTratto dal \"De ecclesia\", tranne l'ultima affermazione \u00abneppure il romano pontefice [...]\u00bb che non esiste n\u00e9 nel \"De ecclesia\" n\u00e9 in altri testi di Hus.\nPer Hus esistevano diverse chiese cristiane e quella romana \u00e8 solo una di esse.\nTratto dal \"De ecclesia\" che a sua volta lo riprende dal \"De potestate papae\" di Wyclif.\nFu un episodio avvenuto nel 1413: gli otto dottori dell'Universit\u00e0 di Praga consideravano la chiesa costituita da un capo, il papa, e da un corpo, il collegio dei cardinali; per loro, la chiesa era infallibile e di autorit\u00e0 stabiliva il senso autentico delle Scritture.\nL'articolo, tratto dal \"De ecclesia\", \u00e8 una citazione dal \"De officio regis\" di Wyclif. Hus distingue tre tipi di obbedienza: l'obbedienza \"spirituale\" alla legge di Dio, l'obbedienza \"secolare\" alle leggi civili e l'obbedienza \"ecclesiastica\" ai precetti della chiesa che non hanno fondamento sulla Scrittura.\nTratto dal \"De ecclesia\", Hus richiamava il suo passo da Luca, 11,34: \u00abSe il tuo occhio - la tua intenzione - \u00e8 sano, non \u00e8 depravato dal peccato, anche il tuo corpo - tutti i tuoi atti - \u00e8 illuminato, puro al cospetto di Dio\u00bb.\nHus giustificava la sua disubbidienza con la preminenza data a Dio piuttosto che agli uomini: il cristiano ha diritto di giudicare se un ordine della chiesa proveniva da Dio piuttosto che da uomini.\nTratto dal \"Contra Stephanum P\u00e1le\u010d\", ove Hus citava Paolo, Romani, 8,35, 8,38, 8,39.\nTratto dal \"Contra Stephanum P\u00e1le\u010d\"; il problema consisteva in ci\u00f2: se un papa malvagio resti papa in quanto la sua carica \u00e8 indipendente dall'indole della persona - come sostenevano Pale\u010d e i difensori delle prerogative papali - oppure se un papa malvagio non possa essere considerato papa e sia stata legittima la decisione del Concilio di Costanza di deporre Giovanni XXIII. Hus sostiene la seconda ipotesi.\nQui Hus faceva riferimento alla deposizione di Giovanni XXIII, deposto dallo stesso Concilio per indegnit\u00e0, bench\u00e9 la sua elezione fosse stata legittima.\nIn realt\u00e0 Hus sosteneva che 5 delle 45 proposizioni di Wyclif condannate dal Concilio di Costanza il 4 maggio 1415 fossero ortodosse.\nCon \"Agnese\", Hus si riferisce alla \"papessa Giovanna\", la cui leggenda era allora considerata ancora un fatto storico.\nTratto dal \"Contra Stanislaum\" di Hus, come i due successivi capi d'accusa.\nNella \"Relazione\" di Pietro Mladonovic si legge che quando, l'8 giugno 1415 fu letta questa proposizione nell'assise del Concilio, i presenti derisero Hus accusandolo di fare profezie. Hus rispose sostenendo che \u00abal tempo degli apostoli la chiesa era governata infinitamente meglio di adesso. Che cosa impedisce a Cristo di reggerla meglio anche ora, senza quei capi mostruosi che ora abbiamo avuto, mediante suoi discepoli veri? Vedete! Ora non abbiamo nessun capo, eppure Cristo non cessa di reggere la sua chiesa\u00bb.\nLa proposizione, tratta dal \"Contra Stephanum P\u00e1le\u010d\" di Hus, apparteneva a quelle di Wyclif condannate dal Concilio ma era considerata corretta da Hus.\nLa sentenza.\nIl 23 giugno scrisse dal carcere all'amico Giovanni di Chlum: \u00abDevi sapere che P\u00e1le\u010d insinu\u00f2 che non dovrei temere la vergogna dell'abiura, ma considerare invece il vantaggio che ne deriverebbe. E io gli risposi: \"\u00c8 pi\u00f9 vergognoso essere condannato e bruciato che abiurare? In che modo potrei temere la vergogna? Ma dimmi il tuo parere: che cosa faresti tu se fossi certo di non essere incorso negli errori che ti sono imputati? Abiureresti?\" E lui rispose: \"\u00c8 difficile\". E si mise a piangere\u00bb.\nIl 5 luglio scrisse agli amici boemi: \u00abSe mi dessero carta e penna, con l'aiuto di Dio, risponderei anche per iscritto: Io, Jan Hus, servo di Ges\u00f9 Cristo in speranza, non intendo dichiarare che ogni articolo ricavato dai miei scritti sia errato, per non condannare i detti delle sacre Scritture e specialmente di Agostino\u00bb.\nIl giorno dopo, nel duomo di Costanza, fu dichiarato colpevole. La \"Relatio de Magistro Johanne Hus\", stilata da Pietro Mladonovic, testimone di quella drammatica giornata, riporta vivamente i fatti.\n\u00abFu eretto un palco simile a un tavolo nel mezzo dell'assemblea e della chiesa. Vi si pose sopra una specie di piedistallo, su cui furono sistemati i paramenti, la pianeta per la messa e gli abbigliamenti sacerdotali appositamente per procedere alla svestizione di mastro Jan Hus. Cos\u00ec, quando fu condotto in chiesa nei pressi del palco, cadde in ginocchio e preg\u00f2 a lungo. Contemporaneamente, il vescovo di Lodi sal\u00ec sul pulpito e pronunci\u00f2 un sermone sulle eresie [...]\u00bb.\nIl revisore pontificio, Bernardo di Wildungen, lesse poi i capi d'accusa estratti dai suoi scritti, ai quali Hus cerc\u00f2 di replicare, ma gli fu imposto di tacere. Si lessero poi i capi d'accusa estratti dalle dichiarazioni rilasciate dai testimoni ascoltati al processo; \u00abfra questi articoli c'era quello secondo cui, dopo la consacrazione dell'ostia, sull'altare permane il pane materiale o la sostanza del pane. Ve n'era anche uno per cui un prete in peccato mortale non pu\u00f2 operare la transustanziazione, n\u00e9 consacrare, n\u00e9 battezzare [...]\u00bb. Hus riusc\u00ec a rispondere di non aver \u00abmai sostenuto, insegnato o predicato che nel sacramento dell'altare, dopo la consacrazione, permanga il pane materiale\u00bb.\nLo accusarono anche di aver sostenuto di essere, lui, \u00abla quarta persona della Deit\u00e0. Tentavano di comprovare quest'accusa, citando un certo dottore. Ma il maestro grid\u00f2: \"Nominate il dottore che ha deposto contro di me!\". Al che, il vescovo che stava dando lettura della cosa rispose: \"Non c'\u00e8 alcun bisogno di nominarlo, qui e ora\"\u00bb.\nFu poi condannato il suo appello a Cristo e l'aver egli, scomunicato, continuato a predicare. Il vescovo italiano di Concordia lesse poi della sua condanna al rogo, unitamente a tutti i suoi scritti. \u00abMentre procedeva la lettura della sentenza, egli l'ascoltava in ginocchio e in preghiera con gli occhi levati al cielo [...] \"Signore Ges\u00f9 Cristo, io t'imploro, perdona tutti i miei nemici per amore del tuo nome. Tu sai che essi mi hanno accusato falsamente, che hanno prodotto falsi testimoni, che hanno orchestrato falsi capi d'accusa contro di me. Perdonali, per la tua sconfinata misericordia\"\u00bb.\nRivestito di paramenti sacri, fu invitato ad abiurare, ma rifiut\u00f2. Disceso dal palco, \u00abi vescovi cominciarono subito a spogliarlo. Prima gli tolsero di mano il calice, pronunciando questo anatema: \"O Giuda maledetto, perch\u00e9 hai abbandonato la via della pace e hai calcato i sentieri dei giudei, noi ti togliamo questa coppa della redenzione\" [...] e cos\u00ec di seguito, ogni volta che gli toglievano uno dei paramenti, come la stola, la pianeta e tutto il resto, pronunciavano un anatema appropriato. Al che egli rispondeva di accogliere quelle umiliazioni con animo mansueto e lieto per il nome del nostro Signor Ges\u00f9 Cristo\u00bb.\nAnnullatagli la tonsura, gli posero sulla testa una corona di carta tonda, alta circa 45 centimetri, con tre diavoli dipinti e la scritta \"Questi \u00e8 un eresiarca\". \u00abA questo punto il re disse al duca Lodovico, figlio del defunto Clemente di Bavaria, che in quel momento gli stava di fronte, tenendo in mano il globo con la croce: \"Va', prendilo in consegna!\"\u00bb. E costui ricevette in custodia il maestro e a sua volta lo diede nelle mani dei suoi aguzzini perch\u00e9 fosse condotto a morire\u00bb.\nIl rogo.\nPortato fuori dalla chiesa, il corteo pass\u00f2 davanti al cimitero dove si stavano bruciando i suoi libri ed egli sorrise a quello spettacolo. Lungo la strada, \u00abesortava gli astanti e quelli che lo seguivano a non credere che egli andasse a morire per gli errori che gli erano stati falsamente attribuiti e appoggiati dalla falsa testimonianza dei suoi peggiori avversari. Quasi tutti gli abitanti di quella citt\u00e0 lo accompagnavano in armi a morire\u00bb\nGiunto sul luogo del supplizio, che si trovava in un prato circondato da giardini - ora corrispondente alla \"Alten Graben Strasse\" - s'inginocchi\u00f2 e, mentre pregava, \u00abquella scandalosa corona, raffigurante i tre demoni, gli cadde dalla testa ed essendosene accorto, sorrise. Alcuni dei soldati mercenari, che stavano l\u00ec intorno, dissero: \"Rimettetegliela su; che sia bruciato coi demoni suoi signori che ha servito in terra\"\u00bb.\nDenudato, le mani legate dietro la schiena, fu legato a un palo con funi e con una catena intorno al collo. Gli misero sotto i piedi due grandi fascine di legna mista a paglia e altre intorno al corpo fino al mento. Esortato ancora ad abiurare, \u00ablevati gli occhi al cielo, replic\u00f2 ad alta voce: \"Dio m'\u00e8 testimone che mai insegnai le cose che mi sono falsamente attribuite e di cui falsi testimoni mi accusano. Egli sa che l'intenzione dominante della mia predicazione e di tutti i miei atti e dei miei scritti era solo tesa a strappare gli uomini dal peccato. E oggi [...] sono pronto a morire lietamente\"\u00bb.\nAllora si accese il rogo. Hus cominci\u00f2 a cantare, uno dopo l'altro, due inni \u00abma come egli cominci\u00f2 a cantare il terzo inno, una folata di vento gli coperse il volto di fiamme. E cos\u00ec, pregando nell'intimo, muovendo appena le labbra e scuotendo il capo, spir\u00f2 nel Signore. Prima di morire, mentre pregava in silenzio, sembr\u00f2 balbettare giusto il tempo sufficiente a recitare due o tre volte il \"Padre nostro\"\u00bb.\nConsumata la legna e le funi dal fuoco, \u00abi resti di quel corpo rimasero in catene appesi per il collo; allora i boia tirarono gi\u00f9 le membra abbrustolite e il palo. Le bruciarono ulteriormente, portando altra legna al fuoco da un terzo carico. Poi, camminando torno torno, spezzarono le ossa a bastonate per farle bruciare pi\u00f9 presto. Quando trovarono la testa, la fecero a pezzi con i randelli e la gettarono sul fuoco. Quando trovarono il cuore in mezzo alle interiora, dopo aver appuntito un bastone come uno spiedo, lo infilzarono sulla punta e fecero particolare attenzione a farlo arrostire e consumare, punzecchiandolo con le lance, finch\u00e9 non fu ridotto in cenere\u00bb.\nBruciati anche scarpe e vestiti perch\u00e9 non potessero servire da reliquie, \u00abcaricarono tutte le ceneri su di un carro e le buttarono nel Reno che scorreva l\u00ec vicino\u00bb.\nPrima della sua esecuzione Hus avrebbe dichiarato: \u00abOggi voi bruciate una debole oca, ma dalle ceneri sorger\u00e0 un cigno\u00bb (\"Hus\", infatti, in ceco significa \"oca\"). Pi\u00f9 tardi gli agiografi intesero questa frase come una premonizione della venuta di Lutero e quindi assegnarono a quest'ultimo il cigno come simbolo. Johannes Bugenhagen cit\u00f2 questo riferimento nel suo discorso funebre che tenne in onore di Lutero il 22 febbraio 1546 nella chiesa del castello di Wittenberg: \u00abPotete bruciare un'oca, ma tra cent'anni arriver\u00e0 un cigno che non sarete in grado di bruciare\u00bb. Nel 1566 la battuta fu ripresa dal primo biografo di Lutero, Johannes Mathesius, come una delle autentiche profezie che dimostrano l'ispirazione divina della missione di Lutero.\nIl pensiero di Hus.\nLa verit\u00e0.\nL'elemento centrale del pensiero di Hus risiede nella nozione di verit\u00e0. Realista nel senso della filosofia scolastica - la verit\u00e0 non \u00e8 un'opinione, un concetto esistente unicamente nell'intelletto umano, ma ha una realt\u00e0 indipendente dall'uomo, \u00e8 la realt\u00e0 delle cose - come cristiano, per Hus la verit\u00e0 \u00e8 la testimonianza di Cristo il quale, in quanto Dio incarnato, in quanto uomo, \u00e8 conoscibile dall'uomo. Dunque la verit\u00e0 \u00e8 la testimonianza di Cristo, registrata nelle Scritture; ma Hus precisava che il cristiano deve rimanere costante nella fede e \u00abnella conoscenza di questa triplice verit\u00e0: prima, quella contenuta evidentemente nella Scrittura, poi quella che fu toccata dalla ragione infallibile e infine quella che il cristiano fece sua partendo dalla propria esperienza personale. Fuori di tale verit\u00e0 nulla deve essere affermato o riconosciuto come vero\u00bb.\nSembra che le tre fonti di verit\u00e0 cos\u00ec elencate non siano concepite in contraddizione da Hus, per il quale la fede in Cristo dovrebbe trovare conferma nella ragione e questa nell'esperienza di ciascuno; la verit\u00e0 resta unica ma pu\u00f2 essere comprensibile a chiunque: non ci sono uomini che ne siano i depositari e non pu\u00f2 essere in contraddizione con la condotta di vita di ciascuno. Cos\u00ec la vita di Cristo \u00e8 esemplare perch\u00e9 \u00e8 espressione della verit\u00e0 da lui testimoniata e mor\u00ec per averla espressa, cos\u00ec per difendere la verit\u00e0 ciascuno pu\u00f2 sacrificare la propria vita.\nLa mancanza di verit\u00e0 non \u00e8 semplice errore ma per Hus \u00e8 menzogna e la lotta contro la menzogna \u00e8 affermazione tanto del vero quanto del giusto, perch\u00e9 la verit\u00e0 non pu\u00f2 che essere giustizia; \u00e8 qui la radice rivoluzionaria che sar\u00e0 colta dai suoi seguaci: si deve dare la vita per difendere la verit\u00e0 e affermare cos\u00ec la giustizia; tale elemento va unito alla concezione della Chiesa, ripresa da Wyclif, come insieme di tutti gli eletti, i predestinati, i quali, fatto salvo da Hus il libero arbitrio, sono tali in quanto guadagnano da Cristo, e non dagli uomini che pretendono di rappresentarlo, la propria salvezza.\nL'influsso di Wyclif.\nL'adesione di Hus alle teorie di Wyclif appare nel suo \"Commento alle Sentenze\", ove accettava il realismo filosofico dell'inglese in contrasto con l'orientamento nominalista dei teologi praghesi. Ma si differenziava nella dottrina eucaristica dove, nonostante le accuse mossegli dagli inquisitori, la sua interpretazione era ortodossa, mentre Wyclif negava la transustanziazione e affermava che il pane resta tale nella consacrazione e se l'inglese sosteneva l'assoluta illegittimit\u00e0 delle indulgenze, Hus si limit\u00f2 a denunciarne gli abusi.\nDi Wyclif condivideva invece la denuncia dello stato in cui versava la Chiesa, la corruzione degli ecclesiastici e la loro pretesa di essere insindacabili dai fedeli laici. Nel suo trattato \"De ecclesia\" mostr\u00f2 la separazione esistente tra la chiesa gerarchica e istituzionale e la comunit\u00e0 dei cristiani uniti dalla fede e dall'osservanza dei precetti divini: quest'ultima, chiamata \"universitas praedestinatorum\", era per Hus la vera chiesa santa e cattolica.\nIl \"De ecclesia\".\nIniziato a scrivere a Praga nel 1412, fu terminato verso il maggio 1413 nel periodo della sua lontananza da Praga: inviato nella capitale per ricavarne diverse copie, il trattato fu diffuso l'8 giugno 1413 dalla Cappella di Betlemme.\nCristo \u00e8 il capo della chiesa e a lui solo spetta il titolo di \u00absommo Pontefice\u00bb. La chiesa universale \u00e8 l'assemblea dei predestinati, che possiamo distinguere solo dal loro modo di vivere e dalle loro azioni: solo costoro possono essere considerati vescovi o pontefici. Chi non ha una condotta conforme a quella degli apostoli, non pu\u00f2 essere legittimo detentore di una carica ecclesiastica e pu\u00f2 e deve essere deposto; a costoro \u00e8 lecito disubbidire e resistere.\nVi sono segni che mostrano l'indegnit\u00e0 della carica rivestita dagli ecclesiastici: \u00abIl primo segno dell'indegnit\u00e0 del papa \u00e8 quando, dimenticando la legge di Dio e i devoti testimoni dell'Evangelo, si d\u00e0 tutto alle umane tradizioni [...] il secondo segno \u00e8 quando il papa e i prelati ecclesiastici, abbandonando la conversazione di Cristo, si immergono negli affari mondani. Il terzo segno \u00e8 quando il papa mette a capo dei ministeri di Cristo i mercanti di questo mondo, e per le esigenze della vita mondana, tartassa le chiese povere.\nIl quarto segno \u00e8 quando, o per suo comando o perch\u00e9 degli inetti sono preposti alla cura pastorale, priva della Parola di Dio le anime che dovrebbe salvare [...] l'uccisione e la perdizione delle pecorelle di Cristo sono i due peggiori peccati, per il fatto che la vivificazione per grazia e la glorificazione delle pecorelle sono i loro massimi beni, ai quali si oppongono l'uccisione e la distruzione [...] \u00e8 chiaro che coloro che uccidono le anime sono ministri dell'Anticristo e di Satana.\nDa ci\u00f2 si deduce che ribellarsi al papa che travia \u00e8 obbedire al Cristo Signore: cosa che frequentemente avviene, quando si tratta di provvedimenti che risentono di interessi personali. Perci\u00f2 chiamo a testimone tutto il mondo che la distribuzione dei benefici da parte del papa semina dappertutto mercenari nella chiesa, gli d\u00e0 occasione di gonfiare esageratamente la sua potest\u00e0 vicaria, di dar troppo valore alla dignit\u00e0 mondana, di voler ostentare una falsa santit\u00e0\u00bb.\nLa tradizione.\nProfessor Thomas Garrigue Masaryk us\u00f2 il nome di Hus nel suo discorso all'Universit\u00e0 di Ginevra il 6 luglio 1915, per la difesa contro l'Austria e nel luglio 1917 per il titolo del primo corpo di truppe delle sue legioni in Russia."}
{"id": "93076", "revid": "123270969", "url": "https://it.wikipedia.org/wiki?curid=93076", "title": "Legge scout", "text": "La legge scout contiene le regole di vita seguite da tutti gli scout del mondo, essi si impegnano ad osservarla al momento della Promessa scout, essa \u00e8 sempre espressa in chiave positiva (lo scout \u00e8, lo scout fa) e mai con divieti (lo scout non \u00e8, lo scout non fa).\nStoria.\nL'origine della Legge \u00e8 da far risalire, ed \u00e8 strettamente legata, allo sviluppo parallelo dei movimenti giovanili all'aperto in America del Nord e in Inghilterra. Robert Baden-Powell, fondatore dello scautismo, mentre stava scrivendo \"Scautismo per ragazzi\", trasse ispirazione dalle opere di Ernest Thompson Seton, naturalista ed educatore americano che nel 1902 fond\u00f2 in Canada e negli Stati Uniti i Woodcraft Indians, e che successivamente divenne un'importante figura per la diffusione dello scautismo in America del Nord. Fu lo stesso Seton che incoraggi\u00f2 Badel-Powell a formare i primi nuclei di Boy Scouts in Inghilterra. Nell'ispirarsi al metodo di Seton, Badel-Powell incapp\u00f2 nelle leggi del suo movimento, contenute nel libro \"The Birch-Bark Roll,\" opera che fungeva da manuale per i Woodcraft Indians. Le leggi contenute in quel manuale sembrano estranee alla Legge Scout, essendo pi\u00f9 una lista di ingiunzioni pratiche (\"non ribellarti\", \"non accendere un fuoco boschivo\", ecc.) pi\u00f9 che una serie di nobili e positivi ideali. Tuttavia, questa forma primitiva di codice di condotta fu la base che ispir\u00f2 la successiva Legge.\nLa prima lista di regole, simile a quella attuale, apparve nel 1908, all'uscita del libro \"Scautismo per ragazzi.\" Non \u00e8 chiaro sino a che punto Seton e Baden-Powell collaborarono per lo sviluppo dei nove punti essenziali, comuni a quasi tutte le organizzazioni scout mondiali. La versione americana del 1910 era praticamente identica a quella originale inglese, e nel manuale dei Boy Scouts of America (BSA), un libro frutto della fusione di parte dei contenuti di \"Scautismo per ragazzi\" e parte dei contenuti dei manuali dei Woodcraft, usarono la lista originale. Negli anni successivi Seton riformul\u00f2 la lista, aggiungendo nuovi punti, e avvicinandosi alla forma attuale della Legge Scout usata dagli scout americani. Nel frattempo, l'organizzazione scout inglese aggiunse il decimo punto riguardante la purezza spirituale e fisica. Tale punto era molto simile all'undicesimo punto individuato da Seton tempo prima. \nSecondo il manuale originale statunitense, redatto da Seton e Baden-Powell, e che integrava la sua versione inglese, i due fondatori avevano tratto ispirazione per i punti della Legge Scout dal codice di condotta del Bushido (Baden-Powell and Seton), dalle leggi d'onore dei nativi americani (Seton) dal codice cavalleresco dei cavalieri europei (Baden-Powell) e dal codice guerriero dei guerrier Zulu, contro i quali lo stesso Baden-Powell aveva combattuto (Baden-Powel).\nFormulazione originale.\nCome la Promessa scout anche la legge venne istituita dal fondatore dello scautismo Robert Baden-Powell, nel tempo ogni associazione ha rielaborato la legge scout originaria mantenendone tuttavia lo spirito fondamentale. La prima edizione di Scautismo per Ragazzi riportava otto articoli, che divennero presto dieci. Eccoli nella forma definitiva.\nLegge Associazione Guide e Scouts Cattolici Italiani (AGESCI).\nLa Guida e lo Scout: \nLegge Associazione Italiana Guide e Scouts d'Europa Cattolici (FSE).\nLegge dello Scout:\nLegge della Guida:\nLegge Movimento Scout Svizzero (MSS).\nNoi Scout Vogliamo:"}
{"id": "93077", "revid": "919135", "url": "https://it.wikipedia.org/wiki?curid=93077", "title": "Funzione parabolica del cilindro", "text": "In matematica, una funzione parabolica del cilindro \u00e8 una funzione speciale che \u00e8 soluzione dell'equazione differenziale lineare del secondo ordine detta equazione di Weber, un caso particolare dell'equazione ipergeometrica confluente che ha la forma: \ndove formula_2, formula_3 e formula_4 sono costanti. Si tratta di un'equazione che pu\u00f2 essere ricavata dall'equazione di Laplace espressa in coordinate parabolico cilindriche tramite separazione delle variabili. Storicamente le funzioni paraboliche del cilindro furono infatti introdotte dal matematico tedesco Weber nel 1869 per risolvere l'equazione di Helmholtz in coordinate paraboliche.\nL'equazione.\nMediante un cambiamento di variabile si pu\u00f2 mettere sotto le due distinte forme seguenti:\ndove sostituendo formula_7 e formula_8 si ottiene l'equazione di Whittaker.\nSe una soluzione ha la forma:\nsono soluzioni anche formula_10, formula_11 e formula_12.\nSe una soluzione della formula_13 ha la forma:\nuna soluzione della formula_15 \u00e8:\ne per simmetria sono soluzioni della formula_15 anche\nSoluzioni.\nL'equazione formula_13 possiede soluzioni indipendenti pari e dispari:\ne:\ndove formula_22 denota l'equazione ipergeometrica confluente.\nPer valori di formula_2 semidispari queste soluzioni possono essere riespresse in termini di polinomi di Hermite; alternativamente esse possono essere espresse in termini di funzioni di Bessel.\nNotazione di Whittaker e Watson.\nUna notazione alternativa per le soluzioni dell'equazione formula_13 \u00e8 utilizzata nel libro di Whittaker e Watson. La funzione:\ndove formula_26 \u00e8 una funzione di Whittaker che \u00e8 soluzione dell'equazione formula_13 per formula_28\nAltre soluzioni dell'equazione formula_13 sono formula_30, formula_31 e formula_32."}
{"id": "93078", "revid": "438678", "url": "https://it.wikipedia.org/wiki?curid=93078", "title": "Promessa scout", "text": "La Promessa Scout viene pronunciata dallo scout solitamente dopo un periodo iniziale in cui viene verificata la sua disponibilit\u00e0 ad appartenere al movimento scout. Essa consiste nell'impegno di fedelt\u00e0 nei confronti dei princ\u00ecpi del movimento.\nOrigini ed evoluzione.\nCome la Legge scout, anche la promessa venne istituita dal fondatore dello scautismo Robert Baden-Powell. La prima versione apparve nel libro \"Scautismo per ragazzi\" del 1908. Nel tempo ogni associazione ha rielaborato la promessa originaria, tuttavia alcuni elementi comuni sono presenti (richiesti dalle organizzazioni WOSM e WAGGGS):\nNonostante tali indicazioni, inizialmente Baden-Powell concesse a sei nazioni (Belgio, Cecoslovacchia, Francia, Lussemburgo, Paesi Bassi e Finlandia) di non includere il riferimento a Dio nella promessa. Nel 1932, il World Scout Committee (comitato del WOSM) decise che non sarebbero state fatte ulteriori eccezioni.\nIn lingua italiana.\nLa promessa scout in lingua italiana ha sub\u00ecto modifiche nel tempo e a seconda degli scopi che ogni associazione si prefigge. La formula \u00e8 quindi diversa di caso in caso:\nPromessa del Lupetto.\nBaden-Powell, nel creare la branca dei lupetti, decise di dotarla di una promessa che, pur esprimendo gli stessi valori, lo facesse con una formulazione pi\u00f9 semplice."}
{"id": "93079", "revid": "6579", "url": "https://it.wikipedia.org/wiki?curid=93079", "title": "Pinopsida", "text": ""}
{"id": "93082", "revid": "22475", "url": "https://it.wikipedia.org/wiki?curid=93082", "title": "Il guardiano del Louvre", "text": "Il guardiano del Louvre (\"The Ring of Thoth\") \u00e8 un racconto fantastico del 1890 di Arthur Conan Doyle. Costituisce, probabilmente, la fonte principale di molti dei film sul mito della mummia che vennero girati e prodotti nel corso del XX secolo. L'altra storia di Doyle dalle atmosfere egizia \u00e8 il romanzo breve \"La mummia\" (\"Lot no.249\").\nTrama.\nJohn Vance Stuart Smith, studioso di storia antica e in particolare dell'Antico Egitto, \u00e8 in visita a Parigi e in particolare al Museo del Louvre. Qui fa il casuale incontro con uno strano guardiano dalle fattezze egiziane, ma non quelle dei moderni abitatori di questa antica e gloriosa terra, ma di un egiziano del tempo dei faraoni.\nImmerso nei suoi studi, il professor Smith si addormenta su una delle scrivanie che il museo mette a disposizione degli studiosi che visitano per studio il famoso museo parigino. Improvvisamente si sveglia, ma la mezzanotte \u00e8 ormai passata e si ritrova rinchiuso all'interno dell'immensa struttura. Al sopraggiungere della luce di una torcia, il professore si nasconde, pensando fosse un ladro, ma pronto a dire la verit\u00e0 se si dovesse imbattere in una guardia. In realt\u00e0 \u00e8 solo il guardiano egiziano che, con cautela ma deciso, si dirige verso la sala dei reperti egizi e si avvicina ad una mummia particolare.\nIl professore, incuriosito, si avvicina per vedere meglio, e osserva che il custode toglie dal suo sarcofago l'antico reperto, fa alcuni preparativi e inizia a spogliare delle bende il corpo ormai morto. Sotto le bende c'\u00e8 una splendida fanciulla le cui fattezze, grazie alle antiche e misteriose arti egiziane, sono rimaste preservate dallo scorrere del tempo: ma proprio in quel momento il professore si fa scoprire.\nIl custode, allora, in un primo momento lo minaccia di morte, per poi, alla fine, raccontargli la sua incredibile storia. Egli, in realt\u00e0, \u00e8 \"Sos-rah\", figlio del Gran Sacerdote di Osiris. Addestrato alle arti magiche, il giovane gi\u00e0 a sedici anni era in grado di competere con i pi\u00f9 grandi sapienti. I suoi studi lo portarono a scoprire una \"Sostanza Pura\" che, iniettata nel sangue, dona l'immortalit\u00e0: \u00e8 proprio tale sostanza che gli ha consentito di giungere fino a l\u00ec senza subire gli effetti del tempo. Tale maledizione, perch\u00e9 ora sa che tale \u00e8, all'inizio venne condivisa con il suo migliore amico, \"Ph\u00e0rmesh\", Sacerdote di Thoth. I due giovani, per\u00f2, si innamorano della stessa donna, \"Atmea\", figlia del nuovo governatore di Abarys. La giovane, tra i due, scelse Sos-rah, senza per\u00f2 sapere che anche Ph\u00e0rmesh provava un grande amore per la fanciulla.\nA causa di una terribile epidemia Sos-rah, per salvare l'amata, le propone di prendere anche lei la Sostanza Pura, ma Atmea, invocando il Sommo Osiris, in un primo momento si oppone, per poi cedere. Il giorno stabilito, per\u00f2, la giovane muore, lasciando il mago a piangere lacrime amare di solitudine. Ad acuire tale solitudine ci pensa l'amico Ph\u00e0rmesh, che gli comunica di aver scoperto una formula che annulla gli effetti della Sostanza Pura, il cui segreto mai gli riveler\u00e0 per vendicarsi dell'amore che a lui \u00e8 stato negato a causa di Sos-rah.\nDa allora l'egiziano vaga per il mondo alla ricerca di un modo per scoprire questa formula e, ora che l'ha trovato, per niente al mondo si lascer\u00e0 sfuggire l'occasione di riunirsi alla sua amata Atmea.\nE con questa nota finale, letta da Smith al ritorno in patria, si conclude un incredibile racconto che, certamente, ha influenzato non pochi cineasti.\nFonti.\nI passi citati sono tutti tratti dai racconti cos\u00ec come vengono pubblicati dalla casa editrice Newton&amp;Compton sul libro \"La mummia e altri racconti\" nella traduzione di Gianni Pilo."}
{"id": "93083", "revid": "1226", "url": "https://it.wikipedia.org/wiki?curid=93083", "title": "L'anello di Thoth", "text": ""}
{"id": "93084", "revid": "1226", "url": "https://it.wikipedia.org/wiki?curid=93084", "title": "L'anello di Toth", "text": ""}
{"id": "93085", "revid": "1543377", "url": "https://it.wikipedia.org/wiki?curid=93085", "title": "International Yang Style Tai Chi Chuan Association", "text": "La International Yang Style Tai Chi Chuan Association \u00e8 un'associazione non-profit internazionale di taijiquan stile Yang, fondata il 29 ottobre 1998 dai maestri Yang Zhenduo e Yang Jun a Seattle, Washington (USA).\nStoria.\nNel 1995, durante una esibizione di taijiquan stile Yang promossa dall'Associazione dello Shanxi a Taiyuan (Cina), ebbe luogo un incontro dei Maestri Yang Zhenduo e Yang Jun con numerosi istruttori di taijiquan, conosciuti durante i loro viaggi in occidente. Durante l'incontro fu deciso di creare il Centro Yang Chengfu Tai Chi Chuan USA e si aprirono 3 sedi, Texas, Michigan e New York, con direttori rispettivamente Horacio Lopez, Han Hoong Wang e Bill Walsh. Il Maestro Yang Zhenduo dette ai centri il nome di suo padre, Yang Chengfu, che \u00e8 stato il maggior autore della larga e diffusa popolarit\u00e0 del taijiquan. Nel 1996 si aggiunse un quarto centro nel New Jersey, USA, direttore Andy Lee.\nPer molti anni i Maestri Yang Zhenduo e Yang Jun hanno continuato a visitare le sedi del Centro Yang Chengfu Tai Chi Chuan USA e altri centri Yang Chengfu Tai Chi Chuan in tutto il mondo. Il tempo era maturo per una organizzazione internazionale, che unisse i centri di ogni paese in una struttura coesa. Per attrarre per\u00f2 ancor pi\u00f9 praticanti fu stabilito che una Associazione fosse la migliore struttura. Il 29 ottobre 1998 fu fondata l'International Yang Style Tai Chi Chuan Association a Seattle, Washington. Poi nell'agosto il Maestro Yang Jun si \u00e8 trasferito con la moglie Fang Hong a Seattle e nel settembre ha aperto il centro di Seattle.\nIl sito Internet dell'Associazione \u00e8 stato messo in rete il 24 aprile 1999.\nAlla fine del 2004 i Centri sono 28, presenti in 10 Paesi.\nScopi dell'associazione.\nScopo dell'associazione \u00e8 la promozione del taijiquan nel mondo.\nIl lavoro principale dell'Associazione prevede:"}
{"id": "93086", "revid": "124997988", "url": "https://it.wikipedia.org/wiki?curid=93086", "title": "Apocalisse", "text": "Il termine apocalisse deriva dal greco \"apok\u00e1lypsis\" (), composto di \"ap\u00f3\" (, \"da\", usato come prefissoide anche in apostrofo, apogeo, apostasia) e \"kal\u00fdpt\u014d\" (, \"nascondo\", come in Calipso), significa un gettar via ci\u00f2 che copre, un togliere il velo, letteralmente scoperta o disvelamento, rivelazione.\nIl concetto sembrerebbe essersi originato presso gli ebrei che parlavano greco, per poi passare ai cristiani che lo svilupparono ulteriormente. Nella terminologia della letteratura del primo Ebraismo e Cristianesimo, indica una rivelazione a un profeta scelto di cose nascoste da Dio; questo termine \u00e8 pi\u00f9 spesso usato per descrivere il resoconto scritto di tale esperienza.\nLa letteratura apocalittica.\nDal profetismo alla letteratura apocalittica.\nA causa delle \u00absperanze deluse per la misteriosa scomparsa di Zorobabele\u00bb e per \u00abla comunit\u00e0 creata da Esdra e Neemia\u00bb, \u00abla profezia era caduta in discredito [\u2026] per il senso di frustrazione ingeneratosi negli animi in seguito a promesse inadempiute. [\u2026] Si era gi\u00e0 imboccata la strada dell'apocalittica\u00bb. Questo transito \u00e8 presente nello stesso \"Libro di Zaccaria\", dove fra il Primo e il Secondo Zaccaria si passa dai \u00abriferimenti a Zorobabele e Giosu\u00e8\u00bb e \u00abda un apprezzamento del profetismo in Aggeo e Zaccaria, animatori della ricostruzione (del secondo Tempio di Gerusalemme), al disprezzo di ogni velleit\u00e0 di fare il profeta ()\u00bb: \u00abl'escatologia del Secondo Zaccaria ha la forma di apocalittica, e della pi\u00f9 pura.\u00bb Con il fallimento delle \u00absperanze legate [\u2026] da Aggeo e Zaccaria al davidide Zorobabele, il messianismo regale sub\u00ec un'eclisse.\u00bb \u00abLa tonalit\u00e0 cambia\u00bb e nascono le \u00abcaratteristiche che annunziano la letteratura apocalittica.\u00bb\nLa letteratura apocalittica \u00e8 di considerevole importanza nella storia della tradizione giudaica, cristiana e islamica, dal momento che concetti come la risurrezione dai morti, il giorno del giudizio, il paradiso e l'inferno trovano un esplicito riferimento in essa. Le credenze apocalittiche sono datate da prima del Cristianesimo, appaiono in altre religioni, e sono state assorbite nella societ\u00e0 contemporanea secolare, specie attraverso la cultura.\nSecondo l'esegeta francese Paul Beauchamp \"la letteratura apocalittica nasce per aiutare a sopportare l'insopportabile\". Nasce cio\u00e8 in momenti di estrema crisi per portare un messaggio di speranza: anche se il male sembra prevalere, bisogna aver fiducia nella vittoria finale del Bene.\nUso del termine.\nL'uso trova la sua origine nel titolo dato al Libro dell\"Apocalisse di Giovanni\" (detto anche \"Libro della Rivelazione\"), nel \"Nuovo Testamento\"; il titolo proviene dalle parole di apertura del libro \"ap\u014dkal\u00fdpsis Ies\u014d\u00fb krist\u014d\u00fb\" (, \"Rivelazione di Ges\u00f9 Cristo\") in cui il termine \"rivelazione\" \u00e8 usato solo per descrivere i contenuti del libro stesso, e non come designazione letteraria. Il nome Apocalisse venne poi attribuito a ulteriori scritture dello stesso genere, molte delle quali apparvero in quel periodo.\nA partire dal II secolo il nome venne usato per diversi libri, sia cristiani che ebraici, che mostrano gli stessi tratti caratteristici. Oltre all'Apocalisse di Giovanni (chiamata cos\u00ec da alcuni dei primi Padri della Chiesa cristiana), il Canone muratoriano, Clemente di Alessandria ed altri menzionano una \"Apocalisse di Pietro\". Vengono inoltre ricordate apocalissi di Adamo e di Abramo nonch\u00e9 di \"Elia\". L'uso del termine greco per definire opere appartenenti ad una determinata classe letteraria \u00e8 quindi di origine cristiana, derivato dalla rivelazione del Nuovo Testamento.\nNel linguaggio comune il termine ha perso il significato originario di \"rivelazione\" e, fuori dell'ambiente religioso, \u00e8 passato a indicare qualsiasi evento di grande calamit\u00e0 ovvero un succedersi di eventi disastrosi.\nDescrizione.\nLa letteratura religiosa apocalittica viene considerata una branca distinta della letteratura. Il genere possiede diverse caratteristiche peculiari.\nRivelazione di misteri.\nLa \"rivelazione dei misteri\" svela cose che vanno oltre la normale portata dell'umana conoscenza. Dio concede a profeti selezionati le istruzioni al riguardo, sia per aspetti estranei all'esperienza umana o per vicende che l'umanit\u00e0 non ha ancora affrontato.\nVengono svelate alcune informazioni sul paradiso, in misura minore o maggiore: gli scopi di Dio; i fatti e le caratteristiche relativi agli angeli e agli spiriti malvagi; la spiegazione di alcuni fenomeni naturali; la storia della creazione e dei periodi iniziali dell'umanit\u00e0; gli eventi in corso, in special modo quelli relativi al futuro di Israele; la fine del mondo; il giudizio universale e il destino dell'umanit\u00e0; l'epoca messianica; immagini del paradiso e dell'inferno. Nel \"Libro di Enoch\", la pi\u00f9 ampia delle apocalissi ebraiche, la rivelazione comprende tutti gli elementi suddetti.\nRivelazione attraverso un sogno o una visione.\nLa rivelazione di saggezze nascoste avviene attraverso una visione o un sogno. A causa della natura peculiare del soggetto, questa \u00e8 evidentemente la forma letteraria pi\u00f9 naturale. L'attuazione della rivelazione e l'esperienza di chi la riceve vengono poste pi\u00f9 o meno in rilievo. Normalmente, ma non sempre, i fatti vengono riportati in prima persona. Esiste qualcosa di portentoso nelle circostanze, commisurato all'importanza dei segreti che verranno svelati. L'elemento del mistero, spesso in primo piano nella visione stessa, \u00e8 presagito negli eventi preliminari. Alcune delle caratteristiche classiche della \"tradizione apocalittica\" sono collegate con le circostanze della visione e con l'esperienza personale del veggente.\nL'esempio primario di letteratura apocalittica nella \"Bibbia\" ebraica \u00e8 il \"Libro di Daniele\". Mentre si trova lungo il fiume dopo un lungo digiuno Daniele vede apparire un essere celeste, che gli svela la rivelazione (\"Libro di Daniele\", 10:2 segg.). L'evangelista Giovanni nel Nuovo Testamento, libro dell'Apocalisse (1:9 segg.) ha un'esperienza simile, narrata con termini comparabili. Si confronti anche il primo capitolo della \"Apocalisse Greca di Baruch\" e la \"Apocalisse Siriaca\", vi.1 segg., xiii.1 segg., lv.1-3. In alternativa il profeta giace sul letto, preoccupato per il futuro della sua gente, quando cade in una specie di trance, e il futuro gli \u00e8 mostrato nelle \"visioni della sua mente\". Questo \u00e8 il caso di Daniele, 7:1 segg.; Esdra, 3:1-3; e nel libro di Enoch, i.2 e seguenti. A proposito della descrizione degli effetti della visione sul veggente, vedi Dan. 8:27; Enoch, lx.3; 2 Esdra 5:14.\nGli angeli portano la rivelazione.\nL'introduzione degli angeli come portatori della rivelazione \u00e8 una caratteristica ricorrente. Dio non parla in prima persona, ma d\u00e0 le sue istruzioni a mezzo di messaggeri celesti, che agiscono come guide per il veggente.\nRarissimi sono i casi di vere apocalissi in cui lo \"strumento angelo\" non \u00e8 in primo piano nel portare il messaggio. Nell'assunzione di Mos\u00e8, che consiste principalmente in una predizione dettagliata del futuro degli Israeliti e della storia ebraica, l'annuncio viene dato a Giosu\u00e8 da Mos\u00e8, immediatamente prima della morte di quest'ultimo. Anche negli \"Oracoli Sibillini\", che sono per la maggior parte un'anticipazione di eventi futuri, la sibilla \u00e8 la sola a parlare. Ma nessuno di questi libri si pu\u00f2 definire rappresentativo della letteratura apocalittica in senso stretto (v. sotto). In un altro testo a volte classificato come apocalittico, il \"Libro dei Giubilei\" (scritto intorno al 100 a.C., detto anche \"Genesi minore\", \"Apocalisse di Mos\u00e8\" o \"Testamento di Mos\u00e8\"), un angelo \u00e8 il mediatore della rivelazione, ma la visione o l'elemento onirico mancano. In quest'ultimo caso, comunque, il libro appare decisamente non apocalittico nella sua natura.\nTrattazione della storia o del futuro?\nNelle tipiche composizioni di questa classe la maggior preoccupazione dell'autore \u00e8 il mostrare la sapienza con cui Dio agisce nella storia e la organizza in tappe o fasi cronologiche. Dunque l'apocalisse non \u00e8 in primo luogo una profezia, ed il suo principale interesse non \u00e8 il futuro o la fine della storia, quanto semmai il suo fine. L'autore presenta, a volte in maniera molto vivida, un quadro degli eventi a venire, e in particolare di quelli al termine dell'epoca attuale. Per questo in alcune di queste composizioni il soggetto \u00e8 descritto vagamente come \"ci\u00f2 che avverr\u00e0 negli ultimi giorni\" (Dan. 2:28; si confronti il verso 29); in maniera simile Dan. 10:14, \"ora sono venuto per farti intendere ci\u00f2 che avverr\u00e0 al tuo popolo alla fine dei giorni\"; si confronti Enoch, i.1, 2; x.2 segg. Cos\u00ec anche Ap. 1:1 (si confronti la traduzione della Bibbia Septuaginta di Dan. 2:28 segg.), \"Rivelazione... ci\u00f2 che presto verr\u00e0 ad accadere\".\nSpesso la visione comprende anche il passato, per dare forza all'inquadramento storico, cos\u00ec che il panorama degli eventi successivi possa passare impercettibilmente dal noto all'ignoto. Perci\u00f2 nell'undicesimo capitolo del libro di Daniele il dettagliato resoconto delle vicende dell'impero greco d'oriente, a partire dalla conquista di Alessandro fino all'ultima parte del regno di Antioco Epifane (versi 3-39, tutti presentati in forma di predizione) continua, senza interruzione, con una descrizione appena meno vivida di eventi che non sono ancora accaduti (versi 40-45), ma che lo scrittore si aspetta: le guerre che risulteranno dalla morte di Antioco e la caduta del suo regno. Tutto ci\u00f2, comunque, serve solo da introduzione alle notevoli profezie escatologiche del dodicesimo capitolo, in cui si trova lo scopo principale del libro. \nIn maniera del tutto simile, il sogno raccontato nel secondo libro di Esdra, 11 e 12, l'aquila che rappresenta l'Impero Romano \u00e8 seguita dal leone, che \u00e8 il messia promesso che dovr\u00e0 salvare gli eletti e stabilire un regno imperituro. La transizione fra la storia e la profezia si pu\u00f2 vedere in xii.28, dove viene predetta l'attesa fine del regno di Domiziano, e con essa la fine del mondo. Un altro esempio dello stesso genere \u00e8 negli Oracoli Sibillini, iii.608-623. Probabilmente si pu\u00f2 paragonare anche \"Assumptio Mosis\", vii-ix. In quasi tutte le scritture propriamente classificate come apocalittiche l'elemento escatologico \u00e8 predominante. \u00c8 stata proprio la crescita delle speculazioni sui tempi a venire e la speranza per gli eletti che hanno originato pi\u00f9 di ogni altra cosa la nascita, e influenzato lo sviluppo di questo genere di scritti.\nIl misterioso o fantastico.\nL'elemento del misterioso, evidente sia nell'oggetto che nelle modalit\u00e0 della narrazione, \u00e8 una delle caratteristiche salienti di ogni tipica apocalisse. La letteratura delle visioni e dei sogni ha le sue tradizioni, che sono particolarmente persistenti; e questo aspetto inusuale \u00e8 ben illustrato nelle composizioni giudaiche, o meglio giudaico-cristiane, prese in considerazione.\nTale qualit\u00e0 apocalittica appare in maniera molto evidente (a) nell'uso dell'immaginario fantastico. Le migliori illustrazioni sono complete delle strane creature che appaiono in moltissime visioni; \"bestie\" nelle quali le propriet\u00e0 di uomini, mammiferi, uccelli, rettili o di esseri meramente immaginari sono combinate in modi stupefacenti e spesso grotteschi. Quanto tali figure siano caratteristiche lo si pu\u00f2 vedere dalla seguente lista di passaggi in cui le suddette creature sono presentate: Dan. 7:1-8, 8:3-12 (ambedue passaggi importantissimi per la storia della letteratura apocalittica); Enoch, lxxxv.-xc.; 2 Esd. 11:1-12:3, 11-32; \"Apoc. greca di Bar.\" ii, iii; \"Testamento ebraico di Naphtali\", iii.; Ap. 6:6ff (si confronti \"Apoc. di Bar.\" [Sir.] li.11), ix.7-10, 17-19, xiii.1-18, xvii.3, 12; Pastore di Erma, \"Visione\", iv.1. Alcuni esseri mitici o semi-mitici che appaiono nel Vecchio Testamento giocano altres\u00ec un ruolo di importanza saliente in questi testi. Cos\u00ec il \"Leviatano\" e \"Behemoth\" (Enoch, lx.7, 8; 2 Esd. 6:49-52; \"Apoc. di Bar.\" xxix.4); \"Gog e Magog\" (Sibillini, iii.319 segg, 512 segg; si confronti Enoch, lvi.5 segg; Ap. 20:8). Come ci si potrebbe aspettare, anche le mitologie straniere apportano talvolta un contributo (v. sotto).\nIl simbolismo mistico.\nLa qualit\u00e0 apocalittica si nota ancora (b) nell'uso frequente di un simbolismo mistificatore. Questo aspetto viene illustrato in modo notevole nei ben noti casi in cui si impiega la Ghematriah per oscurare l'opinione o il senso dello scrivente; quindi, il misterioso nome \"Taxo\", \"Assumptio Mosis\", ix. 1; il \"numero della bestia\", 666, di Ap. 13:18; il numero 888 ('I\u03b7\u03c3\u014d\u1fe6\u03c2), \"Sibillini\", i.326-330. Simile a questo aspetto \u00e8 la profezia, spesso enigmatica, del tempo che dovr\u00e0 passare prima dell'accadere degli eventi predetti; quindi il \"fra un tempo, tempi e la met\u00e0 di un tempo\" Dan. 12:7; i \"quaranta e otto tempi\" di Enoch, xc.5, \"Assumptio Mosis\", x.11; l'annuncio di un certo numero di \"settimane\" o \"giorni\" (senza per\u00f2 specificare l'inizio), Dan. 9:24 segg, 12:11, 12; Enoch xciii.3-10; 2 Esd. 14:11, 12; \"Apoc. di Bar.\" xxvi-xxviii; Ap. 11:3, 12:6; si confronti \"Assumptio Mosis\", vii.1. La stessa tendenza si nota anche nell'impiego di linguaggio simbolico nel parlare di determinate persone, cose o eventi; quindi, le \"corna\" di Dan. 7 e 8; Ap. 17 e segg; le \"teste\" e \"ali\" di 2 Esd. xi e segg; i sette sigilli del cap. 6 delle Rivelazioni; trombe, 8; ciotole, 16; il dragone, Ap. 12:3-17, 20:1-3; l'aquila, \"Assumptio Mosis\", x.8; eccetera.\nUn primo significato del gi\u00e0 citato 666 potrebbe essere strettamente simbolico: il numero 6 infatti, \u00e8 visto gi\u00e0 nell'ebraismo come \"il numero dell'uomo\" (Adamo \u00e8 creato il sesto giorno). Da questo punto di vista, la ripetizione ternaria del 6 pu\u00f2 indicare che l'anticristo rappresenter\u00e0 il tentativo di instaurare il dominio dell'uomo - e dell'arbitrio umano - su quelli che nella tradizione sono visti come i tre livelli della creazione: corpo/anima/spirito, cielo/terra/inferi ecc. Una volta rifiutato Dio, infatti, \u00e8 l'uomo-anticristo ad ergersi a pseudo-divinit\u00e0 nel tentativo di sostituirsi alla signoria divina sul mondo creato.\nCome esempi tipici di allegorie pi\u00f9 elaborate, a parte quelle di Dan. 7, 8 e 2 Esd. 11, 12, gi\u00e0 ricordate, si possono menzionare: la visione del toro e della pecora, Enoch, lxxxv segg; la foresta, la vigna, la fontana, il cedro, \"Apoc. di Bar.\" xxxvi segg.; la acque chiare e scure, ibid. liii segg; il salice e i suoi rami, Hermas, \"Similitudini\", viii. A questa descrizione delle peculiarit\u00e0 letterarie dell'apocalisse ebraica si pu\u00f2 aggiungere che, nelle sue parti chiaramente escatologiche, mostra con notevole uniformit\u00e0 la dizione e il simbolismo dei passaggi classici del Vecchio Testamento. Bench\u00e9 ci\u00f2 sia corretto, comunque, la maggior parte della letteratura escatologica tardo-ebraica e protocristiana (spesso non apocalittica nel senso proprio del termine) pu\u00f2 difficilmente essere considerata simile a livello di caratteristiche a quella sopra descritta.\nLa fine del mondo.\nIn epoche recenti il termine \"letteratura apocalittica\", o \"apocalittico\", \u00e8 stato usato comunemente per descrivere le varie parti delle scritture ebraiche o cristiane, sia canoniche che apocrife, in cui si forniscono predizioni escatologiche in forma di rivelazione. Che il termine sia attualmente usato in maniera blanda, e comprenda spesso cose non propriamente apocalittiche, \u00e8 dovuto al fatto che lo studio di questa letteratura come classe a s\u00e9 stante \u00e8 piuttosto recente.\nNell'uso comune delle lingue occidentali, il termine \"apocalisse\" si riferisce alla fine del mondo. Il significato corrente pu\u00f2 essere un'ellisse della frase \"ap\u014dkal\u00fdpsis \u00e9schaton\", che significa \"rivelazione degli eventi della fine dei tempi\". Tale ellisse nell'uso corrente riecheggia quella nel titolo dell'ultimo libro della Bibbia, il \"Libro della Rivelazione\" o \"Apocalisse di San Giovanni apostolo\", che \u00e8 normalmente interpretato come la profezia della fine del mondo, con numerosi dettagli visuali. Si veda anche escatologia e millenarismo.\nLa fine escatologica del mondo nella letteratura apocalittica era spesso accompagnata da immagini di resurrezione, giudizio dei morti e dalla pena dell'inferno per i peccatori. \u00c8 interessante notare che tali idee non erano esplicitamente sviluppate nei libri pre-apocalittici della Bibbia ebraica, quindi l'esistenza di tali credo nell'ebraismo, nel cristianesimo e nell'Islam pu\u00f2 essere ricondotta ai testi apocalittici.\nLa storia della cristianit\u00e0 \u00e8 punteggiata di gruppi religiosi millennialisti, quasi fin dalle origini. I movimenti cristiani moderni sono concentrati nel XVIII e XIX secolo e comprendono l'ascesa di religioni apocalittiche come gli Avventisti, i Davidiani, la House of Yahweh, i Cristadelfiani, i \"Mormoni\" e i \"Testimoni di Geova\".\nL'Islam possiede i propri movimenti, in particolare la fede nell'Imam \"atteso\" o \"nascosto\" della comunit\u00e0 sciita. Nel XIV secolo dell'Islam (circa 1890 dell'era cristiana) si riporta un credo che aveva preso a circolare presso la comunit\u00e0 sunnita, per il quale sarebbe presto giunto il Messia promesso, sia per i cristiani, sia per i musulmani. Molti di questi furono fondamentalisti, come Muhammad al-Mahdi, Muhammad Ahmad del Sudan e Usman dan Fodio dell'Africa occidentale, che coniugarono la pratica politica alle loro convinzioni mahdistiche. Mahdi successivi, compresi Mirza Ghulam Ahmad e l'Ayatollah Seyyed Ruhollah Khomeini, furono principalmente riformatori religiosi. Di recente si \u00e8 assistito a una ripresa del movimento dei Jih\u0101disti, come Osama bin Laden di al-Q\u0101'ida, quasi esclusivamente politici. La profezia del Messia promesso all'inizio del XIV secolo per la maggior parte dei musulmani \u00e8 stata sostenuta solo da Mirza Ghulam Ahmad, ma il punto di vista della maggioranza venne raccolto dall'Universit\u00e0 di al-Azhar del Cairo e dalla Scuola Deobandi di Scienze Islamiche in India, che rifiutarono Mirza Ghulam Ahmad perch\u00e9 eretico, dato che si definiva profeta (l'Islam ritiene che Muhammad sia stato l'ultimo Profeta) e messia (titolo che l'Islam riserva a Ges\u00f9 Cristo).\nRappresentazioni dell'Apocalisse.\nEssendo un tema teologico e iconografico di grande intensit\u00e0 drammatica, l'Apocalisse \u00e8 stata molto rappresentata nell'Alto Medioevo, in particolare nei celebri \"Commentari dell'Apocalisse\" del monaco spagnolo Beato di Li\u00e9bana (VIII secolo). Il primo commento dell'Apocalisse si deve all'esegeta Alessandro di Brema. Tra i pi\u00f9 importanti codici pervenuti fino a noi si vedano:\nDante Alighieri rappresenta allegoricamente l\"Apocalisse di Giovanni\", ultimo libro del \"Nuovo Testamento\", al termine della processione descritta nel Paradiso Terrestre, nella \"Divina Commedia\". Essa \u00e8 raffigurata come \"un vecchio solo venir/, dormendo, con la faccia arguta\" (\"Purgatorio - Canto ventinovesimo\", vv. 143-144). Il vecchio avanza \"dormendo\" in quanto si tratta di un'opera che rappresenta l'oggetto di una visione estatica ed ha una faccia \"arguta\", penetrante, poich\u00e9 \u00e8 un libro che rivela il futuro e si addentra in una materia misteriosa e sublime al contempo.\nAnche nei secoli successivi il tema non smise d'interessare, trasferendosi dai codici agli affreschi ed alle incisioni e ponendo pi\u00f9 fortemente l'accento sul \"Giudizio universale\": si pensi all'Apocalisse di Luca Signorelli, eccezionale ciclo di affreschi nella Cappella di San Brizio nel Duomo di Orvieto. Tra i Giudizi Universali affrescati, universalmente celeberrimo \u00e8 quello di Michelangelo Buonarroti nella Cappella Sistina nella Citt\u00e0 del Vaticano, ma notevoli sono pure quelli sulle controfacciate interne della Cappella degli Scrovegni a Padova, dell'abbazia di Pomposa in provincia di Ferrara e dell'Abbazia di Sant'Angelo in Formis presso Capua. Rilevante \u00e8 pure il Giudizio Universale a mosaico bizantino sulla controfacciata interna della Basilica di Santa Maria Assunta (Torcello) nella Laguna di Venezia.\nImportanti rappresentazioni artistiche dell\"Inferno\" e del \"Paradiso\" sono quelle musive nel Battistero di San Giovanni a Firenze, e quelle ad affresco nella Basilica di San Petronio a Bologna. Scene dall'Apocalisse di Giovanni sono presenti negli affreschi del Battistero di Padova, nella cripta di San Magno ad Anagni. Risale al XIV secolo il grandioso Arazzo dell'Apocalisse nel castello francese di Angers.\nRappresentazioni moderne dell'Apocalisse.\nUna delle rappresentazioni moderne dell'apocalisse \u00e8 per esempio quella che emerge dagli scritti del padre gesuita Pierre Teilhard de Chardin molto pi\u00f9 vicini al tipico discorso scientifico e evoluzionista che al discorso svolto totalmente nel linguaggio teologico.\nIl suo discorso, in qualche modo profetico sull'avvento dell'Homo noeticus che rappresenta un salto evolutivo rispetto all'attuale Homo Sapiens Sapiens, non \u00e8 indolore come molti interpreti di questa nuova figura umana ritengono. Per questi ultimi infatti la nuova umanit\u00e0 viene rappresentata come il baluardo estremo della difesa della specie e del pianeta Terra, della democrazia e soprattutto dell'insieme del patrimonio spirituale accumulatosi lungo il divenire storico dell'umanit\u00e0 che lo piega ai legittimi interessi tattici e strategici dei nuovi movimenti emergenti, talora anche radicali, di stampo ecologista, salutista ecc. \nQuesta lettura \u00e8 sicuramente significativa e i movimenti non violenti, pacifisti, ambientalisti che talora la sostengono sono certamente l'incarnazione sintomatica di una storia che giunge al termine, ma la lettura che il \"gesuita proibito\" d\u00e0 dell'avvento dell'Homo Noeticus \u00e8 ben altra e soprattutto ben pi\u00f9 radicale: non \u00e8 una figura di difesa dello status quo prima che le cose peggiorino irrimediabilmente ma una figura di attacco per far dire alla storia della salvezza: \"tutto \u00e8 compiuto\". Ci troviamo infatti di fronte ad una vera e propria \"fine del mondo\". Esso, l'Homo Noeticus rappresenta infatti per cos\u00ec dire lo sprint finale della convergenza di tutta la nostra galassia nel \"punto Omega\" a forte potenza gravitazionale, rappresentato dal \"Cristo evolutore\" che attrae tutto a s\u00e9 e in cui tutto collassa e implode nell'abbraccio finale tra il creatore e la creatura.\nApocalissi nelle religioni.\nMolte religioni trattano il tema dell'allontanamento dell'uomo dalla sua originaria comunione con l'Assoluto, il Divino.\nLe culture orientali e quelle indoeuropee precristiane (Ind\u00f9, Greci, Romani) rappresentano il tempo ciclicamente, secondo una scansione in quattro cicli che la tradizione classica greco-romana chiama et\u00e0 dell'oro, dell'argento, del bronzo e del ferro. L'uomo, al termine di ognuna delle quattro fasi, si allontana progressivamente dalla virt\u00f9 e dal bene. Nelle religioni fondate sul monoteismo (Ebraismo, Cristianesimo, Islam) il punto di partenza \u00e8 la caduta di Adamo in seguito alla quale l'uomo realizzer\u00e0 sulla Terra un Regno delle Tenebre.\nTuttavia, nell'escatologia e soteriologia delle religioni, a questa caduta seguir\u00e0 l'intervento divino, l'arrivo di un Redentore dell'umanit\u00e0: il Ges\u00f9 Cristo del Secondo Avvento nel Cristianesimo; il Messia annunciato dai Profeti nell'Ebraismo; il profeta Ges\u00f9 che affiancher\u00e0 il \"Mahdi\" (il \"Ben Guidato\", discendente di Maometto) nell'Islam; il \"Kalki Avatara\", ultima manifestazione di Vi\u1e63\u1e47u, nell'Induismo; i Buddha e i \"Bodhisattwa\" (i Misericordiosi) nel Buddhismo; il \"Saoshyant\" o \"Redentore universale\" nell'Iran di Zoroastro.\nI miti antichi parlano della redenzione del mondo che avverr\u00e0 attraverso la redenzione dell'umanit\u00e0. Vaticinano il ritorno dell'et\u00e0 primordiale caratterizzata dalla \"pietas\", dalla pace, da una saggia frugalit\u00e0, espressione di ricchezza interiore, dalla prosperit\u00e0 della terra e dalla letizia dell'uomo e del creato. Profetizzano una \"renovatio\" preceduta da uno sconvolgimento: la grande dissoluzione del cosmo, il \"mah\u0101pralaya\" indiano; il mare di metallo fuso, dal quale, nella tradizione iranica, i giusti emergeranno indenni; l\"ekp\u00fdrosis\" dei presocratici e degli stoici; la \"concussio mundi\" di Seneca; il \"ragnar\u00f6kkr\" germanico, l\"estate senza fiori\" e \"il mare senza vita\" dei druidi; l\"ollin\" dei testi profetici aztechi che, come il \"pachakuti\" andino, connota il sommovimento ciclico del tempo e il capovolgimento dello spazio\".\nEsiste per\u00f2 un disegno divino di redenzione nelle antiche tradizioni di molte civilt\u00e0. Esse \"consegnano un messaggio di speranza espresso in India dalla discesa dell\"avat\u0101ra\", divino giudice e rinnovatore. Per bocca di Zarathustra, dopo la conflagrazione, Ahura Mazd\u0101 promette il \"frashkart\", il \"rinnovamento nella luce\" del mondo e dell'umanit\u00e0. Platone, attingendo a una speranza remota, annuncia \"nuova vita e immortalit\u00e0 rinnovata\". Virgilio e le Sibille cantano il ritorno della Vergine Astrea e del regno di Saturno. Seneca, dopo la \"concussio mundi\", saluta il ripristino dell\"antiquus ordo\", il ritorno dell'era in cui pace, \"pietas\" e giustizia regnavano sulla terra. \"Pace fino al cielo e dal cielo fino in terra\", profetizza la celtica \"M\u00f3rr\u00edgain\" e, dopo la distruzione del mondo, dinanzi alla sibilla germanica si dispiega la visione della \"j\u00f6r\u00f0 i\u00f0jagr\u00f6na\", \"la terra di nuovo verdeggiante\" che emerge dal mare. Secondo le religioni orientali cosmocentriche il \"Mondo Nuovo\" sar\u00e0 l'inizio di un nuovo ciclo cosmico, mentre secondo le religioni monoteiste verr\u00e0 instaurato un Regno di Dio di cui faranno parte i giusti risorti (visione non ciclica ma lineare-progressiva del Tempo universale).\nLo schema escatologico delle religioni monoteistiche \u00e8 simile: decadenza spirituale dell'umanit\u00e0 - l'esilio da Dio -, la perversione dell'umanit\u00e0 ultima e le \"doglie\" della fine, la battaglia finale - Armagheddon - tra i figli della luce e i figli delle tenebre; la restaurazione finale con l'arrivo del Redentore tanto atteso e il Giudizio divino. Tuttavia vi sono delle differenze. Nell'Ebraismo l'attesa del Giorno del Signore con le sue elaborazioni dottrinarie, escatologiche e messianiche, appare nei momenti pi\u00f9 convulsi e drammatici della storia di Israele, mentre nel Cristianesimo e nell'Islam il messaggio apocalittico costituisce una parte fondamentale della struttura di queste religioni. I miti dei \"Tempi Ultimi\" descrivono dunque le modalit\u00e0 dell'intervento divino nella storia universale al suo tramonto, intervento ripristinatore dell'ordine cosmico nella creazione con cui la realt\u00e0 tutta riacquista il proprio autentico significato iniziale.\nNei Tempi Ultimi saranno beati gli uomini di quell'epoca: \u00e8 un concetto contemplato dai miti apocalittici. San Paolo scrive nella \"Lettera ai Romani\" (5, 20): \u00abDove ha abbondato il peccato ha sovrabbondato la Grazia.\u00bb. Questo \"paradosso della Grazia\" \u00e8 presente nella tradizione ebraica, islamica ed induista. Mos\u00e8, dopo aver visto in visione l'oscurit\u00e0 dei Tempi Ultimi, si \u00e8 sentito \"inferiore\" a coloro i quali, pur in mezzo a tali tribolazioni, conserveranno la fede nella Torah. Maometto in un \"\u1e25ad\u012bth\" (tradizione) afferma: \u00abAll'inizio dell'islam colui che mette un decimo della Legge \u00e8 dannato; ma negli ultimi tempi, colui che ne compir\u00e0 un decimo sar\u00e0 salvato\u00bb. Nel testo induista \"Bh\u0101gavata Pur\u0101\u1e47a\" si cantano le lodi paradossali dell'et\u00e0 ultima (L, 12): \u00abGli errori commessi dagli uomini nell'Et\u00e0 di K\u0101l\u012b, per quanto abbiano origine nelle cose, nei luoghi o in loro stessi, sono interamente cancellati da Bhagavad, il supremo Puru\u1e63a, quando egli risiede nel cuore. (...) L'Et\u00e0 di Kali, abisso di vizi, possiede un vantaggio unico ma prezioso: \u00e8 sufficiente celebrare le lodi di Khrisna [il Signore Supremo] affinch\u00e9, liberi da ogni legame, ci si possa riunire all'Essere Supremo\u00bb. Nel \"Vangelo di Matteo\" (20, 1-16) c'\u00e8 la \"Parabola dei lavoratori della vigna\" o dei Lavoratori dell'Undicesima Ora che riprende questo tema: i lavoratori dell'ultima ora che hanno lavorato solo un'ora sono equiparati a tutti gli altri. E per questo, molti fra \u00abgli ultimi saranno i primi e i primi gli ultimi\u00bb (20, 16)."}
{"id": "93087", "revid": "4169", "url": "https://it.wikipedia.org/wiki?curid=93087", "title": "John Wycliffe", "text": ""}
{"id": "93088", "revid": "7", "url": "https://it.wikipedia.org/wiki?curid=93088", "title": "Blowin' in the wind", "text": ""}
{"id": "93090", "revid": "125505421", "url": "https://it.wikipedia.org/wiki?curid=93090", "title": "Legge di Hess", "text": "La legge di Hess stabilisce che in una reazione chimica l'effetto termico a pressione costante \u00e8 indipendente dagli stati intermedi attraverso i quali si evolve il sistema e dipende solo dal suo stato iniziale e finale.\nIn altre parole ci\u00f2 significa che la variazione di entalpia, di una reazione che pu\u00f2 essere scomposta idealmente in pi\u00f9 reazioni parziali, \u00e8 pari alla somma algebrica delle variazioni di entalpia dei singoli stadi. La variazione di entalpia \u00e8 dunque una funzione di stato.\nHa un valore pi\u00f9 che altro storico: essa \u00e8 stata formulata prima della legge di conservazione dell'energia, di cui \u00e8 un corollario.\nVariazione di entalpia standard di una reazione.\nDalla legge di Hess discende che la variazione di entalpia standard (formula_1) prodotta da una certa reazione \u00e8 legata all'entalpia standard di formazione di prodotti e reagenti in questo modo:\nformula_2\nDove:\nCi\u00f2 \u00e8 lecito perch\u00e9, riprendendo la stessa definizione della legge, la variazione di entalpia \"\u00e8 indipendente dagli stati intermedi attraverso i quali si evolve il sistema e dipende solo dal suo stato iniziale e finale\", per cui, data una certa reazione, \u00e8 possibile considerare la conseguente variazione di entalpia come equivalente alla variazione di entalpia dovuta alla reazione di formazione dei prodotti (stadio finale) meno la variazione di entalpia dovuta alla reazione di formazione dei reagenti (stadio iniziale). Il \"processo\" di reazione ora considerato come \"equivalente\" \u00e8 solo uno dei possibili processi che pu\u00f2 - teoricamente - seguire la reazione di partenza. Tuttavia questo \"particolare\" processo \u00e8, per quanto riguarda la variazione di entalpia, del tutto equivalente agli altri possibili processi.\nQuesto procedimento \u00e8 spesso molto comodo per calcolare la variazione di entalpia prodotta da reazioni dalle quali non \u00e8 facile ottenere sperimentalmente risultati significativi.\nEsempio.\nConsideriamo la seguente reazione:\nEssa si pu\u00f2 considerare come combinazione delle reazioni:\nInfatti moltiplicate queste per opportuni coefficienti e sommate tra loro, ci restituiscono la reazione iniziale:\nPer la legge di Hess possiamo quindi scrivere che:"}
{"id": "93091", "revid": "287204", "url": "https://it.wikipedia.org/wiki?curid=93091", "title": "Concilio di Pisa", "text": "Il concilio di Pisa (o conciliabolo, in quanto ritenuto successivamente illegittimo) del 1409 fu un concilio indetto nel 1408 e a cui partecip\u00f2 la maggior parte dei cardinali della Chiesa cattolica, in quel periodo divisa in \"obbedienza romana\" ed \"obbedienza avignonese\" (Grande scisma d'Occidente). Questo concilio, nato per superare tale divisione, in realt\u00e0 non fu mai riconosciuto dalle due obbedienze e fin\u00ec per creare un'ulteriore divisione all'interno della Chiesa cattolica, la cosiddetta \"obbedienza pisana\".\nPreliminari.\nLo Scisma d'Occidente durava ormai da pi\u00f9 di trenta anni (fin dal 1378), e nessuno dei mezzi impiegati per ricomporlo aveva avuto successo. Non si era mai tentato seriamente di trovare un compromesso o un accordo arbitrale tra le due fazioni, a causa dell'ostinazione dei papi rivali, tutti ugualmente convinti dei loro diritti; anche l'interferenza di principi ed eserciti era stata senza risultato. Durante questo periodo di divisione, a papa Urbano VI (al secolo, Bartolomeo Prignano) erano succeduti Bonifacio IX, Innocenzo VII e Gregorio XII nella Chiesa romana, mentre al soglio pontificio di Avignone, l'antipapa Benedetto XIII era succeduto all'antipapa Clemente VII (al secolo, Roberto di Ginevra).\nI cardinali di ambo le parti erano grandemente scontenti, gli uni della pusillanimit\u00e0 e del nepotismo di Gregorio XII e gli altri dell'ostinazione e della cattiva volont\u00e0 di Benedetto XIII, assolutamente determinato ad avvalersi di un pi\u00f9 efficace mezzo, vale a dire di un concilio generale. Il re francese Carlo V era anch'egli, fin dall'inizio dello scisma, favorevole a un concilio e aveva raccomandato in assemblea ad Anagni e a Fondi questo mezzo ai cardinali rivoltosi contro Urbano VI. Quest'ultimo, sul letto di morte, aveva espresso lo stesso desiderio (1380). L'idea di un concilio era stata sollecitata da molti consigli, dalle citt\u00e0 di Gand e Firenze, dalle Universit\u00e0 di Oxford e di Parigi e dai dottori pi\u00f9 rinomati del tempo, quali, ad esempio, Enrico di Langenstein (con l\"Epistola pacis\" del 1379 e l\"Epistola concilii pacis\" del 1381), Corrado di Gelnhausen (con l\"Epistola Concordi\u00e6\" del 1380), Jean Gerson (con il \"Sermo coram Anglicis\") e specialmente il maestro di quest'ultimo, Pierre d'Ailly, vescovo di Cambrai. Incoraggiati da tali prese di posizione, oltre che da quelle di Carlo VI, quattro membri del Sacro Collegio di Avignone si recarono a Livorno dove procurarono di ottenere un incontro con la fazione romana, presto appoggiati e raggiunti da altri.\nL'assemblea in tal modo riunita cerc\u00f2, a dispetto di tutte le difficolt\u00e0, di ritrovare l'unione della Chiesa, cercando di mantenere un'equa distanza dalle controparti. Tra il 2 e il 5 luglio del 1408, essi indirizzarono a principi e prelati un'enciclica, convocandoli ad un concilio generale che si sarebbe dovuto tenere a Pisa il 25 marzo 1409. Per opporsi a questo progetto l'antipapa Benedetto XIII convoc\u00f2 un concilio a Perpignano, mentre Gregorio XII ne convoc\u00f2 un altro ad Aquileia. Queste assemblee condussero a scarsi risultati, essendo tutta l'attenzione e le speranze del mondo cattolico rivolte al concilio di Pisa. Le universit\u00e0 di Parigi, Oxford e Colonia, molti prelati ed i dottori pi\u00f9 distinti, come d'Ailly e Gerson, approvarono apertamente l'azione dei cardinali in rivolta. I principi, d'altro canto, non si compattarono in un fronte comune, anche se la maggior parte di essi smise di contare sulla buona volont\u00e0 dei papi rivali e decise di agire senza di essi e, se necessario, contro di essi.\nLa condanna dei due contendenti e l'elezione di Alessandro V.\nAlla festa dell'Annunciazione (25 marzo) del 1409, quattro patriarchi, ventidue cardinali e ottanta vescovi si riunirono nella cattedrale di Pisa sotto la presidenza del cardinale Malesset, vescovo di Palestrina. V'erano i rappresentanti di cento vescovi assenti, ottantasette abati con le procure di chi non era potuto venire a Pisa, quarantuno, tra priori e generali di ordini religiosi, e trecento dottori in teologia o diritto canonico. Presenti erano anche gli ambasciatori di tutti i regni cristiani. Due cardinali diaconi, due vescovi e due notai si avvicinarono con fare solenne alle porte della chiesa e, aprendole, con voce forte, invitarono in lingua latina i pontefici rivali ad apparire, ma nessuno rispose. \"\u00c8 stato nominato qualcuno per rappresentarli?\", aggiunsero, e ancora nessuno rispose. I delegati ripresero posto e richiesero che Gregorio e Benedetto fossero dichiarati colpevoli di contumacia. Tale cerimonia fu ripetuta senza successo nei tre giorni successivi ed in tutto il mese di maggio furono sentiti numerosi testimoni, ma la dichiarazione formale dell'accusa di ribellione non ebbe luogo che alla quarta sessione. In difesa di Gregorio, un'ambasciata tedesca, contraria al progetto conciliare dei cardinali in assemblea, si rec\u00f2 a Pisa il 15 aprile, rispondendo all'istanza di Roberto di Baviera, re dei Romani. Giovanni, arcivescovo di Riga, si fece ambasciatore di numerose obiezioni, ma in generale i delegati tedeschi suscitarono un'ostilit\u00e0 tale da essere costretti a lasciare la citt\u00e0. La linea di condotta adottata da Carlo Malatesta, principe di Rimini, si dimostr\u00f2 diversa: difese Gregorio indicandone le qualit\u00e0 di uomo di lettere, di oratore, di statista e di cavaliere, ma anch'egli fall\u00ec.\nBenedetto rifiut\u00f2 di partecipare al concilio di persona e i suoi delegati arrivarono molto tardi (14 giugno) e le loro richieste suscitarono le proteste, le risa, gli insulti e persino le minacce del clero riunito. Il cancelliere d'Aragona fu ascoltato con assai poco favore, mentre l'arcivescovo di Tarragona avanz\u00f2 una dichiarazione di guerra pi\u00f9 audace che saggia. Intimiditi dalle aspre rimostranze dell'assemblea, gli ambasciatori lasciarono segretamente la citt\u00e0 e ritornarono dai rispettivi padroni.\nContrariamente a quanto si crede, l'elemento francese non risult\u00f2 preponderante n\u00e9 nel numero n\u00e9 nell'influenza. Vi fu una profonda unanimit\u00e0 d'intenti che regn\u00f2 fra i 500 membri durante il mese di giugno, in particolare durante la quindicesima sessione generale (5 giugno). La condanna dei due contendenti fu infine formalmente definita. Non manc\u00f2 una certa emozione quando il patriarca di Alessandria, Simon de Cramaud, indirizz\u00f2 all'assemblea queste parole: \u00abBenedetto XIII e Gregorio XII sono riconosciuti come scismatici, eretici conclamati, colpevoli di spergiuro e violatori di solenni promesse, in aperto scandalo della Chiesa universale. In conseguenza, essi sono dichiarati indegni del Pontificato Supremo, e sono \"ipso facto\" deposti dalle loro funzioni e dignit\u00e0 ed espulsi dalla Chiesa. \u00c8 proibito loro d'ora in avanti di considerarsi Pontefici Supremi e tutte le iniziative e le promozioni da loro fatte sono da considerarsi nulle. La Santa Sede \u00e8 dichiarata vacante ed i fedeli sono liberati dalla loro promessa d'obbedienza\u00bb. Queste parole furono salutate con un applauso gioioso, il \"Te Deum\" fu cantato ed un corteo solenne fu ordinato per il giorno successivo, festa del \"Corpus Domini\". Tutti i membri apposero le loro firme alla delibera del concilio: sembr\u00f2 che lo scisma fosse giunto ad una conclusione. Il 15 giugno i cardinali si ritrovarono nel palazzo arcivescovile di Pisa per procedere all'elezione di un nuovo papa. Il conclave dur\u00f2 undici giorni. Furono pochi gli ostacoli provenienti dall'esterno e non produssero ritardi significativi. Si disse che nel clero riunito a Pisa si brigasse per l'elezione di un papa francese, ma il 26 giugno del 1409, con il concorso e l'influenza dell'energico Baldassarre Cossa, i voti s'indirizzarono unanimemente in favore del cardinale Pietro Filargo, che prese il nome di papa Alessandro V. La sua elezione era attesa e desiderata, come testimoniarono le manifestazioni di simpatia che egli e le posizioni conciliari ricevettero. Pot\u00e9 presiedere le ultime quattro sessioni del concilio, conferm\u00f2 tutte le ordinanze fatte dai cardinali dopo il loro rifiuto d'obbedienza agli antipapi, riun\u00ec i due sacri collegi, a lungo rimasti separati, e dichiar\u00f2 che avrebbe lavorato energicamente per la riforma.\nGiudizio del Concilio di Pisa.\nI cardinali considerarono loro indisputabile diritto quello di convocare un concilio generale per porre fine allo scisma. Il principio che stava alla base di questo atteggiamento era \"Salus populi suprema lex est\", secondo il quale l'interesse generale del corpo della Chiesa risiede nel mantenimento della propria integrit\u00e0 e unit\u00e0, interesse messo a rischio grave dall'esistenza di due teste in contrapposizione. L'atteggiamento stesso dei due pretendenti avversari sembr\u00f2 giustificare la necessit\u00e0 di un concilio. Era percezione diffusa che lo scisma non sarebbe mai giunto ad un termine finch\u00e9 i due papi contrapposti, uomini ostinati e pervicaci, fossero stati alla testa delle due fazioni. N\u00e9, d'altra parte, v'era papa alcuno che, al di sopra della contesa, potesse monarchicamente convocare il concilio. Ma se sorgeva il dubbio dell'infallibilit\u00e0 dei due papi contrapposti, non poteva andare troppo diversamente per i cardinali che loro stessi avevano creato tali.\nEstrema preoccupazione era poi suscitata dalla constatazione che in futuro qualcuno si sarebbe potuto avvalere del precedente per proclamare la superiorit\u00e0 conciliare del Sacro Collegio nei confronti del papa. La posizione della Chiesa era estremamente precaria: invece di due papi si era finito per averne tre, e tutti e tre erano perseguitati ed esiliati dalle loro capitali. In ogni caso, la posizione di Alessandro V era migliore di quella di Clemente VII o di Benedetto XIII ed infatti egli ottenne il riconoscimento ufficiale della maggior parte della cristianit\u00e0 (la Francia, il Portogallo, la Boemia, l'Italia, il Contado Venassino, la Prussia ed altri territori germanici; a favore di Gregorio erano invece il Regno di Napoli, la Polonia e la Baviera; a favore di Benedetto erano la Spagna e la Scozia).\nIl concilio di Pisa \u00e8 stato oggetto di severe critiche. Un violento partigiano di Benedetto, Bonifacio Ferrer, lo defin\u00ec \"una conventicola di demoni\". Teodoro Urie, sostenitore di Gregorio, mise in dubbio la necessit\u00e0 stessa di quell'assemblea. Sant'Antonino Pierozzi e Tommaso De Vio misero in dubbio la sua autorit\u00e0. D'altra parte, la scuola gallicana ne approv\u00f2 lo spirito, sottolineando l'eccezionale contesto che ne determin\u00f2 la realizzazione. Bossuet dice nella sua svolta: \u00abForse lo scisma che ha devastato la Chiesa di Dio non \u00e8 stato eliminato a Pisa ma, in ogni caso, ricevette l\u00ec un colpo mortale ed il Concilio di Costanza complet\u00f2 l'opera\u00bb. I protestanti approveranno lo spirito del concilio incondizionatamente, vedendo in esso \"il primo passo verso la liberazione del mondo\" e salutandolo come un preludio della Riforma (Gregorovius). Roberto Bellarmino ne sottoline\u00f2 l'inefficacia."}
{"id": "93093", "revid": "2014155", "url": "https://it.wikipedia.org/wiki?curid=93093", "title": "Concilio di Costanza", "text": "Il concilio di Costanza, (1414-1418) \u00e8 il XVI Concilio riconosciuto \"ecumenico\" dalla Chiesa cattolica, convocato a Costanza su richiesta del re dei Romani Sigismondo per porre fine allo scisma d'Occidente. Ottenne le dimissioni di papa Gregorio XII e depose gli altri due contendenti. Fra i suoi primi atti vi fu la condanna per eresia e quindi l'esecuzione di Jan Hus.\nIl contesto storico.\nIl contesto storico in cui si inserisce il Concilio di Costanza \u00e8 quello dello Scisma d'Occidente e dello sviluppo delle idee conciliariste.\nLo svolgimento del concilio.\nNel 1414 erano tre i papi regnanti: papa Gregorio XII a Roma, Benedetto XIII ad Avignone, e Giovanni XXIII a Pisa. Solo l'intervento dell'imperatore (eletto ma non ancora incoronato) pot\u00e9 mettere fine a questo stato di cose. Questi costrinse Giovanni XXIII a convocare un nuovo concilio in territorio tedesco, a Costanza, nel novembre 1414. Fra i presenti, si segnalano anche il grande musicista e musicologo Ugolino Urbevetano da Forl\u00ec, in rappresentanza della diocesi forlivese e il Cardinale Branda Castiglioni grande amico di Sigismondo di Lussemburgo e conte della citt\u00e0 ungherese di Veszpr\u00e9m nonch\u00e9 ideatore della ricostruzione del borgo di Castiglione Olona.\nBen presto si decise che la votazione sarebbe avvenuta per nazioni, non per individui, con grave danno degli italiani, che persero la loro superiorit\u00e0 numerica. Questo fatto, ed altri contrasti con l'imperatore eletto e l'assemblea, spinsero Giovanni XXIII, che pure aveva promesso di abdicare se anche gli altri due papi l'avessero fatto, a fuggire da Costanza. Anche questo concilio sembrava avviarsi verso il fallimento; solo l'energia e la volont\u00e0 di Sigismondo fecero superare la crisi.\nCos\u00ec il concilio decise ugualmente di proseguire le sue sessioni, ed il 6 aprile 1415 approv\u00f2 un testo di cinque articoli, redatti dal cardinale Francesco Zabarella, che affermavano la superiorit\u00e0 del concilio sul papa. \u00c8 il famoso decreto \"Haec sancta\", che tanto far\u00e0 discutere storici e teologi:\nGiovanni XXIII venne ricondotto con la forza a Costanza, e il 29 maggio 1415 venne pronunziata la sentenza della sua deposizione per simonia, scandalo e scisma. A questo punto il papa romano Gregorio XII acconsent\u00ec ad abdicare, a condizione che prima fosse letta in seduta pubblica la bolla con la quale egli stesso convocava il concilio; i padri conciliari approvarono la lettura della bolla ed accolsero l'abdicazione di Gregorio XII. Restava il papa avignonese, Benedetto XIII, irremovibile nelle sue posizioni, ma oramai abbandonato da tutti, e deposto dal concilio nel luglio 1417 con le solite accuse di eresia, scisma e spergiuro.\nPrima di procedere all'elezione del nuovo pontefice, il concilio voleva decidere la riforma della Chiesa, intesa non solo come lotta contro la mondanit\u00e0 della curia e l'indisciplina del clero, ma soprattutto come un cambiamento della costituzione della Chiesa, con la soppressione di buona parte della centralizzazione che si era sviluppata nei secoli XII-XIV e l'affermazione di un largo potere della base. Ma i contrasti erano forti e si raggiunse un accordo solo su pochi punti. Il 9 ottobre 1417 fu approvato il decreto \"Frequens\" che ribadiva la superiorit\u00e0 del concilio, stabiliva la sua convocazione periodica non oltre ogni dieci anni, e sopprimeva alcuni diritti del papato:\nCos\u00ec, l'11 novembre 1417, il cardinale Oddo Colonna fu eletto papa, e scelse il nome del santo del giorno della sua elezione, Martino V. Da qui alla fine (il 22 aprile 1418), il concilio sar\u00e0 sotto la direzione del papa conciliare.\nLe principali disposizioni conciliari.\nAbbiamo gi\u00e0 ricordato i due decreti \"Haec sancta\" e \"Frequens\". Nella sessione inaugurale, il concilio si era posto il seguente obiettivo: \"Pacem, exaltationem et reformationem ecclesiae, ac tranquillitatem populi cristiani \u2013 La pace, l'esaltazione e la riforma della Chiesa, e la tranquillit\u00e0 del popolo cristiano\". Era un modo diverso per affermare i consueti obiettivi conciliari: le cause \"unionis, reformationis, fidei\".\n\"Causa unionis\".\nCirca la \"causa unionis\" gi\u00e0 si \u00e8 visto come si sia passati dall'abdicazione o deposizione dei tre papi all'elezione del nuovo papa Martino V.\n\"Causa fidei\".\nCirca la \"causa fidei\" il concilio di Costanza dovette affrontare soprattutto il problema dei teologi e riformatori John Wyclif e Jan Hus.\nPer quanto riguarda John Wyclif (morto nel 1384) il concilio aveva risolto la controversia pronunciando il suo giudizio in due sessioni, il 4 maggio e il 6 luglio 1415. In esse il concilio condanna due serie di affermazioni o articoli attribuiti a Wyclif (rispettivamente di 45 e 260 articoli), condanna tutte le sue opere con l'obbligo di bruciarle pubblicamente, e dichiara il suo autore eretico e perci\u00f2 ne ordina la riesumazione e la condanna al rogo.\nNella stessa sessione del 6 luglio 1415 venne condannato anche Jan Hus, presente al concilio, con il decreto \"Quia teste veritate\", dal quale si evince che il riformatore venne condannato come simpatizzante di Wyclif, un \"Wicleff redivivus\". Del boemo furono condannate 30 tesi o affermazioni tratte dalle sue opere, fu dichiarato eretico, e, poich\u00e9 non ritratt\u00f2, fu condannato al rogo. Questa sentenza fu applicata all'istante, il giorno stesso della sua condanna, il 6 luglio.\nUn'ultima condanna pronunciata dal concilio nella \"causa fidei\" fu quella di Girolamo da Praga, che inizialmente aveva ritrattato, ma che poi ritratt\u00f2 la propria ritrattazione e fu condannato al rogo il 30 maggio 1416. I padri conciliari non si preoccuparono pi\u00f9 di tanto delle possibili conseguenze dei roghi di Costanza nell'evolversi della crisi boema e dei successivi sviluppi bellici.\n\"Causa reformationis\".\nIl concilio affront\u00f2 in diverse sessioni la questione della riforma della Chiesa. In particolare, nella sessione XL del 30 ottobre 1417, aveva steso un elenco di 18 questioni di riforma da affrontare e risolvere: le proposte andavano dalla composizione del collegio dei cardinali fino alle questioni della destituzione del papa e ai problemi della simonia e delle finanze. Ma, a causa dei forti contrasti interni, non tutto il pacchetto di riforme fu preso in considerazione. Queste le principali disposizioni approvate in sede conciliare:\nNella sessione del 19 aprile 1418, Martino V convoc\u00f2 il successivo concilio a Pavia. Nell'ultima seduta del 22 aprile il Papa approv\u00f2 tutti i decreti del concilio, anche quelli decisi prima della sua elezione. Pi\u00f9 tardi, Eugenio IV nel 1446 ratific\u00f2 nuovamente il concilio e tutti i suoi decreti.\nAlcuni problemi relativi al concilio.\nDal punto di vista storico e teologico, il Concilio di Costanza solleva tutto un complesso di problemi che si riassumono attorno a due punti e sui quali gli storici sono nettamente divisi.\nCollegio cardinalizio all'epoca del conclave.\nPresenti in conclave.\nElettori aggiunti.\nInghilterra\nFrancia\nGermania\nItalia\nSpagna"}
{"id": "93095", "revid": "834", "url": "https://it.wikipedia.org/wiki?curid=93095", "title": "Ssh", "text": ""}
{"id": "93105", "revid": "2091899", "url": "https://it.wikipedia.org/wiki?curid=93105", "title": "Raccolta di erbe", "text": "La raccolta di piante selvatiche a scopo farmaceutico era tradizionalmente lavoro di erboristi, aiutanti erboristi e persone che conoscevano prati e boschi e volevano guadagnarsi un po' di soldi a parte. Gli erbari illustrati e ad esemplari non venivano fatti da ultimo anche a questo scopo.\nRaccogliere piante \u00e8 un mestiere serio, perch\u00e9 richiede anzitutto esatte conoscenze botaniche - morfologiche e di ecosistemi. In pi\u00f9 venivano rispettate serie regole (in parte razionali, in altra metarazionali) di raccolta. Ogni rispettabile libro di erboristeria riporta degli esempi in merito:"}
{"id": "93106", "revid": "547034", "url": "https://it.wikipedia.org/wiki?curid=93106", "title": "Sciusci\u00e0 (lustrascarpe)", "text": "Sciusci\u00e0 \nSignificato.\nLa parola, oggi in disuso, stava ad indicare i bambini, di et\u00e0 compresa approssimativamente tra i 7 e i 12 anni, i famosi \"scugnizzi\", che vivevano arrangiandosi per le strade dei quartieri napoletani pi\u00f9 poveri, soprattutto pulendo le scarpe o facendo piccoli lavori per gli adulti in cambio di pochi spiccioli. La parola divenne nota nel resto d'Italia soprattutto ad opera del film di Vittorio De Sica del 1946, intitolato appunto \"Sciusci\u00e0\"."}
{"id": "93110", "revid": "827882", "url": "https://it.wikipedia.org/wiki?curid=93110", "title": "Torino (disambigua)", "text": ""}
{"id": "93111", "revid": "86599", "url": "https://it.wikipedia.org/wiki?curid=93111", "title": "Torrazza", "text": ""}
{"id": "93114", "revid": "57342", "url": "https://it.wikipedia.org/wiki?curid=93114", "title": "David di Donatello per il migliore autore della fotografia", "text": "Il David di Donatello per il miglior autore della fotografia \u00e8 un premio cinematografico assegnato annualmente nell'ambito dei David di Donatello, a partire dalla edizione del 1981.\nNato come David di Donatello per il miglior direttore della fotografia, dall'edizione del 2015 si chiama David di Donatello per il miglior autore della fotografia.\nIl premio \u00e8 stato vinto il maggior numero di volte (sette) da Luca Bigazzi.\nVincitori e candidati.\nI vincitori sono indicati in grassetto."}
{"id": "93115", "revid": "574302", "url": "https://it.wikipedia.org/wiki?curid=93115", "title": "David di Donatello per il miglior musicista", "text": "Il premio David di Donatello per il miglior musicista \u00e8 un premio cinematografico assegnato annualmente nell'ambito dei David di Donatello, a partire dall'edizione del 1975, con l'eccezione delle edizioni del 1979 e 1980.\nIl premio \u00e8 stato vinto il maggior numero di volte (nove) da Ennio Morricone.\nVincitori e candidati.\nI vincitori sono indicati in grassetto.\nCompositori pluripremiati.\nIl compositore che ha vinto pi\u00f9 premi David \u00e8 Ennio Morricone con 9 vittorie, seguito da Nicola Piovani, Armando Trovajoli e Franco Piersanti con 3 vittorie ciascuno."}
{"id": "93116", "revid": "574302", "url": "https://it.wikipedia.org/wiki?curid=93116", "title": "David di Donatello per il miglior scenografo", "text": "Il David di Donatello per il miglior scenografo \u00e8 un premio cinematografico assegnato annualmente nell'ambito dei David di Donatello, a partire dalla edizione del 1981.\nVincitori e candidati.\nI vincitori sono indicati in grassetto."}
{"id": "93118", "revid": "574302", "url": "https://it.wikipedia.org/wiki?curid=93118", "title": "David di Donatello per il miglior costumista", "text": "Il David di Donatello per il miglior costumista \u00e8 un premio cinematografico assegnato annualmente nell'ambito dei David di Donatello, a partire dalla edizione del 1981.\nVincitori e candidati.\nI vincitori sono indicati in grassetto."}
{"id": "93120", "revid": "214786", "url": "https://it.wikipedia.org/wiki?curid=93120", "title": "William Albright", "text": "Nato dai missionari protestanti, Wilbur Finley e Zephine Viola Foxwell Albright, ultimo di sei figli, ha sposato la dottoressa Ruth Norton a Gerusalemme nel 1921, dalla quale ha avuto quattro figli.\nAlbright ha ricevuto il suo Ph.D. nel 1913 alla Johns Hopkins University di Baltimora, in cui successivamente ha insegnato tra il 1929 ed il 1959, ed \u00e8 stato direttore della scuola americana di ricerca orientale Johns Hopkins. Una delle sue scoperte pi\u00f9 importanti \u00e8 stata la conferma dell'autenticit\u00e0 dei rotoli del mar Morto successivamente alla loro scoperta.\nAlbright era riconosciuto come la massima autorit\u00e0 mondiale dell'epoca in materia di manoscritti ebraici antichi. Quando John Trever gli invi\u00f2 una fotografia del rotolo di Isaia da Gerusalemme, riconobbe per primo l'importanza dell'evento e si congratul\u00f2 con lui \u00abper la pi\u00f9 grande scoperta di manoscritti dei tempi moderni\u00bb.\nNel comunicato stampa del 12 aprile 1948, il \"Times\" di Londra dichiar\u00f2 che fu ritrovato un rotolo di Isaia al Monastero di San Marco a Gerusalemme, datato al I secolo a.C., cui si aggiunsero altri tre rotoli: uno di Abacuc, uno di un'ipotetica setta essena, e un quarto non identificato.\nAlbright fu il primo ad identificare il sito di Ras Shamra con l'antica Ugarit e a insistere sull'importanza della lingua e letteratura ugaritica nella comprensione del testo biblico.\nNel 1923 esegu\u00ec il suo primo scavo significativo di un tumulo nei pressi di Gerusalemme, ricercando il possibile luogo in cui un antico re giudaico fu sepolto. Un altro contributo considerevole che diede al campo dell'archeologia biblica fu il suo studio sui sigilli LMLK e sull'impatto che ha avuto su altri ricercatori tra il 1925 ed il 1960.\nA Gerusalemme \u00e8 stato creato l'Istituto di ricerca archeologica W. F. Albright che fa parte delle scuole americane di ricerca orientale.\nOpinioni e metodi.\nAlbright viene comunemente visto, insieme a George Ernest Wright, come il padre fondatore dell'archeologia biblica. La sua pubblicazione nell\"'Annual of the American Schools of Oriental Research\" (1932) dei suoi scavi di Tell Beit Mirsim, e le sue descrizioni degli strati archeologici dell'Et\u00e0 del Bronzo e dell'Et\u00e0 del Ferro del sito nel 1938 e 1943, hanno segnato un importante contributo alla datazione professionale di siti archeologici basata sulle tipologie ceramiche, metodo di datazione ancora in uso oggi con solo lievi modifiche.\nIn quanto direttore del \"Bullettin of the American Schools of Oriental Research\" dal 1931 al 1968, Albright influenz\u00f2 profondamente sia gli studi biblici che l'archeologia palestinese. Secondo Albright, il compito dell'archeologia biblica era di illuminare, comprendere e, sostanzialmente, provare la Bibbia. In ci\u00f2, la sua fede metodista era evidente: egli sostenne infatti la sostanziale storicit\u00e0 dei patriarchi citati nel Libro della Genesi (Abramo, Isacco, Giacobbe, Giuseppe ecc.) e che l'archeologia aveva provato l'essenziale storicit\u00e0 degli eventi del Libro dell'Esodo e della conquista di Caanan da parte degli Israeliti descritta dal Libro di Giosu\u00e8 e dal Libro dei Giudici.\nNegli anni successivi alla sua morte, i metodi di Albright sono stati sempre pi\u00f9 messi in discussione. In un articolo del 1993 per \"The Biblical Archaeologist\", William G. Dever scrisse che: Le tesi centrali di Albright sono state quasi tutte smentite, in parte da ulteriori progressi nella critica biblica, ma soprattutto dalla continua ricerca archeologica di giovani americani e israeliani ai quali lui stesso diede incoraggiamento e slancio... L'ironia \u00e8 che, a lungo termine, sar\u00e0 la pi\u00f9 recente archeologia \"laica\" a contribuire maggiormente agli studi biblici, non l'\"archeologia biblica\".Secondo il biblista Thomas L. Thompson, l'idea di \"archeologia biblica\" cos\u00ec come concepita da Albright \u00e8 ormai superata:L'interpretazione storica di Wright e Albright non pu\u00f2 pretendere di essere oggettiva, in quanto distorce i dati con una selettivit\u00e0 che \u00e8 assai poco rappresentativa, ignora l'enorme mancanza di dati per la storia dell'inizio del secondo millennio, e stabilisce intenzionalmente ipotesi sulla base di testi biblici non esaminati, da dimostrare con criteri matematici privi di significato (per questo periodo) come l'\"equilibrio delle probabilit\u00e0\". \nOpere.\nHa pubblicato, tra gli altri, i seguenti libri:"}
{"id": "93122", "revid": "79968", "url": "https://it.wikipedia.org/wiki?curid=93122", "title": "Abandonware", "text": "Un abandonware \u00e8 un software pubblicato da molto tempo (almeno 5 anni secondo \"Lessico del XXI Secolo\" Treccani) e ora non pi\u00f9 di interesse commerciale in quanto deprecato o obsoleto, ma ancora protetto dal diritto d'autore; mantiene sempre un interesse storico o individuale e si tratta soprattutto di videogiochi. \nIl termine \u00e8 un neologismo della lingua inglese, usato come sostantivo o come aggettivo, derivato dalla fusione tra \"\"abandon\"ed\" e \"soft\"ware\"\", in italiano \"software abbandonato\". L'espressione venne creata nel 1997 da Peter Ringering e indica anche il movimento che si impegna a preservare dalla sparizione e rendere disponibili gratuitamente su Internet queste opere.\nCaratteristiche.\nTali software non vengono pi\u00f9 commercializzati perch\u00e9 non hanno pi\u00f9 mercato, o in alcuni casi il produttore originale pu\u00f2 essere semplicemente fallito, spesso di conseguenza tali prodotti mancano di supporto tecnico. La classificazione di un software all'interno della categoria \"abandonware\" non implica tuttavia la cessazione del diritto d'autore sull'opera. La divulgazione di abandonware \u00e8 tecnicamente una forma di pirateria informatica, ma poich\u00e9 si tratta di software che comunque non potrebbe generare guadagni, il totale disinteresse degli aventi diritto fa s\u00ec che venga tollerata. Qualora invece i detentori del diritto d'autore dovessero riprenderne lo sfruttamento commerciale o comunque decidere espressamente di far valere i propri diritti, il software non si pu\u00f2 pi\u00f9 definire abandonware a prescindere dalla sua et\u00e0.\nL'unica modalit\u00e0 di diffusione effettivamente legale \u00e8 quando i detentori dei diritti stessi permettono esplicitamente o curano la pubblicazione gratuita di software che in precedenza era commerciale, e il software diviene pertanto freeware oppure libero, a seconda della licenza utilizzata (vedi ad es. videogiochi commerciali pubblicati come freeware).\nI programmi \"abandonware\", di grande interesse in particolare per gli appassionati di \"retrocomputing\" e \"retrogaming\", si trovano facilmente in internet, ed esistono comunit\u00e0 dedicate alla loro diffusione. Tuttavia solo raramente \u00e8 facile determinare se i diritti sul software siano stati esplicitamente rilasciati da parte del legale detentore, se vi sia disinteresse da parte del titolare ad esercitarli, oppure ancora se si tratti semplicemente di software datati non pi\u00f9 commercializzati. Per questa ragione la definizione \"abandonware\" non ha valore legale; le leggi sul diritto d'autore, che differiscono nei vari paesi del mondo, si occupano di definire termini e tempi di scadenza di tali diritti.\nNella maggior parte dei casi gli abandonware non possono essere eseguiti direttamente sull'hardware e sui sistemi operativi moderni, ma possono funzionare grazie agli emulatori oppure tramite patch fornite da sviluppatori indipendenti.\nIl dibattito sulla libera distribuzione.\nI fautori dei programmi abandonware sostengono che, da un punto di vista etico, fare copie di software abbandonati \u00e8 preferibile rispetto a farne copie di programmi ancora in vendita. Tuttavia chi ignora la legge sul copyright ha interpretato in modo errato questa affermazione, finendo per ritenere legale la distribuzione di programmi abandonware (anche se nessun software scritto dal 1964 ha abbastanza anni da aver estinto i diritti di copyright negli Stati Uniti). Anche nei casi in cui l'azienda originale non esista pi\u00f9, i diritti di solito appartengono a qualcun altro anche se nessuno pu\u00f2 essere in grado di tracciare la propriet\u00e0 effettiva, compresi i proprietari stessi.\nChi sostiene gli abandonware cita anche spesso la conservazione storica come motivo per lo scambio di software abbandonati. Supporti informatici datati sono infatti soggetti a un rapido deterioramento che richiede il trasferimento di tali materiali su supporti pi\u00f9 moderni e stabili e la generazione di molte copie al fine di evitare la totale sparizione del software. Gli utenti di computer meno recenti, aventi sistemi ancora funzionanti, asseriscono inoltre la necessit\u00e0 degli abandonware in quanto la riedizione dei software da parte dei titolari del copyright sar\u00e0 quasi sicuramente indirizzata a sistemi pi\u00f9 moderni, impedendo cos\u00ec l'acquisto legale del software compatibile da parte di fruitori dei sistemi precedenti.\nColoro che si oppongono a queste argomentazioni sottolineano che la distribuzione nega le vendite potenziali del copyright. Inoltre sostengono che se le persone possono procurarsi in modo gratuito una versione precedente di un programma, saranno automaticamente meno propense ad acquistare una versione pi\u00f9 recente, soprattutto se la vecchia versione soddisfa le loro esigenze.\nAlcuni sviluppatori di giochi si sono dimostrati favorevoli nei confronti dei siti web abandonware:"}
{"id": "93126", "revid": "599013", "url": "https://it.wikipedia.org/wiki?curid=93126", "title": "Torrevecchia", "text": ""}
{"id": "93127", "revid": "84184", "url": "https://it.wikipedia.org/wiki?curid=93127", "title": "Torri", "text": ""}
{"id": "93131", "revid": "287204", "url": "https://it.wikipedia.org/wiki?curid=93131", "title": "Torricella (disambigua)", "text": ""}
{"id": "93132", "revid": "123588577", "url": "https://it.wikipedia.org/wiki?curid=93132", "title": "Network File System", "text": "In informatica, Network File System (NFS) \u00e8 un protocollo di rete sviluppato inizialmente da Sun Microsystems nel 1984 e definito dagli RFC 1094, 1813, (3010 e 3530) e 7530. L'NFS \u00e8 un file system che consente a computer client di utilizzare la rete per accedere a directory condivise da server remoti come fossero disponibili in locale.\nDescrizione.\nIl NFS permette ai calcolatori che compongono un sistema distribuito di condividere file, directory o un intero file system utilizzando il protocollo client-server. Un calcolatore (client) deve richiedere esplicitamente ad un altro calcolatore (server) del sistema distribuito di condividere una directory o un file, dichiarando un punto di montaggio. Una volta effettuato un montaggio un utente sul calcolatore client accede alla directory montata in modo assolutamente trasparente, ossia accede alla directory remota credendo di accedere ad una directory locale.\nNFS \u00e8 spesso associato a sistemi Unix, sebbene spesso sia utilizzato anche da macchine con sistemi operativi Microsoft Windows. Il server message block (SMB) e protocolli similari sono un'implementazione similare di un file system di rete per computer Microsoft Windows.\nIl termine \"network file system\" oramai viene utilizzato come termine generico per indicare un File System in grado di gestire dispositivi di memorizzazione remoti.\nLa versione 2 del protocollo originale utilizzava unicamente UDP e prevedeva che i server non dovessero conservare memoria degli accessi degli utenti. In passato quindi eventuali meccanismi di blocco delle risorse (\"Lock\") dovevano essere implementati esternamente al protocollo. \nLa versione 3 introdusse il supporto per il TCP per il trasporto delle informazioni. Molte societ\u00e0 avevano comunque gi\u00e0 esteso l'NFSv2 per supportare il TCP in trasmissione. L'utilizzo del TCP consente di utilizzare l'NFS attraverso una WAN sebbene non sia molto semplice n\u00e9 efficiente.\nLa versione 4 venne influenzata dall'AFS e includeva miglioramenti nelle prestazioni, aggiungeva un supporto migliorato alla sicurezza e introduceva un protocollo che teneva conto dello stato dei client."}
{"id": "93133", "revid": "599013", "url": "https://it.wikipedia.org/wiki?curid=93133", "title": "Torrita", "text": ""}
{"id": "93134", "revid": "1494169", "url": "https://it.wikipedia.org/wiki?curid=93134", "title": "Tovo", "text": ""}
{"id": "93135", "revid": "124974034", "url": "https://it.wikipedia.org/wiki?curid=93135", "title": "Server Message Block", "text": "Server Message Block (SMB) \u00e8 un protocollo, usato soprattutto dai sistemi Microsoft Windows, principalmente per condividere file, stampanti, porte seriali e comunicazioni di varia natura tra diversi nodi di una rete. Esso include anche un meccanismo di comunicazione tra processi autenticata. \nStoria.\nSMB \u00e8 stato inventato da Barry Feigenbaum presso la IBM, ma la versione pi\u00f9 largamente usata \u00e8 stata pesantemente modificata da Microsoft.\nOriginariamente, il protocollo venne studiato per operare al di sopra di NetBIOS, sebbene possa agire anche direttamente su TCP/IP a partire dall'implementazione in Windows 2000.\nNel momento in cui Sun Microsystems annunci\u00f2 il WebNFS, Microsoft lanci\u00f2 l'iniziativa, nel 1998, di chiamare SMB Common Internet File System (CIFS) ed incluse diverse migliorie, compreso il supporto ai link simbolici, la gestione di file di grosse dimensioni e la possibilit\u00e0 di operare senza alcun supporto di NetBIOS.\nA causa dell'importanza del protocollo SMB, necessario all'interoperabilit\u00e0 con la piattaforma Microsoft Windows, nacque il progetto Samba, che rappresenta un'implementazione free usata per garantire compatibilit\u00e0 SMB con sistemi operativi non Microsoft.\nImplementazione.\nApproccio Client-Server.\nSMB agisce con un approccio client-server, per cui un client avanza le sue richieste ed il server risponde opportunamente. Una sezione del protocollo \u00e8 dedicata specificatamente all'accesso al file system, in modo che i client possano fare richieste al file server, ma ci sono altre sezioni specializzate per le comunicazioni tra processi. SMB \u00e8 stato ottimizzato per l'uso in rete locale, ma pu\u00f2 essere usato anche attraverso Internet.\nI server SMB rendono il loro file system e le altre risorse disponibili ai client sulla rete. I client possono avere i loro propri dischi che non sono pubblicamente accessibili ed accedere comunque al file system condiviso e alle stampanti del server, e questa \u00e8 la modalit\u00e0 primaria di utilizzo del protocollo.\nPrestazioni.\nSpesso SMB viene considerato un protocollo che richiede un pesante utilizzo di banda in quanto ogni client notifica la sua presenza con un broadcast all'intera rete. In realt\u00e0 SMB non usa broadcast, esso viene usato da NetBIOS per localizzare i server disponibili ad intervalli periodici. Ci\u00f2 \u00e8 accettabile in reti con meno di 20 hosts, ma il traffico dovuto ai broadcast pu\u00f2 creare problemi con l'aumentare del numero di macchine connesse. Tale problema pu\u00f2 essere mitigato sfruttando WINS, un protocollo di localizzazione dei servizi: usa un sistema di registrazione e centralizzazione delle richieste di servizi pi\u00f9 avanzato, ma implica una crescita nella complessit\u00e0 di manutenzione della rete.\nModifiche di Microsoft.\nCon l'obiettivo di semplificare l'interfaccia di utilizzo del protocollo, Microsoft ha aggiunto diverse caratteristiche alla sua implementazione di SMB rispetto alla concezione originaria: ad esempio, la seconda versione di NTLM venne sviluppata perch\u00e9 la prima (derivata dalla originaria specifica di SMB) utilizzava la cifratura Data Encryption Standard (DES) in maniera troppo complessa.\nPunti di Interesse.\nIl meccanismo di comunicazione tra processi incluso in SMB merita una menzione speciale. Grazie ad esso sono fornite le named pipes, con cui \u00e8 implementato il meccanismo di autenticazione e l'implementazione Microsoft del DCE/RPC (conosciuta come MSRPC).\nSMB \u00e8 anche usato come fondamento del Microsoft Distributed File System."}
{"id": "93136", "revid": "287204", "url": "https://it.wikipedia.org/wiki?curid=93136", "title": "Sigillo LMLK", "text": "L'espressione stampo LMLK o sigillo LMLK si riferisce agli stampi con cui venivano impressi i manici delle giare nel Regno di Giuda, e in particolare nella zona di Gerusalemme, durante il regno di Ezechia (circa 700 a.C.). Sebbene nessuno di questi stampi sia stato ritrovato intatto, sono numerosissimi (oltre 2000) i ritrovamenti di oggetti impressi con questi stampi.\nIl nome LMLK deriva dalla traslitterazione delle lettere ebraiche \"Lamed Mem Lamed Kaf\" (L'Melech), che significa \"di propriet\u00e0 del re\", o \"di propriet\u00e0 del governo\" o \"da inviarsi al re\"."}
{"id": "93137", "revid": "7087", "url": "https://it.wikipedia.org/wiki?curid=93137", "title": "David W. Griffith", "text": ""}
{"id": "93138", "revid": "1305772", "url": "https://it.wikipedia.org/wiki?curid=93138", "title": "NFS", "text": ""}
{"id": "93141", "revid": "1842072", "url": "https://it.wikipedia.org/wiki?curid=93141", "title": "Uniq", "text": "uniq (dall'inglese \"unique\", \"unico\" o \"univoco\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che legge un file di testo (o lo \"standard input\") e lo scrive sullo \"standard output\" (o in un file) scartando ogni linea che \u00e8 identica a quella immediatamente precedente, oppure anche indicando solo le linee che sono diverse dalla linea immediatamente successiva. \nPer ottenere un elenco che non contenga linee duplicate (o anche un elenco delle linee che sono duplicate) \u00e8 pertanto necessario che i dati in input siano stati prima ordinati, ad esempio tramite il comando sort.\n\"uniq\" \u00e8 un tipo di filtro.\nSintassi.\nLa sintassi generale di \"uniq\" \u00e8 la seguente:\n uniq [\"opzioni\"] [--] [\"file_input\" [\"file_output\"]]\nIl parametro facoltativo \"file_input\" indica il nome del file da cui leggere i dati; se \u00e8 omesso, oppure se \u00e8 un trattino (\"codice_1\"), i dati sono letti dallo \"standard input\".\nIl parametro facoltativo \"file_output\" indica il nome del file in cui scrivere il risultato; se non \u00e8 specificato, il risultato \u00e8 scritto sullo \"standard output\".\nIl doppio trattino codice_2 (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nUso col comando sort.\n\"uniq\" \u00e8 tipicamente usato in abbinamento al comando sort in una \"pipeline software\", al fine di ottenere degli elenchi privi di linee duplicate oppure per individuare le sole linee duplicate.\nIl comando \"sort\" \u00e8 in grado di svolgere autonomamente la rimozione di duplicati tramite l'opzione codice_8, tra l'altro con una maggiore flessibilit\u00e0 rispetto ad \"uniq\" riguardo a quali linee considerare identiche; tuttavia \"sort\" non \u00e8 in grado di produrre autonomamente un elenco delle sole linee duplicate, n\u00e9 di conteggiare il numero di ripetizioni, ed i in questi casi occorre ancora avvalersi di \"uniq\".\nEsempi.\nPer vedere la lista delle linee contenute in un file, ordinata per il numero di volte in cui esse appaiono:\ncodice_10"}
{"id": "93142", "revid": "436907", "url": "https://it.wikipedia.org/wiki?curid=93142", "title": "Thread", "text": ""}
{"id": "93145", "revid": "1543377", "url": "https://it.wikipedia.org/wiki?curid=93145", "title": "ChatZilla", "text": "ChatZilla \u00e8 un client IRC per i browser Mozilla, scritto in XUL e JavaScript.\nChatZilla \u00e8 progettato per girare su ogni piattaforma su cui c'\u00e8 Mozilla, come Mac OS, Linux, Microsoft Windows, Solaris, IRIX, BeOS, AIX, HP-UX, OS/2 e BSD.\nSupporta le funzioni pi\u00f9 famose dei client IRC, come connessioni a pi\u00f9 server, IPv6 ed SSL, inoltre utilizza di default l'UTF-8. Supporta JavaScript come linguaggio di scripting. I messaggi vengono scritti usando i fogli di stile, ci\u00f2 significa che lo stile del client pu\u00f2 essere cambiato facilmente, ad esempio includendo uno che associa gli \"avatar\" (fotografie) vicino al \"nickname\" degli utenti che parlano nel canale.\nSono supportate caratteristiche come il protocollo Direct Client-to-Client (DCC), che permette agli utenti di scambiarsi file. Al momento ChatZilla non supporta la ripresa dei trasferimenti DCC sospesi.\nIl lavoro su ChatZilla continua: attualmente \u00e8 incluso nel browser Mozilla e disponibile come estensione per Mozilla Firefox. ChatZilla, inoltre \u00e8 disponibile in una versione standalone (autonoma) che gira in XULRunner.\nChatZilla viene tradotta in italiano dal team di eXtenZilla.org, che si occupa di tradurre le innumerevoli estensioni per Mozilla, Mozilla Firefox e Mozilla Thunderbird in italiano."}
{"id": "93147", "revid": "287204", "url": "https://it.wikipedia.org/wiki?curid=93147", "title": "Tramonti (disambigua)", "text": ""}
{"id": "93149", "revid": "93221451", "url": "https://it.wikipedia.org/wiki?curid=93149", "title": "Treppo", "text": "Treppo \u00e8 un toponimo della provincia di Udine"}
{"id": "93150", "revid": "599013", "url": "https://it.wikipedia.org/wiki?curid=93150", "title": "Trescore", "text": ""}
{"id": "93151", "revid": "4", "url": "https://it.wikipedia.org/wiki?curid=93151", "title": "Chatzilla", "text": ""}
{"id": "93152", "revid": "889336", "url": "https://it.wikipedia.org/wiki?curid=93152", "title": "Lemuriformes", "text": "I l\u00e8muri (Lemuriformes ) sono un infraordine di primati del sottordine degli Strepsirrhini, endemico del Madagascar.\nIl termine \"lemure\" deriva dal latino \"lemures\", che indica gli spiriti della notte della mitologia romana: chiaro il riferimento al fatto che la maggior parte dei lemuri possiede grandi occhi dall'aspetto spiritato, ben adatti alla vita notturna che la maggior parte delle specie conduce, ed emette versi simili a gemiti sofferenti.\nIl termine \"lemure\" si riferisce genericamente a tutti i membri delle quattro famiglie attualmente viventi e delle tre famiglie estinte di lemuriformi, e non (come si potrebbe essere portati a credere) solamente agli appartenenti al genere \"Lemur\". Le due specie di galeopiteco diffuse in Asia (\"Galeopterus variegatus\" e \"Cynocephalus volans\"), a volte chiamate col nome comune di \"lemuri volanti\", non sono n\u00e9 veri lemuri, n\u00e9 tanto meno dei primati.\nFinora \u00e8 stato descritto un centinaio di specie di lemuri, classificate in quindici generi (pi\u00f9 sette estinti): molte di queste sono state scoperte (o elevate al rango di specie) all'inizio del XXI secolo, in quanto spesso la turbolenta storia politica del Madagascar ha impedito agli studiosi stranieri di compiere studi approfonditi e duraturi sul campo.\nEvoluzione.\nNell'immaginario comune i lemuri sono visti come antenati dei primati pi\u00f9 evoluti: tuttavia, sebbene essi mostrino analogie di carattere morfologico e comportamentale coi primati primitivi, i lemuri discendono da questi ultimi proprio come gli altri primati attualmente viventi. Non \u00e8 perci\u00f2 corretto pensare che i lemuri siano antenati delle scimmie antropomorfe o di qualsiasi altro primate.\nGli antenati degli attuali lemuri cominciarono a divergere dagli altri primati fra i 62 e i 65 milioni di anni fa. Attorno ai 40-52 milioni di anni fa, essi raggiunsero il Madagascar, probabilmente attraverso tronchi e masse di vegetazione galleggiante che permisero loro di attraversare i bracci di mare che separavano l'isola dalla terraferma, anche se non sono state escluse le possibilit\u00e0 della presenza di un istmo o di una serie di piccole isole raggiungibili a nuoto che collegassero le due masse di terra. Non essendoci grande competizione interspecifica, i lemuri poterono occupare numerose nicchie ecologiche vacanti ed evolversi in completo isolamento, differenziandosi in una moltitudine di forme e dimensioni. La maggior parte di essi, tuttavia, ha abitudini arboricole e notturne e si nutre principalmente di frutta e insetti: per limitare la competizione per il cibo nelle zone in cui gli areali di pi\u00f9 specie si sovrappongono, nonostante l'estrema somiglianza fra le diete delle varie specie, ciascuna di esse si specializza nel nutrirsi di un determinato alimento.\nSistematica.\nIl nome \"lemure\" venne utilizzato per la prima volta da Carlo Linneo nel 1754, quando utilizz\u00f2 i criteri dell'allora nascente nomenclatura binomiale per descrivere come \"Lemur tardigradus\" (attualmente conosciuto come \"Loris tardigradus\", una specie imparentata solo alla lontana con i lemuri malgasci) un animale reperito nel museo del re Adolfo Federico di Svezia.\nQuattro anni pi\u00f9 tardi, nel \"Systema naturae\", Linneo aggiunse al genere \"Lemur\" altre due specie, \"Lemur catta\" (che conserva a tutt'oggi questo nome scientifico) e \"Lemur volans\" (attualmente noto come \"Cynocephalus volans\" e non strettamente imparentata coi lemuri o coi primati in generale).\nSebbene il termine \"lemure\" sia stato impiegato per la prima volta nell'intento di descrivere un loriside e pertanto avrebbe dovuto essere utilizzato per quel clade, in seguito esso \u00e8 stato sempre pi\u00f9 associato alle specie di Strepsirrini malgasci, tanto da divenirne il sinonimo. Probabilmente Linneo scelse di assegnare questo nome ai Lemuriformi perch\u00e9 ne aveva intuita la natura di creature della notte dai grandi occhi dotati di \"tapetum lucidum\": inoltre, probabilmente tramite i propri fornitori (a loro volta informati dalle popolazioni locali) era venuto a conoscenza dei versi spettrali di molte specie e del fatto che essi, nella mitologia malgascia, rappresentano l'incarnazione delle anime degli antenati.\nI lemuri sono proscimmie e come tali facenti parte del sottordine Strepsirrhini, che condividono coi Lorisiformes (Galagidae e Lorisidae) occupando un proprio infraordine. Tradizionalmente si pensa che essi si siano evoluti durante l'Eocene (55-37 milioni di anni fa), anche se l'orologio molecolare farebbe pensare a una loro comparsa anteriore a questa data, probabilmente durante il Paleocene (65-55 milioni di anni fa).\nSino a tempi recenti si dava per scontata una stretta parentela fra Lemuriformi, Lorisiformi e Adapidi, basata principalmente su somiglianze di carattere fenetico (muso allungato con rinario, quoziente di encefalizzazione piuttosto basso, presenza di \"bulla\" auditiva): accanto alle analogie di tipo morfologico, tuttavia, gli Adapidi mancavano di alcune sinapomorfie chiave dei Lemuriformi, come il pettine dentale o l'artiglio da \"toilette\" (presenti invece nei Lorisiformi e negli attuali tarsi), mentre mostrano alcune caratteristiche tipiche delle scimmie vere e proprie (sinfisi mandibolare fusa, presenza di quattro premolari).\nTuttavia, la storia evolutiva di questi animali rimane molto enigmatica, in quanto mancano reperti fossili che forniscano dati esaustivi sulle parentele con altre linee ancestrali di primati. I siti fossiliferi africani risalenti ad epoche utili a tale scopo sono infatti assai esigui e hanno fornito sinora solo reperti frammentari. Basti pensare che i pi\u00f9 antichi resti di lemure ritrovati in Madagascar non sono fossili, ma subfossili risalenti al tardo Pleistocene.\nLa salvaguardia dei lemuri.\nMoltissime specie di lemuri sono oggi ritenute a rischio estinzione dalla comunit\u00e0 scientifica. Le principali minacce sono la deforestazione e il bracconaggio, entrambi in aumento negli ultimi anni. Il database online dell'organizzazione IUCN (unione internazionale per la conservazione della natura) identifica infatti 98 specie di lemuri come \u201cminacciate\u201d (In particolare: 1 estinta, 20 vulnerabili, 3 potenzialmente minacciate, 3 minimamente minacciate, 47 in pericolo, 22 criticamente in pericolo).\nVista la crescente preoccupazione per le specie in pericolo, tante sono le iniziative di salvaguardia e ricollocamento in riserve naturali di questi primati, nate proprio negli ultimi anni; fra queste, anche organizzazioni di eco-turismo.\nDescrizione.\nPer quanto concerne le dimensioni, si va dai soli del lemure topo pigmeo \"Microcebus myoxinus\" ai 10\u00a0kg dell\"'Indri indri\": specie estintesi in tempi storici (come il \"Megaladapis\") avevano le dimensioni di un gorilla.\nDistribuzione.\nI lemuri vivono in natura solo nel Madagascar e in alcune piccole isole circostanti, incluse le Comore (dove probabilmente furono introdotti dall'uomo): questo perch\u00e9 nel resto del mondo ad essi subentrarono le scimmie e gli altri primati, mentre nel Madagascar i lemuri non subirono alcun tipo di competizione e furono perci\u00f2 in grado di differenziarsi in molte specie.\nAnatomia.\nTutti i lemuri hanno pollice opponibile per una migliore presa sugli alberi dove vivono (anche se il catta ha abitudini pi\u00f9 terricole) e dita munite di unghie piuttosto che di artigli, fatta eccezione per l'indice delle zampe posteriori che \u00e8 modificato a mo' di pettine per la toeletta.\nI grandi occhi di tutte le specie di lemuri possiedono un tapetum lucidum, uno strato riflettente per la visione notturna: si pensa che i lemuri abbiano una (per quanto limitata) visione a colori, anche se per orientarsi si affidano principalmente all'udito.\nBiologia.\nI lemuri sono animali principalmente notturni e onnivori, cio\u00e8 a dieta mista insettivora e frugivora: le specie pi\u00f9 grandi tendono invece ad avere abitudini diurne e maggiormente erbivore.\nIl principale predatore dei lemuri \u00e8 il fossa o fosa (\"Cryptoprocta ferox\"): altri predatori dei lemuri sono le varie specie di gufo malgasce e la poiana malgascia.\nSociet\u00e0 matriarcale.\nA differenza della maggior parte degli altri primati, i lemuri hanno societ\u00e0 organizzate sul modello matriarcale, ovvero, anche nelle specie scarsamente gregarie, le femmine hanno posizione di dominanza nei confronti dei maschi.\nLe femmine hanno la priorit\u00e0, ad esempio, per quanto riguarda la toeletta e la scelta di siti dove dormire o costruire un nido: sono inoltre le prime ad avere accesso a una fonte di cibo.\nIl sistema matriarcale dei lemuri fu osservato per la prima volta fra i catta nel 1966 da Alison Jolly: da quel momento, si not\u00f2 che in quasi tutte le specie di lemuri erano le femmine a comandare.\nSono state avanzate varie ipotesi riguardo alla matrilinearit\u00e0 dei lemuri:"}
{"id": "93154", "revid": "729019", "url": "https://it.wikipedia.org/wiki?curid=93154", "title": "Java Enterprise System", "text": "In informatica, il Java Enterprise System (JES) \u00e8 un insieme di programmi e servizi forniti dalla Sun Microsystems progettati per sovraintendere alla gestione e all'organizzazione delle informazioni nelle societ\u00e0. Il pacchetto completo costa 100 dollari per impiegato per anno. Molti dei programmi inclusi nel Java Enterprise System erano precedentemente disponibili separatamente come per esempio iPlanet o Sun ONE.\nAlcune grandi societ\u00e0 nel 2004 hanno deciso di utilizzare il pacchetto Java Enterprise System e questo \u00e8 stato considerato come un positivo indicatore del successo del pacchetto della Sun Microsystems."}
{"id": "93156", "revid": "287204", "url": "https://it.wikipedia.org/wiki?curid=93156", "title": "Signoraggio", "text": "Il signoraggio (dal latino medievale \"senioraticum\", da cui il termine attuale; la desinenza \"-aggio\" indica un'azione o un rapporto correlati alla radice \"signore\") \u00e8 l'insieme dei redditi derivanti dall'emissione di moneta.\nIl premio Nobel Paul R. Krugman, nel testo di economia internazionale scritto con Maurice Obstfeld, lo definisce come il flusso di \u00abrisorse reali che un governo guadagna quando stampa moneta che spende in beni e servizi\u00bb.\nIl termine \u00e8 un prestito linguistico dal provenzale \"senhoratge\", che \u00e8 un derivato di \"seigneur\" (corrispondente all'italiano \"signore\"). Nel Medioevo, infatti, i signori feudali di tutta Europa cercarono di rendersi indipendenti dai sovrani attribuendosi il diritto di battere moneta e la titolarit\u00e0 dei relativi redditi.\nStoria.\nEt\u00e0 antica.\nNell'antichit\u00e0, quando la base monetaria consisteva di monete in metallo prezioso, chiunque disponesse di metallo prezioso poteva portarlo presso la zecca di Stato, dove veniva trasformato in monete con l'effigie del sovrano. I diritti spettanti alla zecca e al sovrano erano esatti trattenendo una parte del metallo prezioso. Il signoraggio in tale contesto \u00e8 dunque l'imposta sulla coniazione, noto anche come \"diritto di zecca\". Il valore nominale della moneta e il valore intrinseco delle monete non coincidevano, a causa del signoraggio e dei costi di produzione delle monete. L'imposta sulla coniazione serviva poi a finanziare la spesa pubblica. Nel caso in cui lo Stato possedesse miniere di metallo prezioso, il signoraggio coinciderebbe con la differenza tra il valore nominale delle monete coniate e i costi per estrarre il metallo prezioso e coniare le monete. Gi\u00e0 con i romani, da Settimio Severo si pu\u00f2 parlare di signoraggio: questo imperatore dimezz\u00f2 la quantit\u00e0 di metallo prezioso contenuto nelle monete, mentre lasci\u00f2 invariato il valore nominale.\nMedioevo.\nTra l'800 e il 1200 d. C. il sistema monetario europeo era semplice, basato quasi esclusivamente sul denarius introdotto da Carlo Magno. Con la caduta di Costantinopoli, le signorie europee, a partire da Genova e Firenze, tornarono a battere moneta (1252). Essendo in circolazione tanti diversi tipi di moneta, con diverse denominazioni, coniate in differenti metalli (oro, argento, rame) e con diversi standard di purezza, si pose il problema giuridico se il monarca potesse imporre una tassa di signoraggio sulla produzione delle monete. La scuola giuridica dei canonisti elabor\u00f2 un orientamento favorevole; quella dei romanisti sostenne che il signoraggio avrebbe dovuto essere nullo.\nEt\u00e0 contemporanea.\nCon la rivoluzione industriale e, nel XX secolo, con la Conferenza di Bretton Woods si assistette al graduale abbandono dei sistemi monetari fondati sui metalli preziosi e sulla convertibilit\u00e0 delle monete in metalli preziosi. La crescita degli scambi economici provocata dalla rivoluzione industriale rese necessario l'uso di monete la cui offerta non fosse vincolata dalla limitata disponibilit\u00e0 di metalli preziosi. Inoltre l'affermarsi di talune monete, sempre pi\u00f9 diffuse e accettate negli scambi internazionali, rese obsoleto il ricorso ai metalli preziosi per regolare tali scambi. Infine l'affermazione del biglietto di banca e di altre forme di pagamento svincolate dall'uso di metalli preziosi si spiega con la praticit\u00e0 dei sistemi di pagamento che non obbligano a trasferire ingenti quantit\u00e0 di pesante metallo prezioso.\nXX e XXI secolo.\nNegli anni ottanta-novanta, l'eccessiva dipendenza dal signoraggio di alcuni governi europei - tra cui il Portogallo, l'Irlanda, l'Italia, la Grecia e la Spagna (i PIIGS) - rappresent\u00f2 una delle maggiori difficolt\u00e0 per la realizzazione dell'Unione economica e monetaria dell'Unione europea.\nNei paesi dell'area euro, il reddito da signoraggio viene incassato dai governi dei paesi membri per il conio delle monete metalliche, e dalla Banca centrale europea (BCE) per la stampa delle banconote, che emette in condizioni di monopolio. Tali redditi sono poi ridistribuiti dalla BCE alle varie banche centrali nazionali in ragione della rispettiva quota partecipazione (per la Banca d'Italia ad esempio il 12,5%).\nI singoli governi nazionali provvedono in seguito a prelevare gran parte di tali redditi dalle banche centrali tramite il prelievo fiscale. Tuttavia, anche nei casi di banche centrali non completamente di propriet\u00e0 statale (come la Banca d'Italia), la gran parte degli utili prodotti viene versata allo Stato. I singoli governi incassano direttamente il reddito derivante dal diritto di emettere monete metalliche, dal quale devono sottrarre i costi per produrle. Si tratta di un reddito quasi sempre modesto, eccezion fatta nel caso di stati di piccole dimensioni come la Repubblica di San Marino e la Citt\u00e0 del Vaticano le cui monete diventano oggetto di collezione.\nMentre la creazione e l'emissione monetaria \u00e8 gestita dalla banca centrale e avviene in contropartita ad obbligazioni statali reperite con operazioni sul mercato aperto, la semplice creazione della \"moneta scritturale\" \u00e8 facolt\u00e0 di tutto il sistema economico, nazionale e internazionale.\nLa differenza \u00e8 tratteggiata dalla Banca centrale del Canada nel proprio sito. Mentre nel caso delle monete metalliche il reddito consiste nella differenza tra il valore nominale delle monete metalliche emesse e il costo per produrle, nel caso dell'emissione di monete non metalliche il reddito consiste negli interessi maturati sui titoli acquistati a fronte dell'emissione di moneta. Tali redditi, incamerati dalla banca centrale, servono a pagarne i costi e le imposte sull'emissione di moneta. Il reddito da signoraggio viene in gran parte incamerato dal governo che ha concesso alla banca centrale il diritto di emettere base monetaria in condizioni di monopolio.\nDescrizione.\nLe teorie economiche.\nIn macroeconomia per signoraggio si intendono i redditi che un governo ottiene grazie alla possibilit\u00e0 di creare base monetaria in condizioni di monopolio. Negli stati moderni, solitamente, la banca centrale stampa le banconote mentre il governo (ad esempio tramite una zecca) conia le monete metalliche, ed entrambi hanno un reddito da signoraggio.\nIn economia il signoraggio \u00e8 innanzitutto una delle fonti con cui un governo finanzia il proprio disavanzo di bilancio (cio\u00e8 la quantit\u00e0 di spesa pubblica non coperta dalla raccolta di tributi). Lo stesso termine \"signoraggio\" nella letteratura economica \u00e8 quasi sempre riferito ai vantaggi del governo. Nei paesi a bassa inflazione conta per circa lo 0,5% del prodotto nazionale lordo mentre nei paesi ad alta inflazione tale valore \u00e8 molto maggiore. Nei casi estremi di iperinflazione il signoraggio \u00e8 virtualmente l'unica fonte di finanziamento del governo. Il ricorso al signoraggio da parte del governo \u00e8 generalmente associato ad un'elevata instabilit\u00e0 politica, dovuta sovente ad un sistema politico altamente polarizzato. Spesso avviene in concomitanza con la necessit\u00e0 di finanziare i costi di guerre, oppure in casi di shock esogeni che siano causa di un crollo dei prezzi di esportazione o anche solo nei casi in cui il governo non riesca a fronteggiare adeguatamente l'evasione fiscale. In tutti questi casi, i risparmiatori tenderanno a diffidare delle capacit\u00e0 del governo di onorare i propri debiti e si rifiuteranno di sottoscriverne le obbligazioni.\nNel caso in cui il potere di stampare moneta sia assegnato dal governo e questo lo usi per finanziare la spesa, il signoraggio corrisponde al rapporto tra il valore nominale della nuova base monetaria emessa in un certo intervallo temporale e l'indice generale dei prezzi (al netto dei trascurabili costi di produzione). I tentativi da parte del governo di finanziare il deficit pubblico aumentando le entrate da signoraggio possono essere causa di iperinflazione e gran parte dei casi storici di elevata inflazione e di iperinflazione sono effettivamente dovuti alla necessit\u00e0 da parte del governo di finanziarsi attraverso il signoraggio. Il caso storico pi\u00f9 eclatante e pi\u00f9 studiato dalla teoria economica in cui l'abuso nel ricorso al signoraggio da parte del governo ha causato una drammatica spirale iperinflattiva \u00e8 la Repubblica di Weimar nella Germania del 1922-1923: il conseguente collasso economico fu il preludio dell'ascesa al potere del Nazismo e di Adolf Hitler. Nella prefazione al classico testo di Costantino Bresciani-Turroni sulle vicende del marco tedesco, Lionel Robbins osserva che \u00abil deprezzamento del marco avvenuto tra il 1914 e il 1923 [\u2026] ha distrutto la ricchezza degli elementi pi\u00f9 solidi della societ\u00e0 tedesca: e si \u00e8 lasciato dietro uno squilibrio morale ed economico, atto a preparare il terreno per i disastri che sono seguiti. Hitler \u00e8 il figlioccio dell'inflazione\u00bb.\nKrugman osserva che l'elevato ricorso al signoraggio \u00e8 una caratteristica particolarmente frequente nei paesi in via di sviluppo. Nonostante i tentativi da parte di questi paesi di riformare le proprie istituzioni nella direzione dei paesi maggiormente industrializzati, tale processo rimane spesso incompiuto: alla maggiore statalizzazione di queste economie non corrisponde un'adeguata capacit\u00e0 di riscuotere le imposte per finanziare la spesa. Anche in questi casi il ricorso al signoraggio \u00e8 associato ad elevata inflazione o iperinflazione.\nSecondo Rudi Dornbusch (1987), le iperinflazioni sono gli esperimenti di laboratorio dell'economia monetaria: in presenza di questi tassi di inflazione, il collegamento tra moneta e prezzi \u00e8 assolutamente fuori discussione e al di l\u00e0 di qualsiasi controversia. In virt\u00f9 della stretta associazione tra signoraggio ed inflazione - per cui a maggior signoraggio corrisponde, pi\u00f9 che proporzionalmente, maggiore inflazione - il signoraggio \u00e8 detto anche \"tassa da inflazione\" (in inglese \"inflation tax\"): \u00e8 infatti a tutti gli effetti una tassa che gli operatori economici pagano al governo nella forma di un forzato minor potere d'acquisto della moneta detenuta nei propri portafogli.\nLa creazione di una banca centrale indipendente dal governo - cio\u00e8 tale per cui il governo non abbia il potere di imporre alcuna misura di politica monetaria - \u00e8 stata spesso una decisione fondamentale per stabilizzare un'economia colpita da iperinflazione. Nel caso in cui il potere di stampare moneta sia assegnato alla banca centrale, il signoraggio riscosso da questa si definisce come il prodotto tra tasso d'interesse nominale e valore nominale della base monetaria in circolazione, diviso per l'indice generale dei prezzi (al netto dei trascurabili costi di produzione). Tale somma viene normalmente percepita dal governo sotto forma di imposte.\nIl calcolo.\nIl signoraggio ottenuto dal governo pu\u00f2 essere misurato dal potere d'acquisto della nuova base monetaria messa in circolazione dal governo. La formula matematica \u00e8 pertanto:\nformula_1\ndove\nOccorre osservare che\nLa formula incorpora il fatto che il governo acquista risorse reali (i beni e servizi che compongono la spesa pubblica) con risorse nulle (il valore economico della carta-moneta). Questo tipo di signoraggio viene anche chiamato \"signoraggio monetario\".\nInteso come costo opportunit\u00e0, una formula che stima il signoraggio ottenuto dalle banche centrali \u00e8 invece:\nformula_7\ndove formula_8 \u00e8 il tasso d'interesse nominale. Va ricordato che in genere tale introito viene in gran parte incamerato dal governo stesso e solo in piccola parte dalla banca centrale.\nUna variante di quest'ultima versione \u00e8:\nformula_9\ndove formula_10 \u00e8 il tasso d'interesse nominale, formula_11 \u00e8 la quantit\u00e0 iniziale di base monetaria e formula_12 \u00e8 l'indice generale dei prezzi correnti.\nUn'ulteriore formula adottata da alcuni autori utilizza, anzich\u00e9 il tasso di crescita della moneta o il tasso d'interesse nominale, il tasso di inflazione:\nformula_13\ndove formula_14 \u00e8 il tasso d'inflazione. L'ipotesi sottostante \u00e8 in questo caso la neutralit\u00e0 della moneta, pertanto\nIn questo caso il signoraggio \u00e8 esattamente pari all\"inflation tax\".\nLa destinazione del reddito prodotto.\nIl reddito prodotto dal signoraggio viene in parte utilizzato per il finanziamento dell'attivit\u00e0 della banca centrale (che svolge, di solito, anche attivit\u00e0 di regolamentazione e controllo sul sistema creditizio e finanziario nazionale); le quote che residuano prendono altre strade, venendo incamerate dallo stato, oppure accantonate a riserva. Una quota pu\u00f2 essere destinata, entro i limiti fissati, ai soci della banca.\nA titolo di esempio, nel 2008, la Banca d'Italia ha realizzato un utile lordo di 502.939.255 euro, sulla base del quale ha pagato allo Stato 327.727.564 euro di imposte sui redditi (pari a circa il 65,16% dell'utile lordo), realizzando cos\u00ec un utile netto di esercizio di 175.211.691 euro.\nHa versato poi al Tesoro, a titolo di ripartizione dell'utile al netto di imposte, la somma di 105.111.415 euro (pari a circa il 59,99% dell'utile netto).\nAi rimanenti 70.100.276 euro \u00e8 stata sottratta la somma di 35.042.338 euro destinata a Riserva ordinaria e un'uguale cifra da accantonare a Riserva straordinaria.\nI restanti 15.600 euro vanno a sommarsi a 58.788.000 euro - a norma dell'art. 40 dello Statuto della Banca d'Italia, lo 0,50% \"a valere sul fruttato\" delle riserve, ordinaria e straordinaria, che al 31 dicembre 2007 erano di 11.757.789.000 euro - per un totale di 58.803.600 euro (196,012 euro per ogni quota di partecipazione) da ripartirsi fra i partecipanti diversi dallo Stato.\nI modelli teorici.\nMassimizzazione ed iperinflazione.\nSe \u00e8 vero che il ricorso al signoraggio fa aumentare l'inflazione a ritmo virtualmente illimitato, ci\u00f2 non si traduce tuttavia necessariamente in un aumento del signoraggio reale riscosso dal governo. Come mostrato in precedenza, questo \u00e8 pari a formula_16 e, se il governo \u00e8 in grado di controllare il numeratore (cio\u00e8 la creazione di nuova base monetaria), non \u00e8 per\u00f2 certo in grado di controllare il denominatore (l'indice generale dei prezzi) che, come si \u00e8 detto, cresce al tasso di inflazione. Per valori bassi dell'inflazione, il finanziamento di una piccola quota del deficit tramite emissione di moneta, fa aumentare il valore reale del signoraggio; ma per livelli crescenti del tasso di inflazione il valore reale del signoraggio aumenter\u00e0 sempre meno finch\u00e9 inizier\u00e0 a diminuire, invertendo la tendenza.\nQuesto livello massimo di signoraggio reale corrisponde ad una soglia massima di tolleranza che il sistema economico \u00e8 disposto a subire senza avvitarsi in una spirale iperinflazionista: se il governo tenter\u00e0 di oltrepassare questa soglia l'inflazione andr\u00e0 fuori controllo. Se il governo ritiene necessario massimizzare il signoraggio reale, mettendo in second'ordine ogni altro obiettivo di politica economica (stabilit\u00e0 dei prezzi, crescita economica, piena occupazione, distribuzione equa del reddito, ecc.), non dovr\u00e0 oltrepassare quella soglia.\nLa curva di Laffer.\nLa relazione tra signoraggio reale ed inflazione viene rappresentata graficamente ricorrendo ad una curva di Laffer modificata, dove sull'asse delle ascisse vi \u00e8 l'inflazione e sull'asse delle ordinate vi \u00e8 il signoraggio reale (anzich\u00e9 rispettivamente l'aliquota fiscale e le entrate fiscali, come nell'originale curva di Laffer).\nIl modello di Cagan.\nIl modello tradizionale per spiegare la dinamica dell'iperinflazione dovuta al signoraggio si deve al contributo pionieristico di Phillip Cagan (1956). L'analisi che segue \u00e8 tratta principalmente dal testo di Obstfeld e Rogoff e dal testo di David Romer. Poich\u00e9 siamo interessati ai redditi derivanti dalla creazione di base monetaria, di seguito per \"moneta\" si intender\u00e0 sempre la \"base monetaria\".\nLa domanda di moneta in termini reali sia definita nella forma di Keynes (1936) e Hicks (1937):\nformula_17\ndove\nCome consueto, la domanda di moneta in termini reali \u00e8 funzione positiva del reddito e negativa del tasso d'interesse nominale. Infatti un aumento nel reddito fa aumentare la domanda di moneta per transazioni; un aumento del tasso d'interesse nominale causa invece un aumento nel costo-opportunit\u00e0 di tenere moneta.\nOccorre osservare che sotto l'ipotesi di perfette aspettative razionali nel senso di John Fraser Muth (1961), la relazione tra tasso d'interesse nominale ed inflazione \u00e8 la nota parit\u00e0 di Irving Fisher:\nformula_27\ndove\nIn un contesto caratterizzato da elevata inflazione, il tasso d'interesse reale pu\u00f2 essere considerato a tutti gli effetti costante e trascurabile rispetto al tasso d'inflazione. Anche il reddito formula_22 pu\u00f2 essere trascurato per lo stesso motivo. Pertanto la domanda di moneta in termini reali pu\u00f2 essere riscritta come\nformula_39\nSupponiamo pertanto che la domanda di moneta sia della forma\nformula_40\ndove formula_41 \u00e8 la semielasticit\u00e0 della domanda di moneta reale rispetto all'inflazione attesa.\nPassando ai logaritmi, assumendo che l'offerta di moneta sia esogenamente determinata dal governo ed imponendo la condizione di equilibrio formula_42, l'equazione risultante pu\u00f2 essere scritta come segue:\nformula_43\ndove le variabili in minuscolo rappresentano i logaritmi delle variabili in maiuscolo. Per risolvere l'equazione basta risolvere ricorsivamente il sistema\nformula_44\nda cui si ottiene\nApplicando lo stesso metodo ricorsivamente, si ottiene infine\nformula_46\nEscludendo l'ipotesi di bolle speculative autogenerantesi, occorre porre\ne pertanto l'indice dei prezzi sar\u00e0 determinato dalla media pesata dei valori attesi delle infinite offerte monetarie del futuro:\nformula_48\nOccorre notare che i pesi\nsono caratterizzati da un fattore di discesa esponenziale e sommano ad uno:\nCi\u00f2 implica la completa neutralit\u00e0 della moneta (il modello infatti non contiene rigidit\u00e0 nominali o illusione monetaria).\nLa massimizzazione dei governi.\nDefiniamo il signoraggio in tempo discreto come\nformula_50\nRicordiamo dalla sezione precedente che l'emissione di moneta fa aumentare l'inflazione attesa e ci\u00f2 abbatte la domanda di moneta da parte del pubblico poich\u00e9 quando l'inflazione aumenta la moneta \"scotta\". Riprendiamo pertanto l'equilibrio sul mercato della moneta:\nformula_51\ned ipotizziamo che il tasso di crescita della moneta e tasso d'inflazione siano uguali e costanti:\nformula_52\nIl signoraggio reale pu\u00f2 pertanto essere riscritto come\nformula_53\nche \u00e8 una curva di Laffer. La funzione \u00e8 infatti senz'altro concava. Pertanto, al fine di trovarne il massimo, bastano le condizioni del primo ordine:\nformula_54\nMoltiplicando per formula_55 si ottiene:\nformula_56\nPertanto, la soluzione ottimale per il governo \u00e8:\nformula_57\ncio\u00e8 il tasso di crescita della moneta deve essere fissato pari al reciproco della semielasticit\u00e0 della domanda, che \u00e8 esattamente la classica condizione di massimizzazione dei profitti del monopolista con costi marginali di produzione nulli (per una trattazione matematica vedi anche la voce sul monopolio).\nDibattito e critiche.\nSe dunque il reddito da signoraggio pu\u00f2 essere efficientemente massimizzato dal governo, perch\u00e9 l'esperienza storica mostra che, al contrario, molti governi tendono a porsi sul lato sbagliato della curva di Laffer, a destra del valore che massimizza il signoraggio ovvero in punti in cui il signoraggio realmente riscosso \u00e8 minore? Cagan suggerisce che i governi scelgono di abusare del signoraggio quando sono alla disperata ricerca di fondi per coprire vasti deficit di bilancio. In questi casi i governi tendono a fidarsi eccessivamente dei redditi da signoraggio ed attivano cos\u00ec spirali iperinflazionistiche. Un'ulteriore ipotesi che Cagan avanza \u00e8 che le aspettative sul futuro da parte del settore privato siano imperfette, nella fattispecie di natura adattiva, cio\u00e8 \"backward-looking\": in questo caso il governo potrebbe avere benefici di breve periodo da un ricorso al signoraggio maggiore del massimo consigliabile in quanto gli operatori sarebbero sempre in ritardo nell'aggiustare le proprie aspettative. Gli economisti contemporanei non sono soddisfatti da quest'ultima spiegazione perch\u00e9 ritengono che, almeno sul piano dei modelli teorici, l'ipotesi che il governo sia in grado di ingannare sistematicamente il mercato non sia accettabile. Ci\u00f2 tuttavia non toglie che il governo, spinto da esigenze contingenti, possa ugualmente tentarvi.\nNonostante la generale diffidenza degli economisti, Stanley Fischer ha osservato che \u00abforse la semplice ipotesi di aspettative razionali qui non funziona, perch\u00e9 \u00e8 difficile credere che gli agenti economici durante le iperinflazioni capiscano i processi dinamici ai quali stiano partecipando senza passare per qualche processo di apprendimento che sarebbe l'equivalente delle aspettative adattive\u00bb.\nMa anche sotto l'ipotesi di perfette aspettative razionali \"forward-looking\" - ipotesi a cui, innanzitutto per motivi metodologici, gli economisti non sono disposti a rinunciare - il modello di Cagan riesce a spiegare un problema sottile associato all'analisi del signoraggio. Il governo ha infatti l'interesse ad \"annunciare\" una politica monetaria coerente con l'analisi svolta sopra, comunicando al mercato la propria intenzione di attenersi ad un'offerta di moneta pari a formula_58, ma poi, una volta incassata la fiducia del pubblico, ha piuttosto interesse a \"tradirlo\" fissando formula_59. Questo fenomeno \u00e8 noto come \"incoerenza intertemporale della politica economica\" (per approfondimenti vedi l'analisi dei premi Nobel Finn Kydland e Edward Prescott e la letteratura che ne \u00e8 originata). Se il pubblico \u00e8 credulone e continua a credere agli annunci del governo, lo stesso trucco pu\u00f2 essere ripetuto con successo indefinitamente, ed in questo caso il governo riuscir\u00e0 effettivamente ad ottenere benefici dall'abuso di signoraggio, senza subire la \"punizione\" del mercato. Ma quest'ipotesi, almeno su un piano modellistico-formale, \u00e8 inaccettabile. Molto pi\u00f9 probabilmente gli operatori, dopo essere stati ingannati dal governo una prima volta, non gli concederanno altra fiducia e ne anticiperanno la \"tentazione\" di barare ulteriormente tramite la formazione di aspettative pessimiste sul futuro. Pertanto il governo, se si trover\u00e0 nella necessit\u00e0 di massimizzare i redditi da signoraggio, prima dovr\u00e0 necessariamente riconquistarsi una \"credibilit\u00e0\" presso il pubblico. Per ottenere questo risultato, il governo potrebbe decidere di \"legarsi le mani\" legislativamente, ma questa scelta \u00e8 spesso considerata troppo rigida. L'alternativa \u00e8 allora quella di riguadagnarsi una buona \"reputazione\" presso il mercato con scelte di politica economica continuativamente coerenti e credibili: ci\u00f2 tuttavia richiede molto tempo ed occorre considerare che, se \u00e8 lungo e difficile il percorso di riconquista della reputazione, una sola scelta incoerente o non credibile pu\u00f2 farla perdere nuovamente. Esistono quindi dei costi di cui il governo deve tenere conto, se vuole servirsi utilmente dello strumento del signoraggio, e senza causare danni economici. Per approfondimenti circa gli \"equilibri di reputazione\" si veda il modello di Robert J. Barro e David B. Gordon e la letteratura che ne \u00e8 originata.\nTahir Andrabi ha studiato la correlazione tra il ricorso al signoraggio ed il tasso di crescita economica di lungo periodo per 74 paesi nel periodo compreso tra il 1971 ed il 1988, rilevando una correlazione significativamente negativa.\nSignoraggio e dollarizzazione.\nQuando un paese adotta una moneta estera come valuta con corso legale, rinuncia al diritto di signoraggio. La dollarizzazione, ovvero la sostituzione della moneta locale con il dollaro statunitense (o con la moneta di un altro stato estero), comporta due tipi di perdite relative al signoraggio: da un lato a mano a mano che si ritira dalla circolazione la moneta nazionale cambiandola con la divisa straniera, le autorit\u00e0 monetarie devono ricomprare la massa di moneta di propriet\u00e0 del pubblico e delle banche, restituendo i diritti di signoraggio che si erano accumulati con il tempo. Inoltre le autorit\u00e0 monetarie perdono i guadagni relativi al signoraggio nel futuro.\nNel contempo, lo stato di cui si \u00e8 adottata la moneta (gli Stati Uniti nel caso della dollarizzazione) aumenta le proprie entrate relative al signoraggio ed \u00e8 sorto un dibattito in merito all'opportunit\u00e0 che parte di tali guadagni sia retrocessa alle nazioni che hanno adottato la valuta. A questo riguardo, esiste un precedente negli accordi sottoscritti tra il Sudafrica e altri tre stati africani che utilizzano il rand come valuta avente corso legale (Lesotho, Namibia e Swaziland). Gli Stati Uniti, invece, non hanno sottoscritto fino a oggi alcun accordo simile con Panama o con altri paesi in cui il dollaro ha corso legale. Ciononostante, al Senato degli Stati Uniti sono state presentate proposte legislative relative al rimborso dei diritti di signoraggio.\nSecondo i dati della Banca dei regolamenti internazionali e i bilanci delle Banche Centrali Nazionali, nel periodo dal 1980 al 1995 il rapporto fra la base monetaria emessa e il PIL nominale nei Paesi del G10 \u00e8 rimasto praticamente invariato e non si \u00e8 ridotto in termini assoluti, mentre sei Stati (Belgio, Francia, Italia, Regno Unito, Svezia e Svizzera) hanno sperimentato un graduale declino delle banconote metalliche e delle monete in circolazione rispetto al PIL, segno di un incremento dell'utilizzo di moneta elettronica dematerializzata.\nNegli anni '90, si \u00e8 verificato un processo di dollarizzazione dell'economia, per il quale la quantit\u00e0 di moneta statunitense detenuta all'estero \u00e8 aumentata ad una velocit\u00e0 tripla rispetto alla crescita della quantit\u00e0 nel mercato interno, mentre la massa monetaria denominata in dollari e detenuta all'estero ha raggiunto una quota variabile fra il 55 e il 70% del totale, principalmente concentrata nell'Unione Sovietica e in America Latina. Nello stesso periodo, la quota di banconote e monete metalliche tedesche detenute all'estero era stimata intorno al 30-40% del totale.\nTeorie del complotto sul signoraggio.\nIl signoraggio \u00e8 oggetto dell'elaborazione di varie teorie del complotto; secondo queste tesi, il signoraggio sarebbe riscosso dalle banche centrali e non dal governo, mentre l'emissione di moneta da parte delle banche centrali sarebbe svolta per favorire \"banchieri\" e presunti \"poteri occulti\", che opererebbero contro gli interessi dei cittadini.\nEsse sosterrebbero che dovrebbero essere i governi gli unici soggetti legittimati ad emetter moneta cos\u00ec da stamparne in quantit\u00e0 tale da abbattere il debito pubblico, evitando eccessive spinte inflazionistiche. Tali tesi tuttavia - spesso diffuse e sostenute da persone senza formazione economica - non trovano credito e conferma in nessun manuale divulgativo o trattato specialistico di economia, per tale motivo sono state oggetto di debunking da parte di economisti ed esperti al fine di mostrarne la fallacia logica e l'incoerenza scientifica. Al riguardo esistono sulla rete internet diversi siti web nei quali vengono riportate spiegazioni circa il concetto di signoraggio e smentire dette teorie, affermando che si tratta di \"bufale\".\nNel mondo.\nIl ricorso al signoraggio da parte dei governi, per finanziare quote del deficit pubblico, come si \u00e8 visto, \u00e8 un fenomeno noto e oggetto di studio da parte della teoria economica. Si \u00e8 visto anche che non tutti i governi ricorrono al signoraggio nella stessa misura: i paesi politicamente pi\u00f9 stabili tendono a ricorrervi il meno possibile; i paesi pi\u00f9 instabili sono invece tentati di ricorrervi oltre ogni limite di ragionevolezza.\nDi seguito si riporta un elenco che mostra queste differenze nel periodo 1975-1985, periodo considerato generalmente di elevata inflazione:\nReid W. Click ha raccolto stime per un pi\u00f9 ampio numero di paesi e corrispondenti ad un pi\u00f9 ampio intervallo temporale, il periodo tra il 1971 e il 1990. Se ne riporta la tabella di seguito:\nItalia.\nCon la sentenza 21 luglio 2006, n. 16751, le Sezioni unite della Cassazione hanno dichiarato che il signoraggio \u00e8 una funzione dello Stato il cui carattere sovrano e extragiurisdizionale esclude la possibilit\u00e0 che un giudice possa ingiungere allo Stato o all'ente di emissione di redistribuire ai singoli cittadini i proventi da signoraggio."}
{"id": "93160", "revid": "115756384", "url": "https://it.wikipedia.org/wiki?curid=93160", "title": "WiMAX", "text": "In telecomunicazioni il WiMAX (acronimo di Worldwide Interoperability for Microwave Access) \u00e8 una tecnologia e uno standard tecnico di trasmissione che consente l'accesso di tipo wireless a reti di telecomunicazioni a banda larga (BWA - Broadband Wireless Access). L'acronimo \u00e8 stato definito da WiMAX Forum, un consorzio formato da pi\u00f9 di 420 aziende il cui scopo \u00e8 sviluppare, supervisionare, promuovere e testare l'interoperabilit\u00e0 di sistemi basati sullo standard IEEE 802.16, conosciuto anche come WirelessMAN (Wireless Metropolitan Area Network). Il WiMAX Forum si \u00e8 formato nel giugno 2001.\nDescrizione.\nWiMAX \u00e8 una tecnologia di trasmissione senza fili a banda larga. Ha la possibilit\u00e0, al pari di altre tecnologie wireless, di essere utilizzato su molti tipi di territorio (la connessione viene imposta dal provider).\nA seconda della normativa del paese di riferimento, le frequenze usate da WiMAX potrebbero essere soggette a concessione, licenza o autorizzazione (in Italia era la connessione usata dalla Marina Militare). La tecnologia di WiMAX non richiede necessariamente visibilit\u00e0 ottica, ma senza di essa le prestazioni sono decisamente inferiori e la connettivit\u00e0 ristretta ad aree limitate. Secondo l'azienda proponente WiMAX, l'ampiezza di banda sarebbe sufficiente a supportare connettivit\u00e0 di tipo T1 ma purtroppo ci\u00f2 \u00e8 irreale.\nSulla base delle aspettative sul Wimax, si prevedeva di poter fornire copertura a banda larga per un ampio raggio (fino a 50\u00a0km) da ciascuna stazione base, con la conseguente possibilit\u00e0 di utilizzo della tecnologia per ridurre il divario digitale. I test condotti sul campo hanno per\u00f2 rivelato prestazioni nettamente inferiori.\nIn particolare, da una sperimentazione della fondazione Ugo Bordoni condotta in Italia tra il 2005 e il 2006 \u00e8 emerso che, sulla frequenza di 3,5\u00a0GHz in condizioni di visibilit\u00e0 ottica, le prestazioni sono accettabili per distanze al pi\u00f9 di qualche chilometro, che si riducono a poche centinaia di metri in condizioni di assenza di visibilit\u00e0 ottica. Va tuttavia notato che la sperimentazione \u00e8 stata condotta con un limite alla potenza massima di emissione EIRP (\"Equivalent Isotropically Radiated Power\") di 36 dBm ovvero 4 Watt. Vi sono inoltre delle complicazioni dovute alla normativa elettromagnetica, che varia comunque da stato a stato, che potrebbero limitare lo sfruttamento del Wimax per questi fini.\nI proponenti credono che questa tecnologia nel giro di pochi anni venga adottata anche per i computer portatili e per i PDA. Occorre per\u00f2 precisare che il vero roaming a banda larga di tipo cellulare senza fili si baser\u00e0 sullo standard 802.20, incompatibile con WiMAX.\nAssociazioni.\nWiMAX Forum.\nIl WiMAX Forum \u00e8 sostanzialmente per il WiMAX quello che la Wi-Fi Alliance era per il Wi-Fi, cio\u00e8 un gruppo di aziende che collaborano al fine di produrre dispositivi compatibili e interoperabili. \u00c8 formalmente un consorzio di imprese (inizialmente 67, oggi pi\u00f9 di 100) dedicate a progettare i parametri e gli standard di questa tecnologia e a studiare e testare le possibilit\u00e0 dei sistemi progettati. I prodotti certificati ricevono il marchio \"WiMAX Forum Certified\". Alcuni venditori affermano che i propri prodotti sono \u201cWiMAX-ready\u201d, \u201cWiMAX-compliant\", o \"pre-WiMAX\", quando non sono ufficialmente \u201cWiMAX Forum Certified\u201d.\nWiMAX Spectrum Owners Alliance - WiSOA.\nWiSOA \u00e8 la prima organizzazione globale composta esclusivamente da proprietari di spettro per WiMAX. WiSOA \u00e8 attivo nell'ambito della regolamentazione, commercializzazione e implementazione di sistemi WiMAX nelle bande 2.3\u20132.5\u00a0GHz e 3.4\u20133.5\u00a0GHz. WiSOA si \u00e8 fusa con la Wireless Broadband Alliance nell'aprile del 2008.\nStandard di base.\nWiMAX si basa sulla famiglia di standard IEEE 802.16, noto anche come WirelessMAN, specializzato nell'accesso senza fili a banda larga del genere punto-multipunto. Secondo alcuni si potrebbe addirittura dire che WiMAX \u00e8 sinonimo di IEEE 802.16. Ci\u00f2 nonostante uno degli obiettivi fondamentali del WiMAX Forum, \u00e8 la ricerca dell'interoperabilit\u00e0, e i dispositivi che vengono ufficialmente certificati da questa organizzazione rispettano sia lo standard americano IEEE 802.16 che lo standard HIPERMAN, proposto dall'ETSI (European Telecommunications Standards Institute). Recentemente \u00e8 stata allargata la compatibilit\u00e0 anche ai prodotti coreani WiBro.\nIEEE 802.16.\nLe principali norme citate dalla stampa dal 2005 sono quelle indicate in grassetto: \"a\", \"d\" ed \"e\".\n802.16g \u00e8 attualmente in fase di definizione, riguarda procedure e servizi per il Management Plane.\nEmendamenti futuri.\nAltri emendamenti ancora in fase di pre-definizione\nCaratteristiche generali.\nDi seguito vengono elencate alcune tra le caratteristiche principali di WiMAX, che secondo i proponenti renderebbero lo standard WiMAX competitivo:\nInoltre, alcune potenzialit\u00e0 di WiMAX fanno s\u00ec che questa tecnologia possa essere utilizzata nelle seguenti applicazioni:\nLimiti.\nCome tutte le connessioni wireless, l'antenna emittente in teoria dovrebbe trovarsi preferibilmente a meno di 20\u00a0km di distanza. Ci\u00f2 significa che il segnale e la velocit\u00e0 di connessione decadono drasticamente se fra le due antenne (provider e utente) si frappongono ostacoli elettrici, ma anche che il verificarsi di pioggia, neve o nebbia, danno luogo a fenomeni di scattering (le gocce d'acqua o di nebbia hanno una dimensione paragonabile alla lunghezza d'onda del segnale trasmesso), che si traduce in un'assenza del segnale, la complessit\u00e0 dell'ambiente di propagazione, paragonato alla lunghezza d'onda, causa fenomeni di multipath, cio\u00e8 nella ricezione di un gran numero di repliche del segnale da parte della stazione ricevente che deve quindi essere in grado di ignorare la connessione; nel dominio della frequenza tale fenomeno corrisponde a un'alta selettivit\u00e0 del canale radio e una forte distorsione da esso indotta nei segnali a banda larga, per tale ragione si ricorre alla tecnica di modulazione OFDM. L'OFDM suddivide il segnale in un gran numero (fino ad alcune migliaia) di sottoportanti fra loro ortogonali (cio\u00e8 con prodotto nullo fra sottoportanti diverse) ognuna delle quali ha una banda stretta.\nLa perdita di informazione davanti a una certa massa aumenta con la frequenza del segnale, e diminuisce con la potenza in antenna. Tanto maggiore \u00e8 la frequenza in db, tanto pi\u00f9 onde di ampiezza millimetrica portano a una perdita di segnale e di informazione davanti ai pi\u00f9 piccoli ostacoli.\nArchitettura fisica.\nUna rete WiMAX fissa \u00e8 generalmente costituita da diversi elementi specificati dal WiMAX Forum:\nLe BS sono collegate alla rete dalla quale ricevono/trasmettono flussi dati delle varie SS. Per fornire a un edificio l'accesso alla rete basta installare un'antenna al suo esterno.\nIn definitiva una BS pu\u00f2 essere collegata:\nArchitettura protocollare.\nDi seguito verr\u00e0 descritto il metodo di funzionamento della tecnologia WiMAX (IEEE 802.16), in particolare il livello MAC e quello fisico.\nIl livello MAC.\nIl livello MAC IEEE 802.16 esegue le funzioni dello standard MAC fornendo al livello fisico un'interfaccia indipendente dal mezzo usato. A causa del fatto che il livello fisico dello standard WiMAX \u00e8 di tipo wireless, l'aspetto principale del livello MAC consiste nel gestire le risorse del collegamento aereo in modo opportuno. Il livello MAC fornisce i servizi di accesso al mezzo, di autenticazione e associazione alla rete e di frammentazione e riassemblaggio dei pacchetti. Questo livello non specifica il tipo di trama, bens\u00ec trasporta e collega oggetti che hanno il medesimo formato d'informazione.\nIl protocollo MAC 802.16 \u00e8 di tipo connection-oriented ed \u00e8 stato progettato per reti di tipo punto\u2013multipunto. Il MAC comprende tre sottolivelli: Il Sottolivello di Convergenza di Servizio Specifico (CS), Sottolivello MAC a Parte Comune (MAC CPS), Sottolivello di Privacy (Privacy Sublayer). Il MAC CS si occupa di accettare protocolli dai livelli superiori (Livello 3), ricevuti attraverso il punto di accesso al servizio CS (CS SAP), per poi processarli, classificarli e garantire un'adeguata trasmissione/ricezione verso i rispettivi paritetici CS. Il MAC CPS garantisce l'accesso al sistema, l'allocazione della banda, l'instaurazione e la manutenzione (establishment and maintenance) della connessione. Autenticazione, crittografia e altre politiche di security (es. scambio chiavi), sono in carico del Sottolivello di Privacy.\nNei sistemi WiMAX, il MAC usa un algoritmo di scheduling con il quale la Subscriber Station deve avanzare la richiesta iniziale. La Base Station le allocher\u00e0 un relativo time slot di dimensioni variabili, sempre assegnato a quella SS. Il livello MAC si occupa inoltre della differenziazione delle Quality of Service (QoS), del controllo degli errori (BER), e rappresenta la convergenza tra reti asincrone (ATM) e reti orientate a pacchetti (IP).\nIl livello Fisico.\nTra il livello fisico e il MAC \u00e8 presente il sottolivello di convergenza di trasmissione (TC), che si occupa di trasformare i dati MAC di lunghezza variabile in unit\u00e0 a lunghezza fissa previsti per il livello fisico. Anche il livello fisico \u00e8 diviso in diversi strati: il livello CS che caratterizza il livello fisico in accordo con il tipo d'informazione trasportato, il Physical Medium Dependent (PMD), che si occupa di alcune caratteristiche quali la velocit\u00e0 di trasmissione, la codifica del segnale, la frequenza di funzionamento della tecnologia.\nPer quel che concerne la velocit\u00e0 di trasmissione WiMAX lavora in un range compreso tra i 10 e i 32 Mbaud, incrementabili a step di 100 Kbaud.\nWiMAX supporta due diverse tecniche di modulazione: OFDM (Orthogonal Frequency Division Multiplexing) con TDMA (Time Division Multiple Access) e OFDMA (Orthogonal Frequency Division Multiple Access) con TDMA (Time Division Multiple Access), in modo da supportare canali superiori ai 10\u00a0MHz.\nLa versione \"mobile\" 802.16e.\nA ottobre 2005 \u00e8 arrivato anche lo standard pensato per l'utilizzo di WiMAX in ambito mobile. Le caratteristiche principali del documento approvato dall'IEEE sono le seguenti:\nTutto ci\u00f2 dovrebbe consentire a un terminale su veicolo in movimento di rimanere collegato (trasferendo dati) fino a una velocit\u00e0 di circa 120\u00a0km/h, limite dettato dalle caratteristiche del protocollo di handover in base al rapporto di QoS (Quality of Service). Superando questa velocit\u00e0 si incorre inevitabilmente nella disconnessione del proprio computer in quanto la potenza del segnale e il rapporto segnale/rumore non soddisfa le necessarie caratteristiche qualitative di trasporto. Questo limite potrebbe risultare scomodo per coloro che usano un terminale (notebook, PDA, ecc.) in movimento a grande velocit\u00e0, che non potranno sfruttare il WiMAX a meno che non vengano ulteriormente modificati i parametri dello standard IEEE 802.16 come tecnica di modulazione, larghezza di banda e altre caratteristiche del mezzo trasmissivo.\nTecnologie simili e complementari.\nSul mercato, i principali concorrenti del WiMAX sono i sistemi 3G, come UMTS e CDMA2000.\nWi-Fi e WLAN IEEE 802.11.\nWiMAX rispetto a Wi-Fi risulta superiore nel range di copertura delle celle, anche se la velocit\u00e0 rimane inferiore.\nIn effetti per\u00f2 non \u00e8 detto che WiMAX debba essere in conflitto con Wi-Fi: dato che le reti IEEE 802.16 utilizzano lo stesso protocollo Logical link control (LLC), standardizzato come IEEE 802.2, possono essere collegate a reti WLAN IEEE 802.11 e servire per incanalamenti comuni. Il Wi-Fi \u00e8 uno standard pensato per reti casalinghe o comunque interne, mentre il WiMAX per reti esterne, con distanze raggiungibili anche di svariati chilometri.\nPer la facilit\u00e0 d'uso e i bassi costi del Wi-Fi, \u00e8 usato per fornire accesso a internet a terze parti all'interno di una stanza o di un edificio. Questo rappresenta la reale misura della sua abilit\u00e0 a fornire servizi commerciali o di internet mobile. Non \u00e8 facile usare Wi-Fi per dare accesso al di fuori della propriet\u00e0 del \"provider\". La differenza tra WiMAX e Wi-Fi \u00e8 simile a quella tra GSM e DECT. Il primo \u00e8 usato per fornire un servizio di telefonia mobile, mentre il secondo \u00e8 usato dagli utenti per allargare il servizio all'intero spazio della loro casa.\nI due standard sono dunque complementari nella loro copertura tanto che si \u00e8 ipotizzata anche un'architettura di rete wireless ibrida Wi-Fi/WiMax che elimini la parte cablata di connessione del Wi-Fi verso Internet caratterizzandosi dunque come possibile soluzione anti divario digitale nelle aree a pi\u00f9 bassa densit\u00e0 abitativa e dai costi di cablaggio/connettivit\u00e0 a banda larga non economicamente convenienti.\nWiBro.\nL'industria delle telecomunicazioni coreana ha sviluppato un proprio standard chiamato WiBro soprattutto con l'appoggio di Samsung ed ETRI, che crede molto in tale tecnologia; le prestazioni offerte da questo collegamento sono pari a 1\u00a0Mbit/s per dispositivi in movimento a una velocit\u00e0 di 70\u00a0km/h e il servizio opera nella banda dei 2,3\u00a0GHz. Verso la fine del 2004 Intel e LG Electronics hanno raggiunto un accordo per la interoperabilit\u00e0 fra WiBro e WiMAX, secondo lo standard 802.16d. In ogni caso nel 2006 sono stati lanciati i nuovi prodotti con tecnologia WiBro (ma che dovrebbero comunque supportare anche i dispositivi WiMAX); questo potrebbe costituire un caso di studio per le aziende e gli operatori interessati al WiMAX, perch\u00e9 mostrer\u00e0 come si pu\u00f2 evolvere la \u201clotta\u201d contro gli standard 3G, dato che in Corea WiBro si pone come competitor dei sistemi 3G piuttosto che come soluzione per portare l'accesso a banda larga alle zone rurali svantaggiate.\nHIPERMAN.\nSimile alla famiglia di standard IEEE 802.16 \u00e8 lo standard europeo HIPERMAN, promosso da ETSI. WiMAX Forum ha lavorato per rendere IEEE 802.16 e HIPERMAN interoperabili e il pi\u00f9 possibile vicini: i prodotti certificati dall'organizzazione sono compatibili sia con 802.16 che con HIPERMAN.\nPossibili successori: 802.11p e 802.20.\n\u00c8 da segnalare il progetto 802.11p, pensato per dispositivi in movimento fino a una velocit\u00e0 di 200\u00a0km/h. L'adozione di tale tecnologia \u00e8 legata al settore dei trasporti, alla possibilit\u00e0 di fruire di connessioni a larga banda in movimento e apre interessanti scenari legati alla fornitura di servizi.\nPer le tecnologie in movimento, l'802.11p non \u00e8 l'unica alternativa; da anni il progetto legato allo standard 802.20, chiamato anche mo-fi, \u00e8 rimasto fermo, ma ultimamente pare aver trovato nuove energie nei suoi promotori. Il mo-fi utilizza una banda ben inferiore a quella usate dal WiMAX, usa un canale per la trasmissione e uno in ricezione, promettendo collegamenti a dispositivi che si muovono con velocit\u00e0 fino a 250\u00a0km/h. Le caratteristiche di questa tecnologia non sembrano tali da impensierire l'avanzata di WiMAX, anche se in questo delicato e promettente settore saranno i capitali investiti a fare la vera differenza.\nWiMAX in Italia.\nL'attuale normativa prevede in Italia l'utilizzo della tecnologia WiMAX unicamente nella banda di frequenze 3,4 - 3,6\u00a0GHz ma nel resto del mondo sono gi\u00e0 molti i paesi in cui viene offerto il servizio. La ragione del ritardo italiano \u00e8 stata la precedente assegnazione della bande di frequenza al Ministero della Difesa. Nella suddetta banda di frequenze (200\u00a0MHz) sono state attualmente previste 3 concessioni di 21+21\u00a0MHz ciascuna, attraverso aste su base macro-regionale e regionale.\nL'Autorit\u00e0 per le Garanzie nelle Comunicazioni ha aperto \"Consultazione pubblica sull'introduzione di tecnologie di tipo Broadband Wireless Access (BWA) nella banda A 3,5 GHz\".\nL'asta pubblica per l'assegnazione delle frequenze riservate al Wi-Max, inizialmente prevista per settembre 2007, si \u00e8 svolta l'11 ottobre in base alle indicazioni del Secondo Decreto dell'allora ministro Paolo Gentiloni (il primo decreto riguardava la liberalizzazione delle frequenze del Wi-Fi in luoghi pubblici).\nL'asta aveva oggetto la concessione in esclusivo dell'utilizzo delle frequenze dedicate al Wi-Max relativamente al territorio di una provincia o regione per la durata di 10 anni rinnovabili per altri 10, a fronte di un canone annuale da pagare al Ministero delle Telecomunicazioni per l'utilizzo delle frequenze (l'etere \u00e8 parte del demanio, propriet\u00e0 dello Stato).\nLe associazioni dei consumatori avevano chiesto, senza esito, al Ministero di escludere dal bando di gara la partecipazione dei grandi operatori di telefonia, evitando che si creasse nel settore del Wi-Max un monopolio e un controllo delle tariffe analogo a quello presente per la telefonia e Internet su doppino, e che gli operatori potessero utilizzare la presenza in questo nuovo mercato per praticare tariffe identiche a quelle della telefonia tradizionale e del traffico Internet su cellulare e non subire la concorrenza. Altra richiesta, sostenuta anche da una petizione on-line, era che almeno \u2153 delle frequenze fosse lasciato a enti o associazioni senza fine di lucro. Non contrasta con il diritto antitrust nazionale ed europeo il pagamento di un canone allo Stato per l'utilizzo di un bene pubblico e demaniale, quali sono le frequenze dell'etere. Potrebbe non essere legittima la concessione \"in esclusiva\" di queste frequenze a uno stesso operatore, specialmente per un periodo cos\u00ec lungo come 10 anni rinnovabili e aree estese quanto una provincia o una regione, o se si considera la scarsa entit\u00e0 degli investimenti da mettere in campo.\nL'antitrust dell'Unione europea, sotto la Presidenza di Viviane Reding apr\u00ec una procedura di infrazione contro il Governo tedesco che diede aiuti di Stato a Deutsche Telekom, che aveva investito 5 miliardi di euro di capitale proprio in cambio della completa copertura a banda larga del territorio, e l'esclusiva per un periodo di 5 anni della nuova rete, di propriet\u00e0 DT, senza l'obbligo di apertura ai nuovi operatori. Il Governo aveva autorizzato la non-apertura alla concorrenza, sostenendo che tale periodo di esclusiva era necessario a DT per recuperare gli investimenti con un minimo di redditivit\u00e0.\nGli investimenti per le reti Wi-Max sono dell'ordine delle migliaia di euro: poche decine di euro per le schede wireless per connettere gli utenti finali, alcune centinaia per le antenne che rilanciano il segnale, alcune migliaia per l'hotspot collegato alla rete via cavo.\nL'asta si \u00e8 conclusa il 27 febbraio 2008 con l'assegnazione di tutte le licenze, con un incasso per l'erario di poco superiore ai 136 milioni di euro Di seguito la lista completa dei vincitori tratta dal comunicato stampa del Ministero delle Comunicazioni:\nRetelit ha attivato il servizio in Lombardia (province di Milano, Brescia, Como, Bergamo, Varese, Lodi, Cremona, Sondrio); Emilia-Romagna (Province di Parma e Bologna); Liguria(provincia di La Spezia); Toscana (province di Massa Carrara, Arezzo, Lucca e Livorno); Veneto (provincia di Treviso, Provincia di Padova); Friuli Venezia Giulia (provincia di Udine). Retelit offre il WiMax all'ingrosso e a dicembre 2010 aveva una trentina di rivenditori con offerte al pubblico, tra cui Aemcom, Politech, Freemax.\nA dicembre 2010, Linkem copre con i propri servizi 500 comuni tra Puglia, Campania, Calabria, Lombardia, Veneto, Sicilia. Aria (ex AriaDsl) \u00e8 in 200 comuni tra Umbria, Lombardia, Puglia, Veneto. Mandarin copre un milione di abitanti in Sicilia.\nLa citt\u00e0 di Cremona, grazie a Linkem e ad AemCom, \u00e8 una fra le prime citt\u00e0 d'Italia a usufruire di questo servizio. La provincia di Cremona \u00e8 invece coperta dall'operatore Retelit e Aemcom commercializza i servizi di WiMAX di retelit su tutto il territorio di copertura.\nIl WiMAX \u00e8 forte antagonista del HSPA ed LTE quindi degli operatori mobili GSM UMTS italiani, perch\u00e9 va a offrire lo stesso servizio dati, rispetto a un servizio UMTS e potrebbe avere costi di connessione inferiori questo a scapito di una mobilit\u00e0 inferiore rispetto a un servizio radiomobile.\nNel 2011 l'operatore ARIA Spa ha effettuato il lancio del servizio nazionale, in alcune localit\u00e0 in divario digitale. A novembre 2011 ha aggiunto il servizio di telefonia su tecnologia VoIP, per permettere ai propri clienti di effettuare e ricevere telefonate. Configurato come operatore licenziatario Aria permette la portabilit\u00e0 dei numeri telefonici di Telecom Italia o di altri OLO.\nTiscali in seguito alla fusione con ARIA Spa provveder\u00e0 a fornire nel corso del 2018 connessioni a internet illimitate con velocit\u00e0 teorica di download fino a 200 Mb/s tramite tecnologia LTE-TDD per coprire circa 13 milioni di famiglie e aziende molte delle quali attualmente non sono raggiunte dalla fibra ottica."}
{"id": "93163", "revid": "1893", "url": "https://it.wikipedia.org/wiki?curid=93163", "title": "'Ntinna a mari", "text": ""}
{"id": "93165", "revid": "1494169", "url": "https://it.wikipedia.org/wiki?curid=93165", "title": "Cesare Viazzi", "text": ""}
{"id": "93167", "revid": "2060616", "url": "https://it.wikipedia.org/wiki?curid=93167", "title": "Java applet", "text": "In informatica, gli applet Java sono programmi scritti in linguaggio Java che possono essere eseguiti da un web browser (elaborazione lato client). Gli applet appaiono visivamente collocati all'interno di pagine web, e sono solitamente usati per creare pagine dotate di funzioni interattive con l'utente non realizzabili con altre tecnologie per il web statico, appartenendo dunque al paradigma del web dinamico.\nAnnunciati per la prima volta da Sun Microsystems, nel 1995, i Java applets sono eseguibili dai web browser che utilizzano la Java Virtual Machine (JVM). In alternativa possono essere eseguiti utilizzando il Sun AppletViewer, un programma nato per testare gli applet.\nDescrizione.\nCreazione e ciclo di vita di un applet.\nGli applet sono applicazioni incapsulate in una pagina web ed eseguite sul client dell'utente che accede al sito. Ci\u00f2 significa che il browser scaricher\u00e0 sul computer il codice dell'applet\ne si occuper\u00e0, mediante la Java Virtual Machine di interpretarlo e tradurlo in un'applicazione.\nIn tempi in cui la potenza dei server rappresentava un costo ragguardevole e le potenzialit\u00e0 di internet apparivano notevoli ma ancora inespresse, gli applet diventarono la soluzione ottimale per \nmigliorare aspetto, interattivit\u00e0 e popolarit\u00e0 dei siti web.\nUn applet di fatto \u00e8 una applicazione priva di codice_1, ma dotata di un proprio ciclo di vita costituito da un caricamento iniziale, un'esecuzione (con eventuali sospensioni e riprese dell'\nesecuzione) e una distruzione finale.\nAl momento del caricamento iniziale viene invocato il metodo codice_2, che serve a inizializzare dati, immagini e oggetti. Subito dopo viene invocato il metodo codice_3 che fa partire\nl'applet e se durante l'esecuzione il browser viene ridotto ad icona, si invoca il metodo codice_4, cui segue nuovamente il metodo codice_3 quando l'applet torna in primo piano. Quando si esce dal browser invece viene invocato codice_6 che consente di effettuare eventuali azioni contestuali alla chiusura dell'applet.\nUna volta completato l'applet, sar\u00e0 necessario includerlo in una pagina web utilizzando i tag HTML per specificare la classe che implementa l'applet, le dimensioni della pagina e altri parametri opzionali.\nUna volta copiato il jar contenente l'applet nella stessa directory dove \u00e8 salvata la pagina HTML, il codice per visualizzare l'applicazione \u00e8 il seguente:\n &lt;APPLET ARCHIVE = \"myApplet.jar\" CODE = \"myApplet.class\" WIDTH = 400px\n HEIGHT = 300px&gt; &lt;/APPLET&gt;\nChiaramente \u00e8 possibile che un applet sia costituito da una classe senza utilizzo di un archivio jar e in questo caso si scriver\u00e0 semplicemente:\n &lt;APPLET CODE = \"myApplet.class\" WIDTH = 400px HEIGHT = 200px&gt; &lt;/APPLET&gt;\n\u00c8 importante notare infine che \u00e8 possibile passare dalla pagina HTML dei parametri all'applet, per effettuare tale operazione \u00e8 sufficiente specificare i parametri e i relativi valori all'interno della definizione di applet.\nFirmare un applet.\nPer consentire una maggiore flessibilit\u00e0 e potenza agli applet e, allo stesso tempo, garantire il rispetto della sicurezza \u00e8 stata definita la possibilit\u00e0 di firmare un applet.\nLa firma di un applet non \u00e8 altro che l'attestazione di propriet\u00e0 e di origine del software. Cos\u00ec chi si ritrova a caricare tale applicazione ha la possibilit\u00e0 di decidere se ritenere o meno affidabile l'origine dell'applet e, solo in caso affermativo, di rimuovere le limitazioni ad essa imposte.\nUtilizzo.\nIncapsulati all'interno di pagine web, gli applet sono utilizzati per fornire contenuti interattivi che il linguaggio HTML non \u00e8 in grado di offrire. Per eseguirne il contenuto, la maggioranza dei web browser utilizza una sandbox, in modo da impedire agli applet di accedere alle informazioni salvate in locale sul computer. Il codice sorgente degli applet viene scaricato dal web server attraverso il web browser ricevendo anche la pagina HTML che lo contiene. In alternativa, l'applet pu\u00f2 provvedere ad aprire una finestra personale senza doversi appoggiare al codice HTML per mostrare l'interfaccia grafica.\nGli applet mostrati nelle pagine web sono identificati dal \"tag HTML\" codice_7 (non ufficiale), al quale \u00e8 preferibile codice_8.\nIl \"tag HTML\" utilizzato specifica la posizione del sorgente dell'applet da scaricare.\nDato che il bytecode Java \u00e8 indipendente dalla piattaforma, gli applet Java possono essere eseguiti senza problemi dai browser delle principali piattaforme."}
{"id": "93169", "revid": "287204", "url": "https://it.wikipedia.org/wiki?curid=93169", "title": "Trevi (disambigua)", "text": ""}
{"id": "93172", "revid": "1543377", "url": "https://it.wikipedia.org/wiki?curid=93172", "title": "Medicina istintiva", "text": "La medicina istintiva \u00e8, secondo gli storici, il primo stadio dell'evoluzione della medicina che ha portato alla medicina scientifica passando attraverso la medicina sacerdotale, magica ed empirica. \u00c8 ascrivibile non solo all'uomo ma anche agli animali superiori , e riferita spesso all'uomo primitivo.\n\u00c8 fondata sull'osservazione e quindi sull'imitazione (esempio: l'animale ferito che cerca refrigerio nell'acqua fredda o che mangia una specifica pianta per liberarsi dai parassiti) e sull'accudimento (esempio: l'aiuto delle donne anziane alla partoriente e l'istinto di protezione e attenzione rivolte dalla madre al proprio piccolo); \u00e8 ricollegata di solito al concetto di magnetismo animale."}
{"id": "93173", "revid": "1610933", "url": "https://it.wikipedia.org/wiki?curid=93173", "title": "Cervo sambar", "text": ""}
{"id": "93177", "revid": "4", "url": "https://it.wikipedia.org/wiki?curid=93177", "title": "Irix", "text": ""}
{"id": "93181", "revid": "1718925", "url": "https://it.wikipedia.org/wiki?curid=93181", "title": "Medicina empirica", "text": "La medicina empirica \u00e8 una delle prime forme di applicazione della medicina.\nSe ne trovano tracce in raffigurazioni grafiche preistoriche ed \u00e8 nata col preciso intento di allontanare le cause della malattia ricercate prima nelle cose vicine e visibili, poi in quelle remote e misteriose e le prescrizioni sono magiche e mistiche: ad esempio bagni, diete, sonno indotto da piante soporifere, fondamenti questi di una medicina pratica che si evolve, e a cui si aggiunge la chirurgia, che sappiamo essere gi\u00e0 molto evoluta nei popoli primitivi.\nQuella degli Empirici \u00e8 la prima vera e propria scuola di medicina che sorge ad Alessandria. Si tratta di una novit\u00e0 rispetto alle precedenti scuole di Coo e Cnido, in cui tutti i medici provenivano da una stessa formazione, presso gli empirici abbiamo invece eterogeneit\u00e0 di pareri e di provenienza. Gli empirici sostenevano il primato della sperimentazione su quello della ragione (inversamente per i razionalisti, da cui gli empirici si discostano polemicamente, per cui prima venivano le cause \"oscure\", delle malattie, cio\u00e8 che sono interne a noi, e solo dopo aver studiato l'anatomia e la fisiologia a livello teorico era possibile applicarla agli esperimenti). "}
{"id": "93182", "revid": "1573940", "url": "https://it.wikipedia.org/wiki?curid=93182", "title": "Indri indri", "text": "L'indri (\"Indri indri\" ()) \u00e8 la pi\u00f9 grande tra le specie di lemuri esistenti. \u00c8 endemico del Madagascar, nonch\u00e9 l'unica specie del genere Indri.\nDistribuzione e habitat.\nLo si trova nelle aree di foresta pluviale lungo la costa orientale del Madagascar, dalla Riserva speciale di Anjanaharibe Sud al fiume Mangoro: gli indri sono tuttavia assenti dalla penisola di Masoala e dal parco nazionale di Marojejy, seppure questi ultimi distino dal loro areale meno di 40\u00a0km in linea d'aria.\nDescrizione.\nDimensioni.\nSi contende il titolo di lemure pi\u00f9 grande ancora in vita col sifaka dal diadema: misura infatti 64-72\u00a0cm di lunghezza testa-coda, la coda ha funzione vestigiale e misura 5 cm c.ca (120\u00a0cm contando anche le zampe posteriori), per un peso che va dai 6 ai 9,5 kg. \nAspetto.\nIl mantello \u00e8 lungo, nero e lanoso e presenta variegature bianche su tempie, gola, petto, collo, posteriore, avambracci e fianchi che sono caratteristiche per ogni individuo o anche per una singola popolazione locale: gli individui che vivono nella zona settentrionale dell'habitat della specie, infatti, sono perlopi\u00f9 interamente neri. La faccia \u00e8 glabra e solitamente nera, con un muso volpino: l'indri possiede grandi occhi verdastri ed orecchie arrotondate simili a quelle del koala.\nLe zampe posteriori sono assai lunghe e muscolose, paragonabili a quelle della rane: esse servono all'animale per spiccare salti da un ramo all'altro. Se le zampe sono lunghe, le \"mani\" sono addirittura gigantesche in rapporto alla corporatura: il Brehm dice che \"Pare portino i guanti di un animale molto pi\u00f9 grosso di loro\".\nCaratteristica peculiare dell'indri \u00e8 la coda ridotta ad un moncherino lungo solo 3\u20134\u00a0cm e nascosto nel pelo: praticamente, si pu\u00f2 considerare l'animale (unico fra gli strepsirrini) privo di coda.\nBiologia.\nComportamento.\nQuesti animali vivono in piccoli gruppi familiari composti da una coppia pi\u00f9 anziana e dai loro cuccioli a vari stadi di sviluppo. Nelle zone dove la scarsa estensione dell'habitat impedisce ai giovani di separarsi e formare un proprio gruppo, gli indri possono vivere anche in famiglie allargate, comprendenti varie coppie riproduttrici e cuccioli di pi\u00f9 generazioni.\nL'indri \u00e8 famoso per i suoi caratteristici \"canti\" mattutini, ossia sequenze sonore che possono durare dai 45 secondi ai 3 minuti a seconda dei gruppi: anche la sequenza e l'intonazione dei canti pu\u00f2 variare, ma in ogni caso sono riconoscibili tre sequenze principali:\nI canti hanno la funzione di definire chiaramente i confini dei territori e comunicare et\u00e0, dimensioni e sesso dei vari animali, al fine di cementare i legami fra i vari gruppi.\n \u00c8 tipico degli indri cominciare a cantare come conseguenza di altri rumori, come tuoni, rombi di motore, richiami di uccelli od altri lemuri: i vari gruppi cantano solitamente in sequenza, rispondendosi l'un l'altro.\nOltre ai canti, gli indri possono emettere una serie di altre vocalizzazioni: mentre il ruggito pu\u00f2 indicare un predatore proveniente dall'alto (come un falco), il grugnito indica un predatore terrestre (come il fossa): altri suoni, come latrati e sibili, non sono stati ancora decifrati con chiarezza.\nCome anche i catta ed i sifaka, gli indri amano prendere il sole del mattino: al sorgere del sole, essi si sdraiano incrociando le gambe ed appoggiando le mani sulle ginocchia.\nAlimentazione.\nGli indri sono animali erbivori: in particolare si nutrono di foglie, preferendo (in modo particolare le femmine) i germogli teneri e succulenti delle piante della famiglia delle lauracee. Non disdegnano tuttavia di integrare la dieta con altro materiale vegetale, come semi, fiori e frutti.\nPer nutrirsi, l'indri avvicina il ramo prescelto alla bocca con le grosse mani, per poi tagliare le foglie coi denti.\nRiproduzione.\nL'indri \u00e8 un animale monogamo ed assai fedele: gli animali cercheranno un nuovo \"partner\" unicamente in caso di morte del precedente compagno.\nIl periodo degli amori, fra novembre e dicembre, \u00e8 caratterizzato da continue disfide canore fra i vari gruppi, in modo che le giovani femmine possano farsi un'idea dei vari maschi e scegliere il pi\u00f9 potente: in questo periodo, i canti dell'indri possono essere ascoltati anche durante la notte.\nLa gestazione dura fra i 4 ed i 5 mesi, al termine dei quali viene dato alla luce un unico cucciolo, solitamente fra maggio e giugno. \u00c8 da notare che i parti di tutte le femmine di indri allo stato selvatico avvengono nell'arco di due settimane.\nIl cucciolo nasce di colore scuro, e comincia a mostrare le eventuali pezzature bianche a partire dal terzo mese d'et\u00e0.\nIl cucciolo resta aggrappato al ventre materno fino a 5 mesi d'et\u00e0; passato questo periodo, si sposta solitamente sul dorso della femmina. Il padre non ha un ruolo attivo nell'allevamento della prole, tuttavia \u00e8 sempre presente nei dintorni della femmina col cucciolo.\nSeppure i cuccioli comincino a muovere i primi passi da soli attorno agli 8 mesi d'et\u00e0, \u00e8 raro che indipendenza dei cuccioli dalle madri avvenga prima del secondo anno: la madre si accoppier\u00e0 di nuovo solo dopo il distacco del cucciolo.\nLa piena maturit\u00e0 sessuale viene raggiunta assai tardi, fra i 7 ed i 9 anni d'et\u00e0: la speranza di vita di un indri si aggira attorno ai 30 anni.\nTassonomia.\nL'indri presenta due sottospecie:\nL'indri nella cultura di massa.\nIn realt\u00e0, in malgascio il termine \"indri\" \u00e8 una corruzione di \"iry\", che significa \"guarda!\" oppure \"l\u00ec\".\nIl naturalista francese Pierre Sonnerat, udendo un indigeno urlare \"indri indri\" mentre indicava un esemplare, pens\u00f2 che si trattasse del nome dell'animale.\nIl vero termine malgascio per designare l'indri \u00e8 invece \"babakoto\", che vuol dire sia \"padre\", \"antenato\", che (considerando le parole \"baba\"/padre e \"koto\"/bambino) \"padre del ragazzo\".\nUna delle innumerevoli leggende che circolano su quest'animale, infatti, dice che l'uomo e l'indri erano padre e figlio (oppure due fratelli secondo altre versioni) e vivevano insieme nella foresta: un giorno, il figlio decise di andare sugli altipiani a coltivare la terra, divenendo il primo uomo. Da quel momento il padre, divenuto il primo indri e rimasto solo, piange ogni mattina il figliolo andato via.\nAltre leggende indigene raccontano di un indri che salv\u00f2 un ragazzino che stava precipitando da un alto albero a causa delle punture inflittegli dalle api mentre era in cerca di miele.\nConservazione.\nA causa dell'habitat assai frammentato e del basso tasso riproduttivo, la specie \u00e8 considerata in pericolo critico dalla IUCN ed \u00e8 inserita nella Appendice I di CITES.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera l\"'Indri indri\" una delle 100 specie di mammiferi a maggiore rischio di estinzione.\nUna colonia numerosa si pu\u00f2 osservare nel Parco Nazionale di Andasibe-Mantadia, nei pressi di Antananarivo."}
{"id": "93183", "revid": "767487", "url": "https://it.wikipedia.org/wiki?curid=93183", "title": "Network computer", "text": "Un network computer \u00e8 un computer \"leggero\" sviluppato per essere utilizzato esclusivamente in congiunzione con una connessione a una rete telematica. Questo tipo di terminale non \u00e8 dotato di unit\u00e0 di immagazzinamento come hard disk o altro dato che il caricamento del sistema operativo e delle applicazioni avviene esclusivamente tramite rete. Anche il caricamento e il salvataggio dei dati elaborati avviene tramite rete. Verso la fine degli anni novanta molti futurologi e alcuni industriali come Larry Ellison erano convinti che questi computer avrebbero rappresentato una valida alternativa ai normali computer. Le loro convinzioni partivano dal fatto che i network computer sarebbero costati di meno e che avendo immesso in rete tutte le informazioni l'utente potesse lavorare sui suoi progetti ovunque fosse senza dover portare in giro copie del suo lavoro e senza doversi preoccupare delle sicurezza dei suoi dati visto che i dati sarebbero stati salvati su dei server gestiti da compagnie che avrebbero provveduto a garantire la sicurezza e la disponibilit\u00e0 dei dati.\nL'idea riprendeva i primi terminali a caratteri utilizzati negli anni ottanta, quando le interfacce grafiche non esistevano oppure erano riservate solo a macchine molto costose e veloci. Nei Network computer si doveva trovare solamente una ROM che provvedesse a effettuare il caricamento del sistema operativo da rete. Molti sistemi operativi moderni consentono questa possibilit\u00e0 anche se, non essendo sviluppati per lavorare esclusivamente in rete, possono risultare lenti se la rete che collega il computer al server non \u00e8 moderna oppure \u00e8 congestionata. Le interfacce grafiche basate su X11 prevedono nativamente la possibilit\u00e0 di lavorare in rete. Infatti, mentre il programma \u00e8 in esecuzione su una macchina, l'interfaccia grafica pu\u00f2 essere reindirizzata sullo schermo di un'altra macchina. \nDopo un iniziale interesse del mercato i progetti di network computer naufragarono, il crollo del costo dei computer e le reti telematiche troppo lente per fornire delle buone prestazioni fecero fallire i progetti di network computer. Negli anni duemila i progetti di network computer si sono ripresentati evoluti nelle architetture cloud computing."}
{"id": "93184", "revid": "287204", "url": "https://it.wikipedia.org/wiki?curid=93184", "title": "Treviso (disambigua)", "text": ""}
{"id": "93185", "revid": "69453262", "url": "https://it.wikipedia.org/wiki?curid=93185", "title": "Trezzano", "text": "Trezzano \u00e8 il toponimo di due comuni italiani della provincia di Milano"}
{"id": "93187", "revid": "1494169", "url": "https://it.wikipedia.org/wiki?curid=93187", "title": "Trezzo", "text": "Trezzo, che probabilmente deriva da \"tracc\" o \"trec\" che significa \"promontorio\", \"luogo alto e fortificato\", si pu\u00f2 riferire a:"}
{"id": "93188", "revid": "125701998", "url": "https://it.wikipedia.org/wiki?curid=93188", "title": "Capi di Stato d'Irlanda", "text": "Questa lista raccoglie i capi di Stato dell'Irlanda, a partire dal 1922, anno della costituzione dello Stato Libero d'Irlanda, il primo Stato irlandese, come dominion autonomo all'interno dell'Impero britannico, ad oggi.\nDal 1922 al 1937 il re del Regno Unito rimase formalmente il capo di Stato dell'Irlanda; fu rimpiazzato da un presidente, senza una chiara suddivisione dei ruoli, dopo la crisi seguita all'abdicazione di Edoardo VIII e all'approvazione della Costituzione d'Irlanda voluta da \u00c9amon de Valera. La Repubblica fu poi proclamata ufficialmente solo nel 1949.\nRe d'Irlanda.\nIl primo monarca inglese a fregiarsi del titolo di re d'Irlanda non fu Giorgio V, bens\u00ec Enrico VIII. Giorgio V fu il primo sovrano dello Stato Libero d'Irlanda, ed era rappresentato nel paese da un governatore generale.\nPresidenti d'Irlanda.\nIl Presidente viene eletto direttamente dai cittadini per un mandato di 7 anni. "}
{"id": "93189", "revid": "599013", "url": "https://it.wikipedia.org/wiki?curid=93189", "title": "Tronzano", "text": ""}
{"id": "93190", "revid": "287204", "url": "https://it.wikipedia.org/wiki?curid=93190", "title": "Vaglio", "text": ""}
{"id": "93193", "revid": "729019", "url": "https://it.wikipedia.org/wiki?curid=93193", "title": "Medicina sacerdotale", "text": "La medicina sacerdotale nasce come risposta dell'uomo primitivo che si sente impotente davanti alla potenza e all'imponenza dei fenomeni naturali trascendenti le possibilit\u00e0 umane. La sensazione che ne deriva \u00e8 quella della presenza di uno o pi\u00f9 esseri superiori responsabili delle manifestazioni della natura comprese quindi le malattie che lo colpiscono. Con queste premesse le uniche possibilit\u00e0 di guarigione risultano essere la preghiera, le offerte ed i sacrifici.\nTutto questo diventa lentamente patrimonio delle classi sociali privilegiate e si arriva alla medicina sacerdotale, dove il sacerdote ha potere di decidere fra la vita e la morte, quindi di provocare la morte a titolo di punizione o espiazione, oppure di guarire per dimostrare benevolenza e perdono; la medicina empirica sar\u00e0 tuttavia sempre presente nel popolo.\nInfatti \u00e8 importante non dimenticare come questi aspetti non solo rimangono vivi nelle culture tribali tuttora presenti, ma permangono in noi, nelle tradizioni mediche e nelle pratiche superstiziose."}
{"id": "93197", "revid": "483325", "url": "https://it.wikipedia.org/wiki?curid=93197", "title": "Medicina mesopotamica", "text": "Il termine medicina mesopotamica fa riferimento al lascito di conoscenze in campo medico arrivate sino a noi dalle civilt\u00e0 mesopotamiche.\nStoria.\nNella terra dei due fiumi, albergarono fin dal neolitico, alcune delle principali e pi\u00f9 importanti civilt\u00e0 umane, (sumeri, accadi, assiri, babilonesi). Intorno al 4000 a.C., si stabilirono in questo territorio le prime citt\u00e0 sumere e nel corso di 4000 anni fiorirono queste quattro culture, caratterizzate dall'utilizzo di un linguaggio scritto (cuneiforme) che \u00e8 stato conservato fino ai nostri giorni in numerose tavole ed incisioni.\n\u00c8 precisamente questa capacit\u00e0 di trasmissione della informazione scientifica, sociale ed amministrativa dei primi insediamenti sumeri, che permise agli storici successivi di ricostruire il suo lascito.\nLa principale testimonianza della forma di vita delle civilt\u00e0 mesopotamiche si ritrova nel codice di Hammurabi, una compilazione di leggi e di norme amministrative raccolta dal re babilonese Hammurabi, intagliata in un blocco di diorite, alto 2,5 metri per 1.90 metri di base, collocato nel tempio di Sippar .\nIn esso si specificano, in tredici articoli, le responsabilit\u00e0 del medico nell'esercizio della sua professione, come pure i castighi previsti per \"mala praxis\".\nGrazie a questo testo e una serie di circa 30000 tavolette compilate da Asurbanipal (669-626 a.C.), provenienti dalla biblioteca scoperta a Ninive nel 1841 da Henry Layard, si \u00e8 potuta intuire la concezione della salute e della malattia in questo periodo, cos\u00ec come pure le tecniche mediche utilizzate da guaritori professionali. Di tutte queste tavolette circa 800 sono specificamente dedicate alla medicina, e tra loro si trova la descrizione della prima ricetta conosciuta . La pi\u00f9 eclatante \u00e8 l'intricata organizzazione sociale riguardo ai tab\u00f9 e agli obblighi religiosi e morali, che determinavano il destino dei singoli. Primeggiava una concezione soprannaturale della malattia: si tratta di un castigo divino imposto da diversi demoni dopo la rottura un tab\u00f9.\nIn quest'ottica la prima cosa che doveva fare il medico era stabilire quale, tra circa 6000 demoni, era quello che causava il problema. Per questo utilizzavano tecniche divinatorie basate sullo studio del volo degli uccelli, la posizione degli astri o del fegato di alcuni animali.\nLa malattia era chiamata sh\u00eartu, che in assiro significa anche peccato, impurit\u00e0 morale, ira divina e castigo. \nQualsiasi divinit\u00e0 poteva provocare le infermit\u00e0 mediante intervento diretto, l'abbandono dell'uomo alla sua sorte, o attraverso incantesimi eseguiti da stregoni. Durante la cura, tutte queste divinit\u00e0 possono essere invocate e richiamate tramite orazioni e sacrifici per ritirare la loro influenza nociva e permettere la cura dell'uomo inferno. All'interno del pantheon degli dei, Nizanu era conosciuto come \u201cil signore della medicina\u201d per la sua speciale relazione con la salute. \nLa diagnosi include inoltre una serie di domande rituali per determinare l'origine del male.\nAnche i trattamenti non sfuggivano a questo padronato culturale: esorcismi, preghiere ed offerte sono rituali frequenti che cercano di ingraziare il paziente con la divinit\u00e0 o liberarlo dal demonio che \u00e8 in agguato. Ma anche degno di nota \u00e8 un importante arsenale di erbe raccolte in diverse tavolette: circa duecentocinquanta piante curative si riflettono in loro, cos\u00ec come l'uso di alcuni minerali e diverse sostanze di origine animale.\nLa sede dell'intelletto era nel cuore, la sede essenziale della vita era nel sangue e l'organo centrale della circolazione era il fegato (dalla posizione, dalle irregolarit\u00e0 e dalla forma del fegato degli animali si traevano predizioni e auspici). L'importanza del fegato la ritroviamo in Oriente, nella medicina biblica e presso gli etruschi. Il medico che \u00e8 chiamato \"A-Su\" ossia \"colui che conosce le acque\" (da questo si rileva l'importanza dell'acqua negli esorcismi), ha la capacit\u00e0 di spiegare i sogni e usa impacchi, bagni e lavaggi nel fiume per le terapie. \nIl nome generico per il medico era \"asu\", anche se si potevano trovare alcune varianti come:\nbaru, mago incaricato dell'interrogatorio rituale,\nashipu, specializzato in esorcismi,\ngallubu, chirurgo barbiere di casta inferiore che incarna la figura del barbiere medioevale europeo, e che trova omologhi in altre culture, (come il Tepal azteca). Questo scarificatore effettuava semplici operazioni chirurgiche (come estrazioni di denti, drenaggio di ascessi, flebotomie).\nL'invasione dei persiani dell'anno 539 a.C. segn\u00f2 la fine dell'impero babilonese."}
{"id": "93199", "revid": "287204", "url": "https://it.wikipedia.org/wiki?curid=93199", "title": "Vaiano (disambigua)", "text": ""}
{"id": "93200", "revid": "1632387", "url": "https://it.wikipedia.org/wiki?curid=93200", "title": "Convertitore analogico-digitale", "text": "Un convertitore analogico-digitale (in inglese\nAnalog to Digital Converter) \u00e8 un circuito elettronico in grado di convertire un segnale analogico con andamento continuo (ad es. una tensione) in una serie di valori discreti (vedi teoria sulla conversione analogico-digitale). Il convertitore digitale-analogico o DAC compie l'operazione inversa.\nRisoluzione.\nLa risoluzione di un ADC indica il numero di valori discreti che pu\u00f2 produrre. \u00c8 usualmente espressa in Bit. Per esempio, un ADC che codifica un ingresso analogico in 256 livelli discreti ha una risoluzione di 8 bit, essendo 28 = 256.\nLa risoluzione pu\u00f2 anche essere definita elettricamente, ed espressa in volt. La risoluzione in volt di un ADC \u00e8 uguale alla minima differenza di potenziale tra due segnali che vengono codificati con due livelli distinti adiacenti. Alcuni esempi possono aiutare:\nNella pratica, la risoluzione di un convertitore \u00e8 limitata dal rapporto segnale/rumore (\"S/N ratio\") del segnale in questione. Se \u00e8 presente troppo rumore all'ingresso analogico, sar\u00e0 impossibile convertire con accuratezza oltre un certo numero di bit di risoluzione. Anche se l'ADC produrr\u00e0 un valore, questo non sar\u00e0 accurato essendo i bit meno significativi funzione del rumore e non del segnale. Il rapporto S/N dovrebbe essere di circa 6 dB per bit.\nTipi di risposta.\nLa maggior parte degli ADC sono lineari, il che significa che sono progettati per produrre in uscita un valore che \u00e8 funzione lineare del segnale di ingresso. Un altro tipo comune di ADC \u00e8 quello logaritmico, che \u00e8 usato in sistemi di comunicazioni vocali per aumentare l'entropia del segnale digitalizzato.\nL'istogramma di un segnale vocale ha la forma di due curve esponenziali inverse, l'ADC non lineare cerca, quindi, di approssimare questo con una funzione di densit\u00e0 di probabilit\u00e0 quadrata come a-law o \u03bc-law, funzioni logaritmiche. Il segnale distorto ha un range dinamico inferiore, e la sua quantizzazione aggiunge meno rumore al segnale originale rispetto a quanto farebbe un quantizzatore lineare con la stessa risoluzione in bit.\nL\u2019accuratezza dipende dall'errore della conversione. Questo errore \u00e8 formato da due componenti: un errore di quantizzazione e un errore di \"non-linearit\u00e0\" (o infedelt\u00e0 alla curva desiderata nel caso di ADC volutamente non-lineari). Questi errori sono misurati con un'unit\u00e0 chiamata LSB (\"least significant bit\" = bit meno significativo) ed indica fino a che punto i bit rappresentano segnale e quanti siano solo rumore. In un ADC a 8 bit, un errore di 1 LSB \u00e8 pari ad un errore di 1/256 ossia circa del 0,4%; \u00e8 un modo per dire che l'ultimo bit \u00e8 casuale. In un ADC a 16 bit con un errore di 4 LSB significa che l'errore risulter\u00e0 pari a 4/(216) ossia 0,006%.\nL'errore di quantizzazione \u00e8 dovuto alla risoluzione finita dell'ADC ed \u00e8 una imperfezione intrinseca di tutti i tipi di ADC. La grandezza dell'errore di quantizzazione su un campione \u00e8 compresa tra zero e un LSB.\nTutti gli ADC soffrono di errori di non-linearit\u00e0 causati da imperfezioni fisiche, facendo deviare la loro uscita da una funzione lineare (o da un'altra funzione, in caso di ADC volutamente non-lineari). Questi errori possono a volte essere attenuati con una calibrazione.\nParametri importanti per la linearit\u00e0 sono non-linearit\u00e0 integrale (INL) e non linearit\u00e0 differenziale (DNL).\nFrequenza di campionamento.\nIl segnale analogico \u00e8 tempo-continuo ed \u00e8 necessario convertirlo in un flusso di valori discreti. \u00c8 quindi necessario definire una frequenza alla quale campionare i valori discreti del segnale analogico. Questa frequenza \u00e8 la frequenza di campionamento (\"sampling rate\" in inglese) del convertitore.\nL'idea chiave \u00e8 che un segnale di banda limitata che varia con continuit\u00e0 pu\u00f2 essere campionato e poi riprodotto esattamente dai valori tempo discreti con un algoritmo di interpolazione se la frequenza di campionamento \u00e8 almeno pari al doppio della frequenza massima del segnale (teorema di Nyquist-Shannon). La precisione tuttavia \u00e8 limitata dall'errore di quantizzazione.\nPoich\u00e9 nella pratica un ADC non pu\u00f2 effettuare una conversione istantanea, il valore d'ingresso deve necessariamente rimanere costante durante il tempo in cui il convertitore esegue la conversione (chiamato \"tempo di conversione\" o conversion time). Un circuito d'ingresso chiamato sample/hold svolge questo compito - spesso si usa un condensatore per immagazzinare la tensione del segnale in input e un interruttore elettronico per disconnettere il condensatore dall'ingresso. Molti ADC realizzati su circuiti integrati realizzano il sottosistema di \"sample/hold\" internamente.\nAliasing.\nTutti gli ADC lavorano campionando il proprio input ad intervalli discreti di tempo. L'output di conseguenza \u00e8 un'immagine incompleta dell'input e non c'\u00e8 modo di sapere, guardando soltanto l'output, che valori abbia assunto l'input tra due istanti di campionamento adiacenti. Se \u00e8 noto che l'ingresso varia lentamente confrontato con la frequenza di campionamento, allora si pu\u00f2 presumere che esso sia sempre contenuto tra i due estremi in quell'intervallo.\nIl risultato diretto che si osserva riproducendo un segnale campionato ad una frequenza inferiore della sua banda \u00e8 che le componenti del segnale a frequenze superiori verranno riprodotti a frequenza diverse, inferiori alla frequenza di campionamento. Ad esempio, campionando a 1.5 kHz un'onda sinusoidale a 2\u00a0kHz verr\u00e0 trasformata in una onda a 500\u00a0Hz (ed in opposizione di fase). Il problema dell'aliasing pu\u00f2 essere osservato anche visivamente, basta far caso che in televisione o al cinema (dove l'immagine \u00e8 campionata a 25\u00a0Hz), oggetti in rotazione a frequenza superiori, come pale di elicottero o ruote di automobili, spesso ci appaiano girare lentamente, o addirittura al contrario, rispetto a quanto ci si aspetterebbe.\nPer eliminare l'aliasing, l'ingresso di un ADC deve essere filtrato (low-pass) per rimuovere le frequenze superiori a quelle di campionamento. Questo filtro \u00e8 chiamato \"anti-aliasing\" ed \u00e8 essenziale in un sistema ADC.\nDither.\nIl dithering consiste nell'introdurre artificialmente del rumore nel segnale di ingresso al fine di migliorare la qualit\u00e0 di conversione superando la limitazione di una risoluzione finita. Anche se pu\u00f2 sembrare assurdo che del rumore possa migliorare la qualit\u00e0 si pu\u00f2 mostrare come questo sia vero con un semplice esempio numerico.\nSupponiamo che il segnale di ingresso sia sempre pari e costante al valore di 0,34 Volt e che il nostro convertitore abbia una risoluzione di 0,1 volt. In assenza di rumore il segnale sar\u00e0 campionato e approssimato come una sequenza di valori pari a 0,3 V, il livello pi\u00f9 vicino del quantizzatore. Se invece sommiamo del rumore bianco, cio\u00e8 un segnale con valore medio nullo, con una varianza pari a 0,1 V (pari alla risoluzione del convertitore, 1LSB) avremo che il segnale osciller\u00e0 ora tra 0,24 V e 0,44 V con il risultato che i campioni avranno i valori di 0,2, 0,3 o 0,4 Volt. Per le propriet\u00e0 statistiche del rumore, il valor medio dei campioni, invece di 0,3 volt, sar\u00e0 di 0,34 V: in pratica il rumore ha annullato l'errore medio.\nOsservando la figura, \u00e8 chiaro come l'errore in assenza di dither si sommi nel tempo essendo le due linee spesse parallele mentre la linea sottile, oscillando attorno al valore esatto, lo approssima in valor medio sempre di pi\u00f9 al passare del tempo.\nStrutture ADC.\nIn elettronica ci sono cinque modi comuni di implementare un ADC:\nDifetti del convertitore analogico-digitale.\nI convertitori AD presentano alcuni errori, il primo fra tutti \u00e8 legato al processo di campionamento e di quantizzazione. Esso infatti prevede la discretizzazione ad un valore ben noto, di tutto i campioni che ricadono in un intervallo di tensione detto quanto.\nSupponendo una dinamica di ingresso di valore S su un convertitore ad n bit, il quanto ha valore:\nPer ridurre gli errori, la discretizzazione viene effettuata considerando ogni campione come valore centrale avendo cos\u00ec un errore massimo del valore del quanto. Si definisce quindi l'errore di quantizzazione pari alla met\u00e0 del quanto:\nAltri errori classici nei convertitori AD sono:\nSul datasheet di un convertitore viene generalmente indicato il cumulo di tutti gli errori in un \"Errore totale\" rappresentato in frazione di LSB.\nTipi di convertitori analogico-digitali.\nI convertitori analogico-digitali si dividono in:\nEsistono, tra l'altro, vari tipi di convertitori analogico-digitali adatti ciascuno per uno scopo:\nFino alla frequenza di campionamento di 200\u00a0kHz \u00e8 possibile utilizzare i convertitori Sigma-Delta che garantiscono la massima precisione e filtri anti-aliasing integrati, per frequenze tra 200\u00a0kHz e 10\u00a0MHz, invece, si utilizzano normalmente i convertitori SAR in grado di ricostruire con fedelt\u00e0 i segnali non naturali (come onde quadre - PWM) ma che richiedono particolare attenzione per la riduzione del fenomeno dell'aliasing."}
{"id": "93202", "revid": "1836", "url": "https://it.wikipedia.org/wiki?curid=93202", "title": "Convertitore digitale-analogico", "text": "Un convertitore digitale-analogico (abbreviato in DAC, dall'inglese \"Digital (to) Analog Converter\") \u00e8 un componente elettronico che converte un segnale digitale in un segnale analogico. Un convertitore analogico-digitale (ADC, dall'inglese \"Analog (to) Digital Converter\"), \u00e8 il convertitore che esegue la funzione inversa.\nCaratteristiche e funzionamento.\nUn DAC \u00e8 in grado di produrre sul suo terminale di uscita un determinato livello di tensione o di corrente, in funzione di un valore numerico che viene presentato al suo ingresso; ad esempio, ad un valore pari ad 1 corrisponder\u00e0 una tensione di uscita di 0,1 V; ad un valore di 2 avremo 0,2 V, e cos\u00ec via. La tabella di conversione dal valore digitale a quello analogico prende il nome di LUT (look-up table) e pu\u00f2 avere caratteristiche proporzionali (come nel precedente esempio), o pu\u00f2 seguire un andamento del tutto arbitrario, a seconda del suo impiego.\nUna larga diffusione ad uso domestico dei DAC si ha nei riproduttori digitali di suoni, nel controllo dell'apertura del diaframma nelle macchine fotografiche, nei controlli digitali (volume, luminosit\u00e0) dei televisori e in tutte quelle situazioni nelle quali un'informazione numerica deve controllare una grandezza di tipo analogico.\nLe caratteristiche del DAC hanno pi\u00f9 o meno rilevanza a seconda dell'impiego; ad esempio la \"risoluzione\" \u00e8 estremamente importante per le misure di precisione e la riproduzione di brani musicali ad alta fedelt\u00e0, e la qualit\u00e0 sar\u00e0 tanto pi\u00f9 alta, quanto maggiore sar\u00e0 la grandezza massima riproducibile sul suo ingresso digitale. Si va dagli 8 bit (256 livelli di tensione) dei DAC pi\u00f9 semplici (telecomandi, ecc.), ai 12 bit per i controlli di precisione (strumenti di misura, multimetri, oscilloscopi), ai 16 bit per i riproduttori musicali ad alta fedelt\u00e0 (16 bit permettono di riprodurre una dinamica di 96 dB), fino ad arrivare al DVD che, con i suoi 24 bit di risoluzione, consente una dinamica teorica di ben 144\u00a0dB.\nAll'aumentare della risoluzione, per\u00f2, corrisponde un maggior numero di elaborazioni per ottenere la tensione d'uscita; in altre parole, pi\u00f9 \u00e8 elevata la risoluzione del DAC e pi\u00f9 la sua elaborazione ne risulter\u00e0 rallentata. Pertanto, la scelta della risoluzione dovr\u00e0 obbligatoriamente tenere conto della velocit\u00e0 del dispositivo impiegato, rispetto all'utilizzo al quale \u00e8 destinato.\nStruttura circuitale.\nI convertitori DAC a commutazione di corrente hanno una coppia differenziale per pilotare le linee di uscita (Io e -Io) e ricevono la corrente da commutare dal collettore di un transistor tipicamente bipolare, il cui emettitore ha una singola resistenza verso l'alimentazione negativa. La base di tutti i transistor \u00e8 pilotata dal servosistema di riferimento; la loro uscita \u00e8 tipicamente una corrente e, se il riferimento \u00e8 un segnale esterno, il DAC diventa DAC Moltiplicatore.\nLa singola resistenza di Emettitore d\u00e0 problemi costruttivi, a causa del grande rapporto tra la resistenza dell'MSB e quella dell'LSB. Una tecnica in grado di rendere facile la costruzione di reti con un ottimo comportamento in un'ampia variazione termica \u00e8 la R-2R, dove i valori della rete sono solo due, e quindi mettendo 2N+1 resistenze nel circuito avremo una rete ad N bit. L'uscita di questo convertitore \u00e8 quasi sempre una corrente.\nQuesto convertitore \u00e8 un convertitore a resistenza d'emettitore singola o a rete R-2R, il cui dato d'ingresso passa attraverso un flip-flop D, aggiunto per evitare il jitter e migliorare i percorsi dei segnali all'interno del componente.\nSe le linee della rete R-2R sono commutate direttamente senza passare attraverso un transistor, ed al nodo principale viene fornito un segnale, questo circuito moltiplica il dato d'ingresso D per la tensione d'ingresso ottenendo formula_1. L'uscita di questo convertitore \u00e8 una tensione.\nUsando una tecnica di sovracampionamento si pu\u00f2 commutare la tensione di pilotaggio di un integratore, la cui uscita sar\u00e0 filtrata a frequenza molto inferiore. Questo convertitore \u00e8 a basso costo e rende grandi risoluzioni senza necessit\u00e0 di circuiti precisi, infatti la precisione avviene digitalmente all'interno della logica di pilotaggio, e le sole parti precise saranno la tensione di riferimento e la velocissima frequenza di clock. L'uscita di questo convertitore \u00e8 una tensione.\nQuesto convertitore \u00e8 spesso usato nei microcontrollori, e la sua attivit\u00e0 si svolge nello scambio di carica tra un riferimento (destinato a caricare un condensatore MOS) ed un punto di misura. La tensione d'uscita \u00e8 data dalla posizione dei commutatori CMOS."}
{"id": "93203", "revid": "1305772", "url": "https://it.wikipedia.org/wiki?curid=93203", "title": "Medicina egizia", "text": "La medicina egizia \u00e8 contemporanea a quella mesopotamica.\nDurante i tremila anni della storia dell'antico Egitto si svilupp\u00f2 una grande, variata e fruttifera tradizione medica. Erodoto arriv\u00f2 a chiamare gli egizi il popolo dei sanissimi, grazie all'importante sistema sanitario che possedevano, e all'esistenza di un medico per ogni infermit\u00e0 (prima segnalazione della specializzazione in campo medico).\nNella Odissea di Omero, si afferma che l'Egitto \u00e8 un paese \"\u201cla cui terra fertile produce tantissimi farmaci\u201d\", e dove \"\u201dogni persona \u00e8 un medico\u201d\". E di loro Omero affermava che fossero i migliori. La medicina egizia mantiene in larga misura, una concezione magica della infermit\u00e0, e comincia a sviluppare un interesse pratico per l'anatomia, la salute pubblica e la diagnosi, la qual cosa presuppone un avanzamento importante nel modo di comprendere la genesi delle malattie.\nI primi riferimenti appartengono alla prima epoca monarchica (2700\u00a0a.\u00a0C.).\nSecondo Manetone, sacerdote e storico egizio, \"Atotis\" o Aha, faraone della prima dinast\u00eda, pratic\u00f2 l'arte della medicina, scrivendo trattati sull'arte della dissezione.\nGli scritti di Imhotep, visir del faraone Necherjet Dyeser, sacerdote, astronomo, medico e primo architetto conosciuto, datano lo stesso periodo. La sua fama come medico fu tale che fu deificato, e considerato il dio egizio della medicina.\nTroviamo anche Hesyra, il primo medico dentista con il titolo di \"Capo dei dentisti e dei medici\" nonch\u00e9 scriba, come scritto nella sua tomba a Saqqara. Altri medici noti dell'antico impero antico (dal 2500 al 2100\u00a0a.\u00a0C.) furono \"Sachmet\" (medico del faraone Sahura) o \"Nesmenau\", direttore di una delle \"case della vita\", ovvero templi dedicati alla protezione spirituale del faraone ed al contempo proto-ospedali, nei quali si insegnava agli alunni di medicina, mentre si curavano i malati.\nIl primo medico donna conosciuta fu Peseshet, che esercit\u00f2 la sua attivit\u00e0 durante la IV dinastia, oltre al suo ruolo di supervisore, Peseshet faceva la levatrice in una scuola medica a Sais.\nQuando Ippocrate passeggiava con i suoi adepti nell'isola di Coo, disquisendo sui mali dell'umanit\u00e0, altro non faceva che trasmettere il sapere degli Egizi che, con i loro papiri, hanno tramandato i primi fondamenti della medicina e chirurgia.\nReligione.\nVari dei vigilano sull'esercizio della medicina: Thot, dio della scienza, Sejmet dio della misericordia, e della salute, Duau e Horus dei della sanit\u00e0 degli occhi, Tueret, Heget e Neith protettori della gravida durante il parto e lo stesso Imhotep.\nLe fonti.\nLa conoscenza sulla medicina e chirurgia egizia \u00e8 stata favorita dal clima egiziano che ha permesso la conservazione di numerosi papiri con riferimenti medici redatti in scrittura geroglifica (\"hieros\" = \"sacro\", \"glypho\" = \"registrare, scrivere, ovvero \u201cle parole sacre\u201d\") o ieratica. La maggior parte dei testi \u00e8 scritta in ieratico, come il \"Papiro Chester Beatty\"; altri in demotico ed alcuni sono scritti su ostraca. Un'altra fonte \u00e8 studio sistematico delle mummie che con le moderne tecnologie mediche, consente di fare un quadro preciso sulle patologie degli Egizi e le relative terapie.\nIn questo papiro, vennero stabilite per la prima volta tre livelli di prognosi, in modo simile alla medicina moderna: favorevole, dubbioso ed infausta.\nLa medicina.\nIl papiro Ebers descrive tre tipi di medici nella societ\u00e0 egizia:\nL'istituzione medica nell'antico Egitto, a partire dalla I dinastia, fino alla XIX dinastia, dispone per i medici una assicurazione medica, pensione e la licenza per malattia, ed un orario di lavoro di otto ore giornaliere.\nGli egiziani non identificavano le malattie bens\u00ec cercavano le cause dei sintomi specifici, che secondo loro erano addebitabili, per lo pi\u00f9, ad agenti esterni che le loro cure tentavano di distruggere o di estromettere; questo modello eziologico era legato sia alla concezione dell'origine del mondo sia alle credenze sulle influenze delle forze superiori.\nAll'interno delle numerose descrizioni offerte dai testi egizi c'\u00e8 da segnalare il cuore e l'apparato circolatorio, raccolto nel trattato: \u201cIl segreto del medico: conoscenza del cuore\u201d, incorporato nel papiro Edwin Smith:\nL'esame delle mummie ha rivelato malattie quali arteriosclerosi, carie, artrite, vaiolo e tumore ma anche dalle raffigurazioni \u00e8 possibile dedurre alcune patologie, come per esempio:\nLe malattie pi\u00f9 comuni erano:\nLa sabbia del deserto, se inalata, causava malattie respiratorie e se masticata, insieme con gli alimenti, usurava i denti causando parecchie dolorose patologie.\nAnche gli occhi, tra sabbia e acqua del Nilo, andavano soggetti a congiuntiviti e il tracoma era molto diffuso, viste le numerose raffigurazioni di individui ciechi.\nI medici egizi visitavano il malato accuratamente ed una volta fatta la diagnosi prescrivevano la terapia contro il dolore, come ci dice il testo del \"Papiro Edwin Smith\".\nMolte medicine sono state identificate ed erano costituite per la maggior parte da vegetali quali sicomoro, ginepro, incenso, uva, alloro, e cocomero. Anche il salice, \"tkheret\" in egizio, secondo il \"Papiro Ebers\" era usato come analgesico mentre del loto veniva usato sia il fiore che la radice ed era somministrato come sonnifero.\nI frutti della palma servivano per curare le coliti, allora molto frequenti; con l'orzo, si faceva la birra che serviva come eccipiente, o diluente, e con il grano veniva fatta la diagnosi di gravidanza. Gli Egizi usavano anche elementi animali quali la carne per le ferite, il fegato e la bile per lenire il dolore agli occhi. Di quest'ultima \u00e8 stata attestata l'efficacia anche di recente.\nIl latte, sia di mucca, sia di asina che di donna, era integrato come eccipiente e il principio attivo pi\u00f9 usato era di sicuro il miele che per le sue tante propriet\u00e0 serviva per le patologie respiratorie, ulcere e ustioni, come recita il \"Papiro medico di Berlino\".\nTra i minerali, usati in medicina, troviamo il natron, chiamato \"neteri\" cio\u00e8 il puro, il sale comune e la malachite che curava le infezioni agli occhi ed era usata sia come farmaco che come cosmetico nella profilassi.\nSempre dal \"Papiro Ebers\" apprendiamo che, come droga, si usava l'oppio, chiamato \"shepen\" e importato da Cipro, sia per il dolore che per il pianto dei bambini. In alcune raffigurazioni della tomba di Sennedjem, \u00e8 stata riconosciuta la mandragola, in egizio \"rermet\", usata come sonnifero e per le punture d'insetto. Esisteva anche la cannabis, \"shenshenet\", che veniva somministrata, in particolare per via orale e per inalazione, ma anche per via rettale e vaginale, mentre l'elleboro era usato come vero e proprio anestetico, ma in maniera empirica e con dosaggi errati tanto che spesso il malato passava direttamente dalla narcosi alla morte.\nTra le terapie vi erano anche i massaggi, come rappresentato nella mastaba di Khnumhotep, che venivano usati per vene varicose e per lenire numerose patologie il cui sintomo principale era il dolore. Era conosciuta la tecnica delle inalazioni che erano composte da mirra, resine, datteri e altri ingredienti. Ma per i morsi velenosi dei serpenti, gli Egizi, non avevano altra cura se non quella di affidarsi alle dee Iside e Mertseger recitando le litanie magiche.\nL'antico popolo della Valle del Nilo ci ha lasciato pi\u00f9 di mille ricette ma di sicuro qualcuna \u00e8 solo molto fantasiosa come quella che, per combattere l'incanutimento consigliava l'uso di un topo bollito nell'olio. Olio di palma, ovviamente, perch\u00e9 l'ulivo arriver\u00e0 molto pi\u00f9 tardi, con la dinastia tolemaica.\nNel tempio di K\u00f4m Ombo, nell'Alto Egitto, vicino ad Assuan, sono raffigurati, sulla parte nord del recinto esterno, strumenti medici e chirurgici quali bendaggi, seghe, forbici, bisturi, forcipi e contenitori vari per medicamenti. Ma recentemente si \u00e8 ipotizzato che fossero solo attrezzi rituali per cerimonie religiose. Accanto allo strumentario, vi sono alcune ricette mediche con tanto di componenti e dosi. Ma la chirurgia, non si svilupp\u00f2 come la medicina. forse per scarse conoscenze fisiologiche e per carenza di guerre. A conferma di ci\u00f2, sia il \"Papiro Ebers\" che il \"Papiro Smith\", detto anche \"Libro delle ferite\", citano solo dati clinici, pur molto precisi, ma non descrivono interventi chirurgici. Incredibilmente, vista la pratica religiosa di imbalsamare i morti, vi era scarsa conoscenza dell'anatomia e della chirurgia specialistica. Gli Egizi, infatti, intervenivano chirurgicamente solo in piccole patologie, come foruncoli o ascessi, o direttamente con l'amputazione di arti. Inoltre, pur avendo un'apparente rigorosit\u00e0, tutte le pratiche mediche dovevano essere accompagnate da specifiche formule apotropaiche.\nGli Egizi avevano, comunque, capito l'importanza dell'igiene. Durante il giorno, si lavavano spesso le mani, e facevano la doccia giornaliera, con acqua versata dalle brocche, che erano anche parte integrante del corredo funerario. Non usavano mai acqua stagnante perch\u00e9 poteva contenere ogni genere di larve.\nCuravano l'igiene di bocca e denti che veniva effettuata con bicarbonato. Anche unghie e capelli erano lavati quotidianamente e poich\u00e9 non esisteva il sapone venivano usati oli profumati e complessi unguenti che rendendo la pelle integra, e quindi non screpolata, impedivano l'introduzione, nell'organismo, di germi e batteri. Oltre alle brocche per la doccia, vi erano anche le vaschette per pediluvi raffigurate anche, come geroglifico vero e proprio, nella tomba di Rahotep.\nVi era l'usanza di togliere i sandali per entrare nei templi che nasceva dall'esigenza di non introdurre impurit\u00e0 dall'esterno.\nQuesta regola valeva anche per il sovrano e nella Tavolozza di Narmer, un uomo porta in una mano i sandali del re e nell'altra una piccola brocca con acqua. Aveva il titolo di \"Sandalaio\".\nLo staff del docente di antropologia Brunetto Chiarelli svolse un'accurata indagine sulle mummie per determinare il gruppo sanguigno e quindi una paleogenetica per gli antichi egizi, sfruttando il metodo Pickworth che ha consentito di rilevare tracce di emazie; la conclusione \u00e8 stata che il sangue del 40 per cento delle mummie appartiene al gruppo A, mentre il 22 per cento al gruppo B e al gruppo 0 e solo un 17 per cento al gruppo AB."}
{"id": "93206", "revid": "120938682", "url": "https://it.wikipedia.org/wiki?curid=93206", "title": "Harry Nyquist", "text": "Biografia.\nNato in Svezia a Nilsby, nel V\u00e4rmland, quarto di sette fratelli, emigr\u00f2 negli Stati Uniti a 18 anni nel 1907; ricercatore presso i Bell Laboratories, diede un grande contributo alla tecnologia delle telecomunicazioni e dei controlli automatici, che oggi \u00e8 stato esteso e generalizzato alla branca della matematica della teoria dei sistemi dinamici e quindi alle sue applicazioni fisiche.\nSuoi sono il teorema del campionamento, che definisce la frequenza di campionamento necessaria per riprodurre un segnale analogico campionato secondo un valore di \"n\" livelli, ed il Criterio di Nyquist, che permette di determinare la stabilit\u00e0 di un sistema retroazionato dall'analisi in frequenza dello stesso sistema a ciclo aperto o attraverso il diagramma di Nyquist."}
{"id": "93208", "revid": "119936537", "url": "https://it.wikipedia.org/wiki?curid=93208", "title": "Sosia", "text": "Il sosia \u00e8 colui che presenta una somiglianza fisica, specialmente a livello del viso, con un'altra persona. Questo fatto ha maggiore risonanza se la somiglianza \u00e8 riferita a qualche personaggio celebre.\nIl caso di un sosia di un personaggio vissuto in un'epoca precedente si chiama cronopareidolia.\nIl concetto era in voga nel Romanticismo, nelle cui opere appariva spesso un gemello maligno che ricever\u00e0 un trattamento drammatico: ci\u00f2 porter\u00e0 nella maggior parte dei casi ad un triste epilogo che lascia da parte la comicit\u00e0 presente nella letteratura classica.\nOrigine della parola.\nL'origine della parola sosia deriva da un personaggio dell\"'Anfitrione\", una commedia del poeta latino Plauto. Sosia \u00e8 un servo di Anfitrione. Volendo Giove conquistare la moglie di Anfitrione, Alcmena, mentre il marito \u00e8 in guerra con i Teleboi, chiede aiuto a Mercurio che, per sorvegliare la tranquillit\u00e0 della coppia, prende l'aspetto di Sosia.\nRisvolti lavorativi.\nTra il XX e il XXI secolo, oltre che come mera curiosit\u00e0 il sosia \u00e8 divenuto anche una vera e propria attivit\u00e0 lavorativa. Infatti le persone caratterizzate da una qualche rassomiglianza fisica con personaggi celebri, imparano a vestirsi, muoversi e comportarsi come il vip cinematografico, musicale o politico di cui sono i sosia, tanto da venir chiamati ad impersonarlo in cerimonie o spettacoli di beneficenza, per lavori pubblicitari, inaugurazioni di attivit\u00e0 commerciali e manifestazioni varie. A tale scopo esistono varie agenzie che si occupano di mettere in contatto i possibili clienti con quanti potrebbero sostituirli in modo credibile.\nQuesto aspetto \"lavorativo\" del sosia, con i suoi pi\u00f9 o meno prevedibili risvolti comici e drammatici, \u00e8 alla base del film del 1993 diretto da Ivan Reitman \"Dave - Presidente per un giorno\", che nel 1994 \u00e8 stato candidato al premio Oscar per la miglior sceneggiatura originale.\nNella cultura di massa.\nSecondo una celebre leggenda, Paul McCartney sarebbe morto nel 1966 e da allora un sosia avrebbe preso il suo posto.\nUn caso particolare di sosia \u00e8 quello legato alle vicende dell'ex dittatore iracheno Saddam Hussein il quale, per timore di attentati in occasione delle sue apparizioni pubbliche e per sviare i servizi segreti utilizzava un sosia. Dall'analisi delle caratteristiche antropometriche sulle fotografie, si sospetta l'utilizzo di addirittura quattro diversi sosia nelle varie occasioni. \nIl sosia \u00e8 il titolo di una celebre opera attribuita a Dostoevskij.\nEsempio di sosia si ha anche nel William Wilson di Edgar Allan Poe."}
{"id": "93211", "revid": "1684799", "url": "https://it.wikipedia.org/wiki?curid=93211", "title": "Val", "text": "Geografia.\nIn lingua francese e in lingua italiana il toponimo ha il significato di valle."}
{"id": "93213", "revid": "200568", "url": "https://it.wikipedia.org/wiki?curid=93213", "title": "Medicina indiana", "text": "La medicina indiana vive tre fasi distinte: \u00e8 prima magica, poi sacerdotale per diventare poi dominio di pratici esperti.\nTremila anni prima di Cristo, nella valle dell'Indo, a sud dell'Asia, nel continente indiano sorse una societ\u00e0 urbana con alcune similitudini con la civilt\u00e0 sumera della citt\u00e0 stato. Come avvenne tra i sumeri, anche nella cultura dell'Indo fu sviluppato un sistema di scrittura, che permise di perpetuare ed aumentare le conoscenze, generazione dopo generazione.\nCirca 1500 anni prima di Cristo cominciarono ad essere redatti i Veda, testi sacri nei quali si compendia la sapienza induista. Nell'Ayurveda si compil\u00f2 il sistema vedico della medicina nato 1500 anni prima, che vedeva la salute come l'armonia all'interno del corpo, della mente e dello spirito.\nI due testi pi\u00f9 famosi di questo sistema, appartennero alla scuola di Charaka e Sushruta. Secondo la Charaka, n\u00e9 la salute, n\u00e9 la malattia sono predeterminate, e la vita pu\u00f2 essere allungata con poco sforzo.\nD'altra parte la Sushruta comprende la medicina come l'unione di tecniche utili per curare le malattie, proteggere la salute ed allungare la vita.\nL'Ayurveda comprende otto discipline differenti:\nPrima di apprendere le suddette otto discipline, l'Ayurveda esigeva il riconoscimento delle 10 arti indispensabili per la preparazione e la applicazione delle medicine, ovvero: \nDeterminate conoscenze venivano impartite durante l'istruzione nelle materie cliniche pi\u00f9 importanti. Per esempio l'insegnamento di anatomia era parte di quello di chirurgia, l'apprendimento dell'embriologia era parte di quello di pediatria ed ostetricia, e la conoscenza della fisiologiae della patologia era parte delle materie cliniche.\nAlla fine della iniziazione il guru si rivolgeva in modo solenne ai suoi studenti per incamminarli in una vita di castit\u00e0, onest\u00e0 e vegetarianismo. Si sperava dallo studioso che si sarebbe dedicato nel corpo e nell'anima ai malati, che non avrebbe utilizzato alcun paziente a proprio beneficio, che si sarebbe vestito in modo modesto e che avrebbe evitato di darsi al bere, che avrebbe avuto autocontrollo e moderazione nelle parole, e che costantemente si sarebbe sforzato di migliorare le sue conoscenze e le sue abilit\u00e0 tecniche, che sarebbe stato amabile e modesto in casa dell'infermo, prestando massima attenzione al paziente, che non avrebbe diffuso dati sul paziente e la sua famiglia, prestando massima dedizione al paziente. Questi precetti sono molto simili a quelli del Giuramento di Ippocrate.\nSi stima che la durata della formazione fosse di circa 7 anni.\nPrima della \"laurea\" lo studente doveva superare un esame. Anche cos\u00ec il medico non doveva interrompere di formarsi con i testi, le osservazioni dirette (pratyaksha) e la inferenza (anumana).\nInoltre i vaidyas effettuavano riunioni periodiche dove ognuno scambiava le proprie esperienze. Tutto questo senza sottovalutare altri rimedi atipici come quelli che provenivano dal popolo delle montagne e foreste, o pastori. \nLa conoscenza segue il modello cosmico-religioso unificante caratteristico di questa cultura: 360 ossa sono descritte come i giorni dell'anno, e come le pietre che dovrebbero stare sull'altare del sacrificio. Tutto \u00e8 stato collegato e interconnesso, come nella medicina tradizionale cinese. Venivano anche individuati una serie di elementi che componevano l'universo equilibrato (cinque \"mahabhuta\": luce, vento, fuoco, acqua e terra). Esistono parallelismi anche con l'Ovest: ad esempio la condivisione con la medicina greca della teoria degli umori, o Dosha: il vento conformava il \"pr\u00e2na\", o alito di vita; il fuoco la bile (\"Pitta\"); e l\"acqua costituiva il muco (\"Kapha\"). Le varie combinazioni tra di essi hanno dato origine ai vari tessuti e fluidi del corpo umano e le alterazioni del suo naturale equilibrio hanno dato luogo alla teoria del \"tridosha\" (i tre umori) della malattia\nLa teoria ha una costruzione sistematica, dove ogni concetto patologico ha il suo posto; le patologie sono considerate essenzialmente umorali: la malattia \u00e8 praticamente un rapporto anormale fra i tre elementi vento, bile e flemma. L'arte della prognosi \u00e8 molto evoluta e le prescrizioni hanno come base la dietetica con l'uso di cereali e leguminose; fondamentali sono le regole igieniche severissime: dai lavacri dopo il pasto, alle norme igieniche per la donna, alla cremazione dei morti. La chirurgia \u00e8 molto evoluta, come d'altronde gli esercizi spirituali e l'attivit\u00e0 fisica (yoga).\nI libri medici indiani sono enciclopedie preziose e tutto il sapere medico antico \u00e8 fedelmente conservato: \"Sushruta\" \u00e8 un testo considerato gi\u00e0 antico del V secolo ed \u00e8 tuttora studiato."}
{"id": "93214", "revid": "247222", "url": "https://it.wikipedia.org/wiki?curid=93214", "title": "Giorgio Consolini", "text": "Biografia.\nEsordisce discograficamente con \"Mandolinate a sera/Madonna degli angeli\" del 1947, anno in cui incide una ventina di dischi sempre a 78 giri. Giorgio Consolini inizi\u00f2 ad incidere i primi dischi per la casa discografica CGD (di propriet\u00e0 di Teddy Reno), poi pass\u00f2 alla Parlophon, etichetta distribuita dalla Carisch. In questo periodo abbiamo alcune incisioni importanti per il suo repertorio, come le famose \"Polvere\" e \"Cenere\". Anche Consolini, cos\u00ec come Claudio Villa e Luciano Tajoli, venne spesso accompagnato dalle Orchestre dirette dal Maestro della Carisch Vigilio Piubeni (Maestro assai brillante negli arrangiamenti e assai esigente nelle incisioni). Nel 1950 si sposa con Lina Zanoli da cui avr\u00e0 due figli: Marco, che diverr\u00e0 un campione di tennis, e Stefano, tenore lirico.\nNel 1952 arricchisce la sua esperienza, partecipando al film storico di Riccardo Freda \"La leggenda del Piave\" con Gianna Maria Canale, Carlo Giustini e Renato Baldini. Esordisce al Festival di Sanremo 1953 (vinto da \"Viale d'autunno\", interpretata da Carla Boni e da Flo Sandon's) presentando cinque canzoni, di cui due vengono escluse dalla finale: \"La mamma che piange di pi\u00f9\" cantata anche da Achille Togliani con altra orchestra e \"Povero amico mio\" interpretata pure da Gino Latilla. Con le altre tre Consolini approda in finale: \"Tamburino del reggimento\", eseguita anche da Gino Latilla con il Doppio Quintetto Vocale, \"Vecchia villa comunale\", replicata dallo stesso Gino Latilla e \"Vecchio scarpone\", eseguita anche questa con Gino Latilla e il Doppio Quintetto Vocale, che si aggiudica il 3\u00ba posto ex aequo con \"Lasciami cantare una canzone\" della coppia Teddy Reno - Achille Togliani. Al secondo posto si piazza \"Campanaro\", di Cherubini e Concina, gli autori che avevano vinto l'edizione 1952 con \"Vola colomba\", cantata da Nilla Pizzi.\nNel 1954 in coppia con Gino Latilla vince il primo premio con \"Tutte le mamme\", di Bertini e Falcocchio; porta in finale \"Sotto l'ombrello\" in duo con Katyna Ranieri e replicata da Gino Latilla con il Duo Fasano. Viene eliminato con \"Berta filava\", eseguita anche da Carla Boni con il Duo Fasano. Nello stesso 1954 Consolini fa la parte del leone nella trasmissione radiofonica Dieci canzoni da lanciare, portandone in finale cinque, tra le quali \"Per una volta sola\", \"Strada della speranza\" e \"Lettera a una mamma\". Nel 1957 a Sanremo interpreta due canzoni approdate entrambe in finale ed entrambe cantate in coppia a Claudio Villa, sia \"Cancello tra le rose\", sia \"Usignolo\", che si classifica al 2\u00ba posto con 48 voti, dietro \"Corde della mia chitarra\" della coppia Villa - Nunzio Gallo, che ottiene 63 voti.\nNel 1958 viene eliminato dalla finale 3 volte, per \"Arsura\" con Carla Boni, per \"\u00c8 molto facile dirsi addio\" con Marisa Del Frate e per \"Se tornassi tu\" con Johnny Dorelli, mentre approda in finale con \"Campane di Santa Lucia\", replicata da Claudio Villa. Sempre nel 1958 vince il 3\u00ba premio della Piedigrottissima RAI-TV con \"Serenata 'e piscatore\", cantata insieme con Nunzio Gallo, scritta da Rosa Moselli e Aniello Franzese. Nel 1960 viene eliminato assieme ad Achille Togliani per \"Amore, abisso dolce\" e porta in finale assieme a Sergio Bruni la celeberrima \"Il mare\", che tante soddisfazioni commerciali ha dato specialmente a Bruni. L'ultima sua apparizione a Sanremo risale al 1962, anno in cui viene escluso dalla finale assieme a Narciso Parigi per \"Vita\". Incide anche canzoni napoletane: diretto all'orchestra del M\u00b0 Vigilio Piubeni, canta \"Serenata e piscatore\" (di Nello Franzese-Rino Solimando), cantata anche da Sergio Bruni e vincitrice del 3\u00ba premio alla Piedigrottissima RAI-TV del 1958.\nContinua ad incidere per tutto il decennio e per quello successivo per varie etichette, tra cui la Meazzi e la Edig (distribuita dalla RCA Italiana). Nel 1986 \u00e8 ospite fisso insieme a Carla Boni, Achille Togliani e Joe Sentieri nel programma \"Un fantastico tragico venerd\u00ec\" per 13 puntate. Negli anni Ottanta forma il gruppo \u00abQuelli di Sanremo\u00bb assieme a Carla Boni, Gino Latilla e Nilla Pizzi. Cantante molto longevo e con una voce ben impostata, ha continuato la sua attivit\u00e0 negli anni della vecchiaia seppur con minor frequenza. Assieme a Claudio Villa, Luciano Tajoli, Luciano Virgili e Narciso Parigi \u00e8 stato uno dei cantanti melodici pi\u00f9 famosi in Italia e all'estero; a differenza dei colleghi sopracitati ha forse preferito dare maggior risalto alla linea melodica della canzone che alla propria personalit\u00e0.\nTra i suoi tanti successi ricordiamo: \"Polvere\", \"Cenere\", \"Tango del mare\", \"La vita \u00e8 bella\", \"Giamaica\", \"Tutte le mamme\", \"Ondamarina\", \"Usignolo\", \"Perdonami\", \"Non ti ricordi\", \"Granada\", \"Barcelona de noche\", \"Montagne d'Italie\", \"Rimpiangimi\", \"Erba di mare\", \"Il mare\", \"Volevo dirti addio\", \"Forse domani\". Il 5 ottobre 2008 ha partecipato al memorial di Pino Rucher (chitarrista RAI) a 12 anni dalla sua morte. La manifestazione \u00e8 stata patrocinata dal Comune di Manfredonia e dalla Provincia di Foggia. Per il Carnevale 2010 di Alassio si \u00e8 esibito insieme a Nilla Pizzi, cantando alcuni dei suoi successi di sempre, bissando poi l'esibizione anche ad Ozzano dell'Emilia a luglio. Muore nel tardo pomeriggio del 28 aprile 2012 all'Ospedale Maggiore di Bologna, all'et\u00e0 di 91 anni. Dopo la scomparsa di Gino Latilla, era rimasto l'ultimo grande interprete della prima stagione del Festival di Sanremo ancora in vita."}
{"id": "93216", "revid": "287204", "url": "https://it.wikipedia.org/wiki?curid=93216", "title": "Dimensione frattale", "text": "In geometria frattale la dimensione frattale, spesso indicata con D \u00e8 una quantit\u00e0 statistica che d\u00e0 un'indicazione di quanto completo appare un frattale per riempire lo spazio. La definizione di dimensione frattale non \u00e8 unica, infatti vi sono diverse specifiche definizioni. Le pi\u00f9 importanti sono la dimensione di Hausdorff, la dimensione di Minkowski-Bouligand, la dimensione di R\u00e9nyi e la dimensione packing. In pratica viene spesso usato il conteggio del numero di box (\"box counting\") per la sua semplice implementazione.\nDefinizioni.\nEsistono due metodi per generare una struttura frattale. Il primo \u00e8 ingrandire un oggetto unitario (vedi figura 1) e il secondo \u00e8 costruire la sotto sequenza di divisione della struttura originale (vedi figura 2). In questo articolo si seguir\u00e0 la seconda procedura.\nSe si prende un oggetto unitario con dimensione lineare pari a 1 nella dimensione euclidea formula_1, e riduciamo la sua dimensione lineare di un fattore formula_2 in ogni direzione spaziale, esso prende un numero pari a formula_3 di oggetti simili, per ricostruire l'oggetto originale (vedi figura 1).\nLa dimensione frattale \u00e8 quindi definita da:\n(dove il logaritmo pu\u00f2 essere di qualsiasi base) \u00e8 ancora uguale alla sua dimensione topologica ed euclidea. Applicando l'equazione precedente alla struttura frattale, si pu\u00f2 ottenere la dimensione frattale di tale struttura:\ndove \"formula_6(\u03b5)\" indica la similarit\u00e0 della struttura lineare \u03b5 che serve per ricoprire l'intera struttura.\nAd esempio, la dimensione frattale del triangolo di Sierpinski rappresentato in figura 2, \u00e8 dato da:"}
{"id": "93217", "revid": "128334", "url": "https://it.wikipedia.org/wiki?curid=93217", "title": "Gino Latilla", "text": "Biografia.\nCresciuto alla scuola del padre (il cantante Mario Latilla), Gino Latilla esord\u00ec negli anni della seconda guerra mondiale al Teatro Manzoni di Bologna con \"Mail\u00f9\".\nNel dopoguerra fu in tourn\u00e9e in Germania e negli Stati Uniti per poi essere assunto in Rai come \"cantante della radio\" nel 1952, grazie all'interessamento del maestro Cinico Angelini, che lo volle nella sua orchestra dopo aver ascoltato alla radio \"Gigolette\" (1951). Proprio Angelini lo soprannomin\u00f2 \"il mio errore\", per averlo ritenuto \"non idoneo\" in un precedente provino. Nel 1953 ebbe una parte nel film musicale italiano \"Dieci canzoni d'amore da salvare\", di Flavio Calzavara, cantando insieme ad altri cantanti famosi dell'epoca quali Nilla Pizzi, Giacomo Rondinella e Franco Ricci.\nSuccessi.\nNumerosi i suoi successi, riscossi nelle varie edizioni del Festival di Sanremo, da \"Malinconica Tarantella\" (1952) a\"Vecchio scarpone\" (1953, con Giorgio Consolini) al doppio trionfo del 1954 con \"Tutte le mamme\" (insieme a Giorgio Consolini) ed \"... E la barca torn\u00f2 sola\" (con Franco Ricci), rispettivamente prima e terza classificata, dai duetti con la futura moglie Carla Boni - \"Casetta in Canad\u00e0\" (1957) e \"Timida serenata\" (1958) - a \"Amare un'altra\" (con Nilla Pizzi), \"Io sono il vento\" (1959, con Arturo Testa) ed \"Il mare nel cassetto\" (1961, con Milva).\nFu protagonista anche al Festival internazionale della canzone di Venezia, dove vinse nel 1955, insieme alla Boni e al Quartetto Cetra, con \"Vecchia Europa\".\nFra gli altri successi, si ricordano \"Amico tango\" (1953, con la Pizzi), \"Tchumbala bey\" (1954, musica di Fred Buscaglione e testo di Leo Chiosso), \"Marietta monta in gondola\" (1954) e \"Serenatella sciue' sciue\"' (1957), entrambe queste ultime con la Boni. Colse l'ultimo trionfo, in coppia con la moglie, al Festival della canzone napoletana del 1961, con \"Tu s\u00ec comm'a 'na palummella\", bissando il successo ottenuto del 1955 con \"E stelle \u00e8 Napule\" (con Boni e Maria Paris).\nAltre attivit\u00e0.\nNel 1957 ha un ruolo importante nel film di Armando Fizzarotti \"Presentimento\", protagonista il divo dei fotoromanzi Rosario Borelli. Nel 1959 Latilla ha fatto parte del \"cast\" del film musicarello \"Destinazione Sanremo\", diretto da Domenico Paolella e incentrato sul festival di Sanremo 1959.\nNegli anni sessanta Gino Latilla abbandon\u00f2 temporaneamente la carriera artistica per lavorare come dirigente della Rai, prima a Roma e poi a Firenze. Per la televisione italiana ha seguito anche le vicende calcistiche della , della e di altre squadre toscane.\nTorn\u00f2 a calcare i palcoscenici negli anni ottanta, formando, insieme a Nilla Pizzi, Carla Boni e Giorgio Consolini, il gruppo \"Quelli di Sanremo\".\nDopo esser stato fidanzato con Nilla Pizzi, nel 1958 Latilla spos\u00f2 la cantante Carla Boni, dalla quale ebbe due figli e da cui in seguit\u00f2 si separ\u00f2.\nIl suo nome \u00e8 presente nella lista degli appartenenti alla loggia massonica P2 ritrovata nel 1981 nella propriet\u00e0 la \"Giole\" di Licio Gelli (tessera n. 41)."}
{"id": "93219", "revid": "1573940", "url": "https://it.wikipedia.org/wiki?curid=93219", "title": "Semenkara", "text": "Biografia.\nAnche di questo sovrano esistono scarsi riferimenti. Oltre alla citazione nel Canone Reale la sua storicit\u00e0 \u00e8 attestata da una piccola stele ritrovata nelle miniere di Gebel el-Zeit che riporta anche il suo nomen. Comunque la presenza di tale stele nella regione mineraria orientale conferma che in questa fase i sovrani della XIII dinastia possedevano un potere ancora sufficientemente ampio da permettergli di organizzare spedizioni attraverso il deserto per l'approvvigionamento di materiali destinati all'edilizia, principalmente sacra, ed alla produzione di oggetti di lusso (compresi i corredi funerari)."}
{"id": "93220", "revid": "125988946", "url": "https://it.wikipedia.org/wiki?curid=93220", "title": "Johnny Dorelli", "text": "Nell'arco della sua carriera ha spaziato in vari campi dello spettacolo, dalla musica al cinema, dal teatro alla televisione. E' considerato uno dei primi esponenti del jazz italiano, imponendosi con uno stile detto \"confidenziale\", elegante e raffinato che si ispirava al modello americano del \"crooner\" alla Frank Sinatra importando in Italia dapprima in qualit\u00e0 di pianista jazz, poi come interprete, classici appartenenti al cosiddetto \"American Songbook\" di autori come Porter, Gershwin, Rodgers e tanti altri. \nHa partecipato a nove edizioni del \"Festival di Sanremo\" (dieci se si include anche l'esperienza come conduttore per l'edizione del '90), arrivando otto volte in finale ed \u00e8 l'unico interprete, insieme a Domenico Modugno, Nilla Pizzi e Nicola Di Bari, ad aver vinto due Festival consecutivi con \"Nel blu dipinto di blu\" e \"Piove\" (in coppia con Domenico Modugno).\nTra i suoi numerosi lavori teatrali, quello di maggior successo \u00e8 \"Aggiungi un posto a tavola\" di Garinei e Giovannini esportato in tutto il mondo (otterr\u00e0 ben 238 repliche nel West End di Londra nel 1978), che Dorelli interpreter\u00e0 per le prime tre edizioni (1974, 1977 e 1990), \"Accendiamo la lampada\" in cui incontr\u00f2 la futura moglie Gloria Guida e \"Bobby sa tutto\" in coppia con Loretta Goggi, vincitore del \"biglietto d'oro\" come spettacolo di maggior successo della stagione teatrale 1995. \nTra gli anni settanta e ottanta ottiene enorme successo anche al cinema con numerose commedie campioni d'incasso come \"Mi faccio la barca\", \"Sesso e volentieri\", \"Dio li fa poi li accoppia\", \"Occhio, malocchio, prezzemolo e finocchio\", \"A tu per tu\" ma anche in ruoli dai toni pi\u00f9 maturi e drammatici come \"Pane e cioccolata\", \"Agnese va a morire\", \"Il mostro\", \"Il cappotto di Astrakan\", \"State buoni se potete\", nel quale interpreta il ruolo di San Filippo Neri e \"Ma quando arrivano le ragazze?\" di Pupi Avati e in alcuni incisivi ruoli per la televisione come il maestro Perboni nella miniserie \"Cuore\" e \"La coscienza di Zeno\" entrambe per Rai 2.\nCome conduttore televisivo si ricorda la controversa edizione di \"Canzonissima\" del 1969, condotta con Raimondo Vianello e le gemelle Kessler bersagliata dalla stampa per lo spreco di denaro pubblico (avr\u00e0 il pi\u00f9 elevato costo per puntata di tutta la serie) e \nnel 1983, la seconda edizione del variet\u00e0 musicale di Canale 5 \"Premiatissima\", variet\u00e0 di una televisione privata che riesce per la prima volta nella storia della TV a sorpassare negli ascolti il programma rivale della TV di stato, il \"Fantastico 4\" di Rai 1 condotto quell'anno da Gigi Proietti con Heather Parisi, la conduzione del \"Festival di Sanremo 1990\" e l'ultima edizione del variet\u00e0 del sabato sera \"Fantastico\" insieme a Raffaella Carr\u00e0 anch'essa funestata dalle polemiche tra i due conduttori. \nIl suo nome \u00e8 legato anche al personaggio di Dorellik inventato per la televisione e portato al cinema nel suo primo ruolo da protagonista nel 1967, e al programma radiofonico \"Gran variet\u00e0\" di cui ha condotto ventidue edizioni.\nTra le sue canzoni di maggior successo \"Love in Portofino\", \"Lettera a Pinocchio\", \"L'immensit\u00e0\", \"Arriva la bomba\", \"Solo pi\u00f9 che mai\", \"Per chi\" versione italiana di \"Without you\" celebre successo dei Badfinger inciso anche da Mariah Carey, \"Una serata insieme a te\" inciso con l'allora moglie Catherine Spaak, \"Aggiungi un posto a tavola\".\nBiografia.\nNasce a Milano il 20 febbraio del 1937 ma vive la sua infanzia a Meda. Figlio d'arte, nel 1948 si trasferisce negli Stati Uniti, dove suo padre Aurelio Guidi, cantante tenore con lo pseudonimo di Nino D'Aurelio, si era trasferito per lavoro insieme alla moglie Teresa. Studia il contrabbasso e il pianoforte alla High School of Music and Art di New York e si fa notare in concorsi televisivi per giovani talenti, dove si esibisce con il nome d'arte di Johnny Dorelli (il cognome D'Aurelio storpiato dagli statunitensi).\nEsord\u00ec nel 1951 a 14 anni con il 78 giri \"Arrotino/Famme durm\u00ec\" per \"La voce del padrone\".\nRientr\u00f2 in Italia nel 1955 e fu messo sotto contratto dalla \"CGD\" di Teddy Reno, per la quale incise i primi 78 giri, cover di brani statunitensi.\nCantante confidenziale.\nDorelli impose uno stile elegante e raffinato, lontano dai gorgheggi \"all'italiana\". Uno stile che si ispirava al modello americano del \"crooner\", che in Italia ebbe come esponenti cantanti come Natalino Otto, Fred Bongusto, Nicola Arigliano, Emilio Pericoli, Bruno Martino, Teddy Reno e altri.\nIl primo successo, del 1956, fu \"Calypso melody\", inserita nella colonna sonora del film \"Tot\u00f2, Peppino e le fanatiche\" in cui Dorelli recitava una particina. Altre famose canzoni del periodo sono: \"Tipitipitipso\", \"Piccolissima Serenata\", \"Concerto d'autunno\", \"Non Ti Vedo\", \"Refrain\".\nPianista Jazz.\nReduce dalla gavetta d'oltreoceano il giovane Dorelli inizia la carriera come pianista \"jazz\", interpretando spesso classici appartenenti al cosiddetto \"American Songbook\" portando autori come Porter, Gershwin, Rodgers e tanti altri sulla nostra penisola, tanto che in numerose sue incisioni dell'epoca (tra cui \"Love Me Or Leave Me, Lover, What Is This Thing Called Love\") il \"crooner\" di Meda \u00e8 accreditato sia come pianista che come \"vocalist\". In seguito si dedicher\u00e0 sporadicamente all'attivit\u00e0 di musicista, se non come autore e in alcune trasmissioni televisive dell'epoca (come \"Johnny Sette, Johnny\" \"Sera\" e \"Senza Rete\"), per poi ritornare in sala d'incisione solamente nel 1988 collaborando con la Doctor Dixie Jazz Band nel brano \"Jeepers Creepers\" inserito nel LP \"The Band &amp; The Friends\". Del periodo \u00e8 da segnalare il LP \"Dance With\" del 1957, prodotto per il mercato americano e inciso interamente in inglese, nel quale Dorelli interpreta successi del momento (tra cui \"Calypso Melody, Bernardine, Love Letters In The Sand\") in chiave \"jazz\", accompagnato dall'orchestra di \"Jack Marshall\" e dai \"Jazzmen\" di Franco Pisano.\nIl Musichiere.\nNel 1957 fu scelto dalla RAI per prendere parte, insieme a Nuccia Bongiovanni, al \"Musichiere\" di Mario Riva ma fu sostituito dopo tre puntate da Paolo Bacilieri.\nIl Festival di Sanremo.\nJohnny Dorelli ha partecipato a nove edizioni del Festival di Sanremo (1958, 1959, 1960, 1962, 1963, 1967, 1968, 1969 e 2007) arrivando otto volte in finale. Dorelli \u00e8, insieme a Modugno, Nilla Pizzi e Nicola Di Bari, l'unico ad aver vinto 2 Festival consecutivi.\nDebutta al Festival di Sanremo nel 1958 in coppia con Domenico Modugno con \"Nel blu dipinto di blu\", che vince inaspettatamente il primo premio. La coppia si ripresenta l'anno successivo con \"Piove\", ottenendo una nuova vittoria. Anche se gran parte del merito artistico e del successo commerciale dei due brani va inevitabilmente a Modugno (che ne \u00e8 anche autore), Dorelli riesce a non farsi schiacciare dall'esuberanza del cantautore pugliese e a ritagliarsi una sua fetta di estimatori.\nCominciava cos\u00ec ad entrare nel cast fisso di alcune trasmissioni televisive, la prima delle quali \u00e8 \"Buone Vacanze\" con il Quartetto Cetra e l'orchestra di Gorni Kramer, che va in onda nell'estate del 1959 e del 1960 e ha il merito di far conoscere al pubblico i classici del jazz e i grandi standard americani, attraverso le voci di Dorelli e di altri giovani talenti quali Betty Curtis (sua compagna di scuderia discografica), Jula de Palma, Wilma De Angelis e Gino Corcelli.\nSono gli anni di \"My funny Valentine\", \"Boccuccia di rosa\", \"Julia\", \"Love in Portofino\", \"Meravigliose labbra\", \"Lettera a Pinocchio\" (quest'ultima tratta dalla prima edizione dello Zecchino d'Oro), tutti entrati in classifica.\nUn grande trampolino di lancio per questi brani \u00e8 rappresentato dai caroselli che Johnny Dorelli girava per la Galbani con lo slogan \"\u00abGalbani vuol dire fiducia\u00bb\". Altre incisioni (CGD) da menzionare sono i due LP \"30 anni di canzoni d'amore\" (1964) e \"Viaggio sentimentale\" (1965), quest'ultimo sorta di viaggio immaginario con canzoni dedicate a varie citt\u00e0 (tra le canzoni: \"Firenze sogna\", \"Rome by night\", \"Nustalgia de Milan\", \"Lisbona antica\", \"A foggy day (in London town)\" e \"Vienna Vienna\").\nDal 1963 in poi conduce fortunati spettacoli televisivi (\"Johnny 7\", \"Johnny Sera\", \"Se te lo raccontassi\") in cui d\u00e0 prova delle sue doti di attore brillante recitando in numerosi sketch al fianco di attrici famose e creando il personaggio di Dorellik, prendendo spunto dal personaggio dei fumetti Diabolik creato da Angela Giussani nel 1962 a cui faranno riferimento in Arnoldo Mondadori Editore per creare il personaggio di Paperinik, figura caricaturale parzialmente ispirata al fumetto Diabolik, che per\u00f2 si declina in versione positiva (Paperinik combatte il crimine, invece di appartenere ad esso). In questi spettacoli ha l'opportunit\u00e0 di lanciare nuovi motivi, alcuni dei quali verranno usati come sigle, quali \"Twist cos\u00ec cos\u00ec\", \"Era settembre\", \"L'appuntamento\", \"Probabilmente\", \"Su ragazza hush\", \"Al buio sto sognando\" e \"Arriva la bomba\".\nIn questi anni si lega all'attrice Lauretta Masiero, dalla quale nel 1967 ha un figlio: Gianluca Guidi.\nGran Variet\u00e0.\nIl nome di Johnny Dorelli \u00e8 legato anche allo show radiofonico \"Gran variet\u00e0\", in onda sul secondo programma (l'attuale Radio2), tutte le domeniche, scritto da Amurri, Jurgens e Verde, per la regia di Federico Sanguigni. Dorelli lo inaugura nel 1966 come conduttore, e ne presenta ventidue edizioni non consecutive, fino alla conclusione nel 1979.\nNel 1967 presenta al Sanremo, in coppia con l'autore Don Backy, \"L'immensit\u00e0\" che \u00e8 ad oggi il suo maggior successo discografico. Dello stesso periodo ricordiamo \"Solo pi\u00f9 che mai\" e \"Non \u00e8 pi\u00f9 vivere\", cover italiane di brani di Frank Sinatra (rispettivamente \"Strangers in the Night\" e \"My Way of Life\"). Torna a Sanremo l'anno dopo, con \"La farfalla impazzita\", scritta da Mogol-Battisti e presentata in coppia con Paul Anka.\nNel 1968 interpreta la parte del conte Danilo nell'adattamento televisivo dell'operetta \"La vedova allegra\", curato da Giuseppe Patroni Griffi e diretto da Antonello Falqui. Protagonista femminile dovrebbe essere Mina, ma le trattative con la cantante non vanno a buon fine, e il personaggio di Anna Glavary viene affidato a Catherine Spaak (che nelle parti cantate viene doppiata da Lucia Mannucci del Quartetto Cetra). Tra Catherine e Johnny nasce un legame sentimentale che durer\u00e0 parecchi anni e che diventer\u00e0 anche un legame artistico: risalgono infatti ai primi anni settanta alcuni brani interpretati in duetto da Dorelli e Spaak: \"Non mi innamoro pi\u00f9\", \"Una serata insieme a te\" e \"Proviamo a innamorarci\" confluiti in due album collaborativi incisi dalla coppia: \"Promesse... Promesse ...\" (1970), colonna sonora dell'omonimo spettacolo teatrale di Garinei e Giovannini (adattato dal musical originale di Neil Simon e ispirato dal film \"L'appartamento\") in cui la coppia recitava insieme e \"Toi et Moi\" (1974).\nNel 1969 presenta, insieme a Raimondo Vianello e alle gemelle Kessler, una controversa edizione di \"Canzonissima\", bersagliata dalla stampa per lo spreco di denaro pubblico (avr\u00e0 il pi\u00f9 elevato costo per puntata di tutta la serie). A risollevare le sorti critiche del programma sar\u00e0 Raimondo Vianello che, partito come semplice ospite, diviene presenza fissa in tutte le puntate. Inoltre, sempre nello stesso anno interpreta il brano principale del cartoon \"Un ragazzo di nome Charlie Brown\" dal titolo \"L'inno della gioia\".\nNel 1973 incide un album di cover, \"Le canzoni che piacciono a lei\" e dopo un periodo di crisi artistica, ritorna alla ribalta grazie al successo dello spettacolo teatrale \"Aggiungi un posto a tavola\" del 1974, che ottiene enorme successo anche all'estero, portato anche in Inghilterra nel 1978 con Daniela Goggi dove rimane in replica per 238 date nel West End e che riprender\u00e0 per le prime tre edizioni (1974, 1977 e 1990) e di \"Accendiamo la lampada\" nel 1979 dove incontra la sua futura moglie Gloria Guida. Tra il 1977 e il 1978 conduce con Mina la penultima edizione del programma radiofonico \"Gran variet\u00e0\", in ogni puntata del quale interpreta con la cantante e con l'ospite di turno una fantasia musicale a tema (il tango, lo swing, la commedia musicale, le colonne sonore dei film italiani, le colonne sonore dei film stranieri, la canzone napoletana, la rivoluzione musicale di Renato Carosone, la hit parade, le canzoni di Bruno Martino, le canzoni dei bambini, la canzone latina, le sigle televisive). Nel 1978 incide un nuovo album di inediti per la \"Warner Bros Records\" dal titolo \"Giorgio\" il suo vero nome di battesimo.\nIl cinema.\nSul grande schermo, dopo alcune commedie girate alla fine degli anni cinquanta nelle quali ha piccole parti, debutta come protagonista nel film \"Arriva Dorellik\" (1967) diretto da Steno. Il personaggio di Dorellik, che era stato presentato da lui in precedenza anche in alcune trasmissioni televisive, ispirer\u00e0 quello fumettistico di Paperinik. In seguito si impone nel filone della commedia all'italiana in numerose pellicole che ottengono un buon successo, in ruoli brillanti (\"Una sera c'incontrammo\", \"La presidentessa\", \"Spogliamoci cos\u00ec, senza pudor...\", \"Mi faccio la barca\", \"Sesso e volentieri\", \"Non ti conosco pi\u00f9 amore\", \"Bollenti spiriti\", \"Dio li fa poi li accoppia\", \"Occhio, malocchio, prezzemolo e finocchio\", \"Vediamoci chiaro\", \"A tu per tu\") e anche drammatici (\"Pane e cioccolata\", \"Agnese va a morire\", \"Il mostro\").\nVanno ricordate su tutte alcune interpretazioni del suo periodo pi\u00f9 maturo, nelle quali Dorelli riesce ad unire il suo tratto ironico e scanzonato ad una profonda umanit\u00e0: \u00e8 il caso del film di Marco Vicario \"Il cappotto di Astrakan\", del 1979, tratto da un romanzo di Piero Chiara, o di \"State buoni se potete\", del 1983, nel quale interpreta, sotto la regia di Luigi Magni, il ruolo di San Filippo Neri, con le musiche di Angelo Branduardi. Notevole nel 2005 la sua interpretazione nel film di Pupi Avati \"Ma quando arrivano le ragazze?\" e anche il film del 1981 \"Ciao nemico\", ambientato durante la seconda guerra mondiale.\nGli anni ottanta e la televisione.\nNel 1983, affiancato da Amanda Lear, Nadia Cassini, Gigi e Andrea e Gigi Sabani, conduce su Canale 5 la seconda edizione della gara musicale \"Premiatissima\". Visto il successo ottenuto l'anno prima, condotto da Claudio Cecchetto, il variet\u00e0 viene promosso dal venerd\u00ec al sabato, con l'ambizioso intento di fare da concorrenza allo show del primo canale Rai abbinato alla Lotteria Italia, riproposto con un nuovo cast e una versione ancora pi\u00f9 ricca.\nIl variet\u00e0 ottiene un grande successo riuscendo, per la prima volta nella storia della TV, a sorpassare negli ascolti il programma rivale di Rai 1, \"Fantastico 4\", condotto quell'anno da Gigi Proietti con Heather Parisi, Teresa De Sio, Valeria Cavalli e Jinny Steffan.\nDorelli condurr\u00e0 anche le successive edizioni del programma fino alla sua chiusura nel 1986: nel 1984 affiancato da Ornella Muti e Miguel Bos\u00e9; in questa edizione partecipano alla gara musicale molte signore della musica italiana: da Fiorella Mannoia a Orietta Berti, da Gabriella Ferri a Patty Pravo, nel 1985 \u00e8 affiancato da Nino Manfredi e da un'esordiente Sabrina Salerno. A questa edizione partecipano 4 gruppi musicali: I RoBoT (Little Tony, Rosanna Fratello e Bobby Solo), i Passengers, i Ricchi e Poveri e il Gruppo Italiano, nel 1986 \u00e8 affiancato da Enrico Montesano (in seguito sostituito da Lello Arena) e da una showgirl diversa ogni settimana: una di queste sar\u00e0 Lola Falana in una delle sue ultime apparizioni televisive.\nNon smette comunque di recitare e sempre per la televisione interpreta il maestro Perboni nel \"Cuore\" di Luigi Comencini, andata in onda su Rai 2 nel 1984.\nSempre per la Rai nel 1986 viene trasmessa una ripresa televisiva dello spettacolo teatrale \"Se devi dire una bugia dilla grossa\", per la regia televisiva di Eros Macchi e quella teatrale di Pietro Garinei.\nNel 1988 si divide tra Rai e Fininvest nelle miniserie \"La coscienza di Zeno\" di Sandro Bolchi su Rai 2, \"Festa di Capodanno\", per la regia di Piero Schivazappa su Canale 5 in cui recita con la moglie Gloria Guida, e \"Un milione di miliardi\" per Rai 1, e nel 1989 recita in \"La trappola\" nuovamente per Canale 5.\nNel 1989, torna alla conduzione di uno show su Canale 5, \"Finalmente venerd\u00ec\", assieme a Heather Parisi, Gloria Guida, Corrado Pani, Paola Quattrini e un giovanissimo Gioele Dix e nello stesso periodo torna in studio di registrazione a dieci anni di distanza dall'ultimo album di inediti, \"Giorgio\", con \"Mi son svegliato e c'eri tu\", doppio album dell'etichetta \"Five Record\" arrangiato dal maestro Augusto Martelli, da cui vengono estratti due singoli: \"L'unica occasione\", sigla della miniserie TV \"Festa di Capodanno\" e \"Mi son svegliato e c'eri tu\".\nGli anni novanta.\nPrende parte a una nuova edizione del Festival di Sanremo nel 1990, questa volta come conduttore assieme a Gabriella Carlucci, e nel marzo dello stesso anno riprende per la terza ed ultima volta il ruolo di Don Silvestro in \"Aggiungi un posto a tavola\", trasmesso anche dalla Rai e l'anno successivo presenta il variet\u00e0 del sabato sera \"Fantastico\" insieme a Raffaella Carr\u00e0. L'ultima edizione dello storico variet\u00e0 di Rai 1, chiuso a causa di un inesorabile calo di ascolti, \u00e8 ricordata anche per i rapporti poco idilliaci intercorsi tra i due conduttori a causa dell'incompatibilit\u00e0 artistica dei due nell'approccio professionale; un incidente al ginocchio per Dorelli inaspr\u00ec ulteriormente la tensione tra i due, chiaramente palpabile durante la diretta.\nNel 1992 recita nella fiction diretta da Marcello Fondato \"Ma tu mi vuoi bene?\" al fianco di Monica Vitti e nel suo seguito \"S\u00ec, ti voglio bene\" andata in onda due anni pi\u00f9 tardi.\nDal 1995 \u00e8 in tutti i teatri italiani insieme a Loretta Goggi con la quale interpreta \"Bobbi sa tutto\". Lo spettacolo vince il premio \"Biglietto d'oro\". Dal 1997 al 1999 \u00e8 protagonista nuovamente con la Goggi, della sitcom di Canale 5 \"Due per tre\", in onda la domenica pomeriggio all'interno del contenitore \"Buona Domenica\".\nGli anni duemila e duemiladieci.\nNel 2002, Johnny Dorelli torn\u00f2 al timone di una trasmissione di Rai 1 presentando \"Sette in condotta\" in onda dal luned\u00ec al venerd\u00ec alle 20.45, che aveva per protagonisti dei baby opinionisti che erano dieci bambini tra i sei e i dodici anni chiamati a commentare il fatto del giorno con la presenza in studio, dei protagonisti del fatto di cronaca al centro di ogni puntata.\nNel 2004 torna alla musica con l'album \"Swingin\"' che vende oltre centomila copie conseguendo il disco di platino, seguito dal DVD \"Swingin' Live\".\nDel 2007 \u00e8 la sua ottava partecipazione al Festival di Sanremo come cantante in gara (la prima nel 1958), con il brano \"Meglio cos\u00ec\", pubblicando quello che resta a tutt'oggi, il suo ultimo album in studio, \"Swingin' - parte seconda\". Nel medesimo anno partecipa al gran gal\u00e0 delle 50 edizioni dello \"Zecchino d'Oro\" cantando \"Lettera a Pinocchio\", che viene definita \"la canzone regina dello Zecchino d'Oro\".\nNel 2011, riceve il riconoscimento speciale Leggio d'oro \"Alberto Sordi\".\nIl 4 febbraio 2018, torna in tv, dopo sei anni di assenza, nella trasmissione di Fabio Fazio \"Che tempo che fa\".\nNel settembre 2020 pubblica l'autobiografia \"Che fantastica vita\", scritta insieme al giornalista Pier Luigi Vercesi.\nCompositore/cantautore.\nOccasionalmente, Dorelli \u00e8 stato l'autore della parte musicale di alcuni brani (soprattutto Lati B) che in alcuni casi hanno ottenuto un discreto successo.\nTalvolta egli ha firmato le sue composizioni con il suo vero nome \"Guidi\", collaborando tra gli altri con Bruno Pallesi, autore di moltissimi suoi testi. \nEcco alcune delle canzoni scritte (parte musicale) da Dorelli - alias Guidi.\nVita privata.\nJohnny Dorelli ha tre figli: Gianluca, attore teatrale e cantante, nato da una relazione con l'attrice Lauretta Masiero durata dal 1959 al 1968; Gabriele da Catherine Spaak, sua prima moglie dal 1972 al 1979, e Guendalina dalla sua unione con l'attrice Gloria Guida, con cui convisse dal 1979 e che ha sposato nel 1991.\nTifoso dell'Inter, ha una particolarit\u00e0: gli occhi di colore diverso, caratteristica chiamata eterocromia.\nFilmografia.\nPubblicit\u00e0.\nHa inoltre preso parte ad alcune serie della rubrica pubblicitaria televisiva di RAI1, \"Carosello\", pubblicizzando:"}
{"id": "93222", "revid": "599013", "url": "https://it.wikipedia.org/wiki?curid=93222", "title": "Mtc", "text": ""}
{"id": "93223", "revid": "1782831", "url": "https://it.wikipedia.org/wiki?curid=93223", "title": "Medicina greca", "text": "La medicina greca con la civilt\u00e0 minoica arriva gi\u00e0 ad un alto grado di sviluppo, anche sociale; a Cnosso esistevano per esempio gi\u00e0 bagni e latrine e l'arte medica era esercitata da esperti remunerati. Tale medicina ha contenuti magici e misterici: Apollo \u00e8 considerato il fondatore dell'arte Medica, Pallade Atena legislatrice sanitaria, mentre Chirone viene considerato il fondatore e maestro della medicina. Un'altra importante figura mitologica greca legata alla medicina \u00e8 il troiano Iapige, medico di Enea. Secondo la leggenda Apollo, colto da indomabile amore per il giovane, gli offr\u00ec le sue arti, ma Iapige, per salvare il padre morente, prefer\u00ec imparare l'arte della medicina. In Tessaglia Asclepio, allievo di Chirone, compie guarigioni miracolose che spesso avvengono durante il sonno tramite il contatto col dio o col serpente; si ritrovavano templi a lui dedicati in molte regioni della Grecia, sempre vicini a fonti purissime o termali con gimnasi e sanatori. Il culto di Asclepio, introdotto ad Atene nel 429 a.C. fu portato poi anche a Roma dove nell'isola Tiberina fu fondato il primo tempio di Esculapio.\nContemporaneamente si sviluppa in Grecia una medicina laica con medici pratici; nel VI secolo a.C. inizia la medicina scientifica che si colloca in scuole filosofiche (ricordiamo la scuola medica di Crotone). \u00c8 dalla concezione biologica dei pitagorici e dalla dottrina dell'armonia che deriver\u00e0 l'opera di grandi medici: Alcmeone di Crotone, Filolao di Taranto, Temisone di Laodicea ed Empedocle di Agrigento. Per esempio quest'ultimo considerato guaritore miracoloso, \u00e8 un grande igienista e \"dominatore di epidemie\" che porta avanti concetti ancora validi quali la sopravvivenza dei pi\u00f9 forti e la possibilit\u00e0 di scambio di sostanze attraverso i pori. Sotto questa spinta nascono scuole in Italia meridionale e nel Mediterraneo: Cirene, Rodi, Cnido e Kos. Altri medici, citati da Galeno nelle sue opere, sono Senocrate di Afrodisia, Abascanto e Mnemone.\nIl maggiore esponente della medicina greca rimane Ippocrate, appartenente alla famiglia degli Asclepiadi di Cos. Esso segue il principio dei 4 elementi: aria, terra, acqua, fuoco. Ognuno di essi contiene una qualit\u00e0: freddo, asciutto, umido, caldo. Dalla combinazione di tutto ci\u00f2 si creano gli umori: bile nera, bile gialla, flegma e sangue; la loro perfetta armonia mantiene la salute (\"eucrasia\"). Quando anche uno solo di questi umori \u00e8 in eccesso, in difetto, isolato o mescolato si ha la malattia. L'Ippocratica \u00e8 quindi una medicina umorale dove la guaritrice per eccellenza \u00e8 la natura (la febbre \u00e8 considerata una forma di difesa, come la crisi con aumento di secrezione).\nSi hanno conoscenze sulle patologie polmonari e sulle infezioni acute delle ghiandole, sul sistema digestivo e circolatorio, mentre \u00e8 minore la conoscenza del sistema nervoso. Il tentativo di mettere in connessione il microcosmo col macrocosmo porta a sviluppare il concetto di Patologie Costituzionali (in auge fino al XIX secolo), lo studio della climatologia (\"Libro delle arie, delle acque e dei luoghi\") e la connessione delle cause esterne nella malattia che si diffuse in Europa e in Asia. Altro libro famoso \u00e8 il \"Libro degli Aforismi\" in cui si insegna a fare diagnosi partendo dall'osservazione del malato (\"facies hippocratica\"). Sintetizzando, si pu\u00f2 dire che la terapia ippocratica trae:\nPer la prima volta si comprende la necessit\u00e0 di conservare le energie dell'individuo, ricercare le cause della malattia senza perdere di vista lo scopo: guarire il malato. Quindi la medicina ippocratica \u00e8 scienza, arte, esperienza e ragionamento senza preconcetti n\u00e9 superstizioni.\nLa medicina post-ippocratica.\nNel 300 a.C. inizia la decadenza della scuola ippocratica, il cui pensiero per\u00f2 rivive nell'epoca Alessandrina grazie a Erofilo (che studia sistema nervoso e cervello) e Erasistrato (studioso di filosofia e patologia, conosciuto per la dottrina atomistica) che completano con il loro lavoro il sistema ippocratico. Si ricordano anche Apollodoro autore dell'opera De bestiis venenatis e Asclepiade il Giovane che, col suo trattato in 10 libri (5 sui farmaci esterni e 5 sui farmaci interni), fu indirettamente maestro di Galeno.\nSecondo la tradizione tramandataci da Igino, la prima donna-medico in Grecia fu Agnodice.\nIl primo medico greco conosciuto \u00e8 Alcmeone di Crotone, vissuto intorno al 700 a.C., autore del primo lavoro di anatomia. Ippocrate ha creato la sua scuola medica nella citt\u00e0 di Cos. I greci hanno avuto diverse influenze dall'Egitto soprattutto in campo farmacologico, tale influenza divent\u00f2 molto pi\u00f9 chiara quando si apr\u00ec una scuola di medicina greca in Alessandria. Nell'impero romano si assistevano alle prime specialit\u00e0 mediche quali l'urologia, l'oftalmologia ed altre, con il passare del tempo il popolo comprese che la cura dell'igiene preveniva la nascita di molte malattie perci\u00f2 costruirono i vari acquedotti. I chirurghi romani avevano molti attrezzi per lavorare, fra i quali scalpelli, cateteri, gli estrattori delle frecce, ed altri, per curare il dolore usavano l'oppio e le scopolamine e per lavare le ferite usavano l'aceto.\nMa i grandi furono Ippocrate e Galeno di Pergamo, che ebbero un ruolo importante non solo nell'anatomia e nella patologia, ma anche nella chirurgia.\nGaleno ha scritto pi\u00f9 di 500 trattati sulla fisiologia, l'igiene, la dietetica, la patologia, la farmacologia, ed \u00e8 accreditato come colui che scopr\u00ec l'esistenza del midollo spinale. Se Celso descrisse i quattro sintomi classici dell'infiammazione (\"rubor rossore\", \"dolor dolore\", \"calor calore\", \"tumor gonfiore\"), Galeno ne osserv\u00f2 anche la limitazione funzionale (\"functio laesa\"). Notevole anche il trattato \"Procedimenti anatomici\", basato sulla dissezione delle scimmie."}
{"id": "93225", "revid": "125400441", "url": "https://it.wikipedia.org/wiki?curid=93225", "title": "Tony Dallara", "text": "\u00c8 il pi\u00f9 anziano cantante ancora in vita ad aver vinto il Festival di Sanremo come solista (edizione 1960).\nBiografia.\nI primi passi nel mondo musicale.\nUltimo di cinque figli, quattro maschi e una femmina (tutti nati a Campobasso), di un ex corista della Scala, il milanese Battista Lardera, e di Lucia, una ex governante (originaria di Campobasso) presso una ricca famiglia del capoluogo lombardo, Tony in realt\u00e0 cresce sin dall'infanzia a Milano. Dopo la scuola d'obbligo inizia a lavorare, prima come barista e poi come impiegato ma, a causa della sua passione per la musica, inizia a cantare in vari gruppi, tra cui i Rocky Mountains (che cambieranno poi il nome in I Campioni), insieme ad alcuni amici (tra cui Paolo Ordanini), con cui inizia a esibirsi nei locali di Milano.\nTony \u00e8 un ammiratore di Frankie Laine e, soprattutto, di un nuovo gruppo vocale che in quel periodo sta raccogliendo successi in tutto il mondo, The Platters. \u00c8 ispirandosi al modo di cantare del solista Tony Williams che rielabora canzoni del repertorio melodico italiano, con lo stile terzinato lanciato da \"Only You\". Con I Campioni inizia ad avere i primi contratti per serate retribuite: il primo di una certa consistenza \u00e8 al Santa Tecla di Milano (duemila lire a serata), dove conosce tra gli altri Adriano Celentano.\nNel 1957 viene assunto come fattorino alla Music, dove il direttore Walter Guertler viene a sapere per caso dell'attivit\u00e0 di cantante di Tony, va ad ascoltarlo al Santa Tecla e decide di metterlo sotto contratto insieme al gruppo.\nGli trova il nome d'arte di \"Dallara\" (Lardera \u00e8 considerato un cognome poco musicale) e gli fa incidere su 45 giri la canzone \"Come prima\", (musica di Vincenzo Di Paola e Sandro Taccani, parole di Mario Panzeri), gi\u00e0 proposta alla commissione d'ascolto del Festival di Sanremo nel 1955, ma senza passare la selezione.\nIl successo.\nIl 45 giri viene pubblicato nel dicembre del 1957: in breve tempo \"Come prima\" raggiunge il primo posto della hit-parade italiana, rimanendovi per molte settimane e vendendo 300.000 copie, nei Paesi Bassi per 5 settimane e nelle Fiandre in Belgio. Per l'epoca stabilisce un record di vendita e diventer\u00e0 un \"evergreen\" della musica italiana. Oltre che alla validit\u00e0 della canzone e della base musicale, il merito del successo va soprattutto alla tecnica ed alla potenza vocale di Dallara, per il quale viene coniato il nuovo termine \"urlatore\": si stacca dalla tradizione melodica italiana dei Villa, Tajoli, Togliani e si collega piuttosto ai nuovi modelli statunitensi.\nIl brano, nella versione inglese, entrer\u00e0 nel repertorio dei Platters, con Tony Williams alla voce principale.\nChiamato ad effettuare il servizio militare (fa il CAR ad Avellino insieme ad un giovane pianista, Franco Bracardi), continua tra la fine del 1958 e il 1959 a pubblicare molti 45 giri di successo, come \"Ti dir\u00f2\", \"Brivido blu\", \"Non partir\", \"Ghiaccio bollente\", \"Julia\". Sempre nel 1959 gira due film: \"Agosto, donne mie non vi conosco\" di Guido Malatesta, con Memmo Carotenuto e Raffaele Pisu, e \"I ragazzi del Juke-Box\" di Lucio Fulci, con Betty Curtis, Fred Buscaglione, Gianni Meccia e Adriano Celentano.\nNel 1960 vince il Festival di Sanremo in coppia con Renato Rascel con \"Romantica\". Nello stesso anno gira altri due film: \"Sanremo, la grande sfida\" di Piero Vivarelli, con Teddy Reno, Domenico Modugno, Sergio Bruni, Joe Sentieri, Gino Santercole, Adriano Celentano, Renato Rascel e Odoardo Spadaro, e \"I Teddy Boys della Canzone\" di Domenico Paolella, con Delia Scala, Tiberio Murgia, Ave Ninchi, Teddy Reno e Mario Carotenuto. Con \"Romantica\" vince anche l'edizione 1960 di Canzonissima.\n\"Romantica\" \u00e8 il suo pi\u00f9 grande successo, viene tradotta in diverse lingue, persino in giapponese, e la versione francese \u00e8 resa celebre dall'interpretazione di Dalida, che gi\u00e0 aveva inciso la versione francese di \"Come prima\".\nNel 1961 incide un'altra sua interpretazione celebre: \"La novia (brano musicale)\" che raggiunge il primo posto in classifica per otto settimane in Italia e nelle Fiandre in Belgio e raggiunge l'ottava posizione nei Paesi Bassi e partecipa nuovamente al festival di Sanremo in coppia con Gino Paoli con \"Un uomo vivo\"; nello stesso anno vince nuovamente Canzonissima con \"Bambina, bambina\", che \u00e8 il suo ultimo grande successo.\nIl declino.\nDal 1962 Dallara abbandona il genere che lo ha portato al successo, accostandosi ad una musica pi\u00f9 melodica, con cui per\u00f2 non riesce a ripetere gli exploit di vendita degli anni d'oro.\nRitenta anche la carta di Sanremo, partecipando nuovamente nel 1964 in coppia con Ben E. King con \"Come potrei dimenticarti\", che arriva in finale ma non contribuisce al rilancio dell'artista.\nNello stesso anno partecipa alla prima edizione di \"Un disco per l'estate\" con la canzone \"Quando siamo in compagnia\", entrando nella rosa dei 14 finalisti. L'anno successivo \u00e8 ancora in gara alla rassegna estiva con \"Si chiamava Lucia\", ma questa volta non \u00e8 promosso alle serate finali di Saint Vincent.\nPassato alla CBS, partecipa con \"I ragazzi che si amano\" al Cantagiro 1966.\nNel 1967, presenta due delicate e interessanti melodie al 15\u00ba Festival della Canzone Napoletana: \"Comme 'o destino d'e fronne\" e \"Tante tante tante tante\", eseguite in abbinamento con i Jaguars e con Lalla Leone.\nOrmai i gusti del pubblico si sono spostati sul beat e, pur continuando ancora ad incidere nuove canzoni per tutti gli anni sessanta, Dallara non riesce pi\u00f9 a entrare in classifica: anche la televisione e la radio, lentamente, si dimenticano di lui. Negli anni settanta, dopo un'ultima partecipazione a \"Un disco per l'estate 1972\" con \"Mister amore\" (canzone esclusa dalla fase finale del concorso), si ritira dal mondo della musica e si dedica alla pittura, esponendo i suoi quadri in diverse gallerie e conquistandosi l'amicizia e la stima di Renato Guttuso.\nGli ultimi anni: il revival.\nDagli inizi degli anni ottanta Dallara decide di riprendere l'attivit\u00e0, per lo meno per quel che riguarda le serate: grazie anche al \"revival\", torna, soprattutto nei mesi estivi, a riproporre i suoi vecchi successi. Reincide, inoltre, i suoi vecchi successi con nuovi arrangiamenti.\nNel 1991 registra su etichetta Babes record BB-MC di Giorgio Oddoini una raccolta di 12 nuove canzoni intitolata \"\"Pensieri in musica\" di cui \u00e8 coautore in diversi brani...Tra i titoli figura la curiosa \"C'\u00e8 l'inferno\"\" testo di Italo Cafasso, musica di Alberto Baldan Bembo, Italo Salizzato e Giuseppe Damele. Nel 1995 ha partecipato allo Zecchino d'Oro con il brano \"Ho sognato una canzone\".\nIn seguito, Dallara decide di presentarsi alle selezioni del Festival di Sanremo 2008, con Teo Teocoli con il brano \"Cart\u00e0 d'identit\u00e0\" ma non verr\u00e0 ammesso.\nDai primi mesi del 2008, Dallara svolge il ruolo di opinionista televisivo a \"L'Italia sul 2\" su Rai 2.\nIn autunno 2008 partecipa alla tourn\u00e9e teatrale di Teo Teocoli con lo spettacolo \"Dal derby al Nuovo\". Il 28 dicembre dello stesso anno \u00e8 stato ospite di \"Che tempo che fa\" su Rai3. Il 12 maggio 2010 \u00e8 ospite a \"Soliti ignoti - Identit\u00e0 nascoste\", un programma con Fabrizio Frizzi, e rivela che dipinge quadri astratti.\nNel 2019 partecipa alla canzone \"Anime\" del rapper MAK\nDiscografia italiana.\nSingoli.\nFlexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "93227", "revid": "1318658", "url": "https://it.wikipedia.org/wiki?curid=93227", "title": "Basilica di Sant'Apollinare in Classe", "text": "La basilica di Sant'Apollinare in Classe \u00e8 una basilica situata a Ravenna, nel 1960 elevata alla dignit\u00e0 di basilica minore da papa Giovanni XXIII..\nLa basilica \u00e8 inserita, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\". Nel 2015 \u00e8 stato il monumento pi\u00f9 visitato in Emilia-Romagna con 157.736 visitatori.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nFu costruita e finanziata nella prima met\u00e0 del VI secolo dal banchiere Giuliano Argentario per il volere del vescovo Ursicino; fu consacrata il 9 maggio 549 dal primo arcivescovo Massimiano ed \u00e8 stata dedicata a sant'Apollinare, il primo vescovo di Ravenna, sul luogo del martirio e dove sono i resti di alcune parti delle sue spoglie.\nDescrizione.\nEsterno.\nLa facciata, in parte rifatta come altre parti della chiesa, \u00e8 preceduta da un ampio nartece (o pi\u00f9 comunemente detto, proprio per gli edifici paleocristiani ravennati, 'ardica'), sotto cui ci sono marmi ed iscrizioni. Originariamente era un quadriportico, ed \u00e8 alleggerita dall'apertura di una trifora. Gli stipiti e l'architrave del portale sono in marmo greco.\nA sinistra della chiesa c'\u00e8 il campanile del IX secolo che si alza con la sua forma cilindrica, le cui aperture, dal basso verso l'alto, sono monofore, poi bifore e infine trifore. Quest'accorgimento rende il campanile pi\u00f9 stabile e leggero, in modo che possa reggersi senza crollare.\nIn parete.\nLa basilica \u00e8 a tre navate con copertura in capriate scoperte, con corpo mediano rialzato e abside poligonale affiancata da due cappelle absidate.\nLe navate sono separate da due file di dodici colonne con fusti di marmo striato del Proconneso, capitelli a foglie \"mosse dal vento\" e pulvini con una croce scolpita sul lato della navata; le colonne sono collegate da arcate.\nAl centro della basilica, sul luogo del martirio del santo, \u00e8 collocato un altare antico.\nLungo i muri della basilica sono sistemati numerosi sarcofagi databili dal V all'VIII secolo. Essi danno la possibilit\u00e0 di valutare i cambiamenti di stile che ci sono stati nel corso dei secoli. Dai rilievi di straordinaria plasticit\u00e0, con figure umane, dei sarcofagi romani, si passa alle simbologie bizantine, quindi alla sempre maggiore astrazione e semplificazione di tali simbologie.\nLe pareti sono spoglie, eccetto la zona absidale, ricoperta da mosaici, risalenti a epoche diverse.\nMosaici.\nTutta la decorazione del catino absidale risale circa alla met\u00e0 del VI secolo e si pu\u00f2 dividere in due zone estremamente diverse:\nNella parte superiore un grande disco racchiude un cielo stellato nel quale campeggia una croce gemmata, che reca all'incrocio dei bracci il volto di Cristo dentro un medaglione circolare. Sopra la croce si vede una mano che esce dalle nuvole, la mano di Dio. Ai lati del disco, le figure di Elia e Mos\u00e8. I tre agnelli, che si trovano spostati un po' verso il basso, proprio all'inizio della zona verde, con il muso rivolto verso la croce gemmata, simboleggiano gli apostoli Pietro, Giacomo e Giovanni: siamo probabilmente di fronte alla rappresentazione della Trasfigurazione sul Monte Tabor.\nLa scelta del tema \u00e8 strettamente legata alla lotta all'arianesimo, poich\u00e9 ribadisce la natura divina di Ges\u00f9 Cristo, negata dalla dottrina ariana.\nNella zona inferiore si allarga una verde valle fiorita, con rocce, cespugli, piante e uccelli. Al centro si erge solenne la figura di Sant'Apollinare, primo vescovo di Ravenna, con le braccia aperte in atteggiamento orante, cio\u00e8 ritratto nel momento di innalzare le sue preghiere a Dio perch\u00e9 conceda la grazia ai fedeli affidati alla sua cura, qui rappresentati da dodici agnelli bianchi, ovvero i dodici apostoli.\nNell'arco absidale al centro troviamo un clipeo con il Cristo benedicente, ai lati del quale, stanno i simboli alati degli evangelisti: da sinistra Aquila (Giovanni), Angelo (Matteo), Leone (Marco), Toro (Luca).\nNei rinfianchi dell'arco vi sono due palme, che nella letteratura biblica sono emblema del giusto. Sotto a queste si trovano le figure degli arcangeli Michele e Gabriele, con il busto di San Matteo e di un altro santo non chiaramente identificato, di esecuzione pi\u00f9 tarda (primo XII secolo).\nNegli spazi tra le finestre sono rappresentati quattro vescovi, fondatori delle principali basiliche ravennati: Ursicino, Orso, Severo ed Ecclesio, vestiti in abito sacerdotale e recanti un libro in mano.\nAi lati dell'abside si trovano due pannelli del VII secolo: quello di sinistra, molto rimaneggiato, riproduce l'imperatore bizantino, Costantino IV (668-685), mentre conferisce i privilegi per l'autocefalia della Chiesa ravennate a Reparato, inviato dell'arcivescovo Mauro.\nNel pannello di destra sono rappresentati Abramo, Abele e Melchisedec attorno ad un altare mentre offrono un sacrificio al Signore.\nLa rappresentazione di Apollinare tra gli apostoli figurati \u00e8 una legittimazione per Massimiano, primo arcivescovo di una diocesi direttamente collegata ai primi seguaci di Cristo, essendo Apollinare, originario di Antiochia, secondo la Tradizione della Chiesa, discepolo di San Pietro.\nRestauri hanno permesso di scoprire una sinopia al di sotto dei mosaici del catino, scoprendo come il tema decorativo, gi\u00e0 con fiori, frutta e coppe con uccelli, venne cambiato proprio in occasione della necessit\u00e0 di celebrare il raggiunto rango di arcidiocesi.\nI ritratti degli arcivescovi ravennati, dipinti nei muri della navata centrale, in gran parte furono eseguiti durante il XVIII secolo."}
{"id": "93228", "revid": "1305772", "url": "https://it.wikipedia.org/wiki?curid=93228", "title": "Medicina romana", "text": "La medicina romana si connette alla medicina di altri popoli latini e alla medicina magica etrusca: si narra in scritti di Eschilo e Teofrasto che i figli della Maga Circe, esperta in farmaci, divennero Principi etruschi esperti nell'arte della madre; Esiodo parla della grande rinomanza dei medici etruschi attenti all'igiene per esempio, attraverso le opere di canalizzazione ritenute importanti per l'agricoltura ma anche per l'eliminazione delle acque putride fonti d'infezioni.\nLa cura greca.\nSecondo quanto attesta Plinio il primo \"medico\" greco, proveniente dal Peloponneso, giunse a Roma nel 219 a.C.: si trattava di un certo Archagatos che fu cos\u00ec ben accolto al punto che lo si forn\u00ec di un ambulatorio a spese dello stato. Tuttavia costui era molto disinvolto nel \u00abbruciare e tagliare\u00bb le carni di coloro che si rivolgevano a lui per essere guariti, tanto che gli fu presto affibbiato il soprannome di \"carnifex\" (boia, macellaio).\nPlinio evidentemente non era molto ben disposto nei confronti di questi personaggi che vantavano la capacit\u00e0 di guarire con metodi disinvolti e brutali i malati. Il giudizio di Plinio era condiviso dal tradizionalista Marco Porcio Catone che addirittura sospettava che vi fosse una sorta di congiura dei greci che, per vendicarsi della conquista romana, avevano inviato a Roma questi macellai \u00abper uccidere tutti i barbari con la loro medicina\u00bb; anzi per non essere sospettati, aggiungeva Catone, e per confermare il loro valore di guaritori, questi nemici dell'ingenuo popolo romano si facevano pagare lautamente.\nLa \"medicina domestica\".\nI medici greci comunque continuarono ad arrivare trovando nei romani nuovi e numerosi clienti, mentre persist\u00e9 a lungo per Catone, custode della tradizione antica, e per quelli che la pensavano come lui, la sfiducia nei confronti di questa raffinata medicina orientale che sostituiva la tradizionale \"medicina domestica\": la genuina medicina romana amministrata dal \"pater familias\" che aveva come fulcro della terapia il vino, l'olio e la lana. Fra tutti i rimedi quello per curare ogni tipo di malattia, secondo Catone, il migliore era il cavolo che ha virt\u00f9 terapeutiche eccezionali come cataplasma ed irrigazioni e fa passare subito il raffreddore. Anche la stessa urina di chi ha mangiato cavoli ha capacit\u00e0 terapeutiche.\nQuando il cavolo risultava poco efficace, sosteneva Catone, in altri casi si poteva ricorrere alla magia come per sanare le lussazioni: forniti di una canna verde, si reciti la formula \"motas uaeta daries dardaries, asiadarides una te pes\" e si canti ogni giorno \"haut haut istasis tarsis ardannabon \" fino a quando si guarir\u00e0.\nIn effetti per Catone la malattia doveva essere considerata una prova che il vero uomo doveva riuscire a superare con le sue forze, con i rimedi offerti dalla natura e con gli insegnamenti di quegli antichi che avevano forgiato il cittadino romano.\nI medici greci.\nNonostante la sfiducia dei tradizionalisti i medici greci o forestieri si affermarono in Roma tanto che sia Cesare che Augusto concessero loro il diritto di cittadinanza e vietarono che potessero essere rimandati ai loro luoghi d'origine\nI medici, per lo pi\u00f9 schiavi o liberti, che pretendevano un onorario per le loro cure, cosa che destava scandalo presso gli aristocratici tradizionalisti, erano considerati come utili artigiani tanto che molti signori istruivano alla medicina gli schiavi pi\u00f9 dotati per tenerli presso di loro come medici personali o di famiglia servendosene, come permetteva la legge, anche dopo la loro liberazione\nLa formazione medica.\n&lt;poem&gt;\u00abPrima era medico, Diaulo, ora fa\nil becchino, ricompone i cadaveri\nsul letto, come quand'era\nmedico\u00bb\n(Marziale, I, 47)&lt;/poem&gt;\nUna vera e propria formazione all'arte della medicina non esisteva in Roma. Chiunque poteva dichiararsi medico e senza nessuna cognizione teorica o esperienza pratica aprire un ambulatorio.\nGaleno, nel II secolo d.C., nota come molti dei suoi presunti colleghi non sappiano neppure leggere mentre il medico Tessalo, vissuto durante il governo di Nerone, pretende di formare alla medicina in meno di sei mesi.\nL'esercizio della professione era remunerativo e molti, del tutto inesperti, come ciabattini e tessitori, diventavano da un giorno all'altro medici o meglio lo diventavano facendo esperienza sulla pelle dei loro pazienti \nIn realt\u00e0 qualcuno dei medici pi\u00f9 ignoranti e letali fu sottoposto a processo ma ve ne erano anche di quelli che, oltre ad attenersi alle norme etiche e professionali del giuramento di Ippocrate, avevano una seria preparazione scientifica, basata sulle opere di Ippocrate di Coo e di altri medici (V, IV secolo a.C.), su i testi di Galeno da Pergamo (II secolo d.C.), sulle opere di Sorano sulle malattie ginecologiche (I, II secolo d.C.), su gli scritti di farmacologia di Dioscoride (I secolo d.C.), su gli otto libri del \"De medicina\" di Celso (14 a.C. circa \u2013 37 d.C. circa).\nIn effetti molto valeva l'esperienza nella cura delle malattie che il serio aspirante alla professione iniziava ad avere come praticante nell'ambulatorio di un medico e come accompagnatore nelle visite domiciliari. L'aspirante dottore di solito faceva anche parte della schiera di assistenti del medico affermato che infastidivano lo scorbutico Marziale\n&lt;poem&gt;\u00abEro malato, ma tu, con cento \nallievi, ti sei precipitato da me,\no Simmaco. Con cento mani gelate\ndi tramontana mi hanno toccato, \nnon avevo febbre ma ora\no Simmaco, lo so.\u00bb\n(Marziale, V, 9)&lt;/poem&gt;\nLa \"taberna medica\".\nQuello che noi oggi chiamiamo lo studio del medico nell'antica Roma non si distingueva dalle altre botteghe presenti nel foro che gli archeologi sono in grado di identificare solo per i reperti di strumenti medici ivi ritrovati.\nL'arredamento era piuttosto semplice: cassapanche e cassette per gli strumenti medici, le medicine, teli e bende, anfore con acqua, olio e vino, due sedie e sgabelli e spesso anche un lettino. Nella completa mancanza di ospedali civili, vicino all'ambulatorio vi era una specie di lazzaretto per la degenza e l'osservazione dei pazienti operati.\nLe terapie.\nLe operazioni chirurgiche avvenivano di solito con il malato pi\u00f9 o meno narcotizzato e che doveva esser tenuto fermo dagli assistenti dei chirurghi romani che non esitavano a \u00abtagliare e bruciare\u00bb, come riferisce Seneca, per averli visti all'opera, equiparando a crolli e incendi \u00able carneficine dei medici quando operano le ossa o infilano le mani nelle profondit\u00e0 degli intestini\u00bb\nIl salasso era considerato una sorta di panacea per molte malattie e pur essendovi una farmacopea abbastanza sviluppata nella Roma antica non esisteva la professione del farmacista: il medico preferiva confezionarsi da solo i farmaci da adoperare badando bene a dar loro un profumo o un colore piacevole\nLa ricchezza dei medici.\nI medici pi\u00f9 noti ed apprezzati raggiungevano dei redditi annui molto elevati sino a parecchie migliaia di sesterzi giungendo ad accumulare patrimoni milionari ottenuti anche con il \"regalo d'onore\", da cui il termine \"onorario\", con cui i malati pi\u00f9 ricchi risanati usavano premiare il medico competente con del denaro in sovrappi\u00f9 di quello richiesto.\nAlcuni invece, per avidit\u00e0 si comportavano in modo difforme dall'etica della professione prolungando costose cure per una malattia gi\u00e0 sanata oppure pretendendo somme ingenti per una medicina di poco prezzo. o addirittura portando a morte un paziente che avesse incluso il proprio medico nel suo testamento:\nI medici specialisti.\nIl medico nell'antica Roma era di solito un professionista \"generico\" che non aveva una precisa specializzazione, con l'eccezione di alcune grandi citt\u00e0 dove esercitavano rari medici specialisti che divengono pi\u00f9 numerosi a partire dal I secolo d.C. in tre settori della medicina: la chirurgia (\"chirurgus\"), l'oculistica (\"ocularius\") e l'otorinolaringoiatria (\"auricularius\"). Alcuni come un tale Decimio Eros Merula di Assisi aveva una doppia specializzazione in chirurgia e oculistica e per questo motivo, come attesta un'iscrizione sul suo sepolcro, accumul\u00f2 tanto denaro da lasciare il comune erede di una grossa donazione.\nUno specialista molto attivo nell'antichit\u00e0 era l'oculista, il che fa supporre una diffusione delle malattie collegate agli occhi come attestano i frequenti, circa 300, ritrovamenti archeologici nelle regioni occidentali dell'Impero, del cosiddetto \"pestello dell'oculista\", consistente in una piccola piastra di pietra, di circa 5 centimetri di lato, su cui erano scritti il nome del medico e il principio attivo della medicina con le relative indicazioni. Il pestello veniva adoperato come un mortaio per realizzare unguenti particolari che venivano essiccati ed usati come colliri (\"panini\") come \"la pomata di Onesto Lautino contro vecchie cicatrici\" (\"Honesti Lautini diamisus ad veter[es] cica[trices]\")\nLa letteratura medica dell'epoca \u00e8 ricca di trattati dedicati alla ginecologia ma non vi sono prove, ad eccezione di una fonte (cfr. Sorano, III, pr.), che attestino la professione di ginecologi come medici specializzati. Nei parti aveva maggiore importanza la funzione dell'ostetrica mentre il medico svolgeva un'azione di sostegno nei casi difficili. \u00c8 probabile che i pochi medici donna di cui abbiamo testimonianze fossero specializzate proprio in ginecologia dove ci si avvaleva di strumenti abbastanza evoluti come lo \"speculum vaginale\".\nPoich\u00e9, come per il medico generico, anche per lo specialista non esisteva alcuna formazione o autorizzazione pubblica, non mancavano ciarlatani che con poca spesa si inventavano strane specializzazioni come quella per rimuovere i marchi a fuoco di ex schiavi, per la bruciatura di ciglia o per le fratture o come quegli specialisti delle malattie della pelle che affluirono numerosi dall'Egitto, per arricchirsi con le loro prestazioni ai romani colpiti da un'epidemia di lebbra.\nL'odontoiatria non costituiva una specializzazione particolare molto diffusa ma era in genere esercitata dai chirurghi che la praticavano, in assenza di anestetici efficaci, in modo molto doloroso per i malcapitati. Inoltre le conoscenze del tempo permettevano di applicare protesi dentali e di sostituire denti cariati con altri di avorio o metalli.\nLa medicina pubblica romana.\nCome i greci, i romani utilizzarono vari rituali religiosi per la guarigione, perch\u00e9 credevano all'origine soprannaturale di molte malattie ma, a differenza della societ\u00e0 greca che riteneva che la salute fosse un fatto privato e personale, il governo romano tutel\u00f2 e incoraggi\u00f2 il miglioramento della sanit\u00e0 pubblica. Inoltre, accanto a una medicina privata, Roma aveva istituito una comunit\u00e0 di servizi igienici e sanitari con lo scopo di prevenire le malattie attraverso il miglioramento delle condizioni di salute con la costruzione di acquedotti per portare acqua in citt\u00e0, di bagni pubblici e di reti delle acque reflue.\nRoma diviene maestra di igiene sociale nel mondo: gli acquedotti, le terme, l'ordinamento dei parchi, la sorveglianza igienica sugli alimenti, le cloache e le leggi sanitarie a difesa della salute pubblica sono, attraverso le scuole, conosciute e rinomate in tutto l'impero; nel III secolo d.C. tutto l'insegnamento \u00e8 riordinato, la medicina greca \u00e8 applicata, codificata perfettamente, con evoluzione nelle regole igieniche.\nLa classe medica ha una posizione importante nella societ\u00e0 e nello stato, la medicina legale \u00e8 importantissima nel complesso delle leggi e lo stato affida al medico la cura e la responsabilit\u00e0 della salute del cittadino.\nGli ospedali.\nAi romani \u00e8 stata attribuita l'istituzione degli ospedali pubblici rintracciandone il primo nell'isola Tiberina dove fu eretto nel 293 a.C. un tempio dedicato ad Esculapio. Tavolette ex voto sono state ritrovate nel letto del Tevere che testimoniano come vi si recassero in pellegrinaggio coloro che avevano chiesto l'intercessione del dio per ottenerne la guarigione. In realt\u00e0 non si trattava di un vero e proprio ospedale dove fossero fornite cure continue agli ammalati ma di una sorta di lazzaretto dove venivano lasciati gli schiavi ammalati che i padroni non intendevano curare. Non vi sono prove che vi fosse una qualche organizzazione per la cura dei malati che molto probabilmente venivano col\u00e0 portati e abbandonati alla loro sorte. Si sa che l'imperatore Claudio intervenne per metter fine a questa consuetudine disponendo che se lo schiavo abbandonato fosse guarito poteva considerarsi libero.\nLazzaretti simili vi erano anche nei latifondi dove venivano allestiti ricoveri (\"valetudinarium\") per curare quei braccianti che accusassero una qualche malattia qualora se ne accertasse la veridicit\u00e0..\nL'amministratore del fondo s'incaricava di fare \u00abaerare ogni tanto i \"valetudinaria\", anche se momentaneamente vuoti, e di tenerli sempre puliti, cosicch\u00e9 in ogni caso di bisogno gli ammalati li trovino sempre in ordine\u00bb. Si trattava di una sorta di infermeria con stanze per i malati allettati che di solito si trovava oltre che nei poderi anche nelle case di ricchi proprietari.\nLa medicina militare.\nSappiamo molto poco riguardo alla medicina militare nell'et\u00e0 repubblicana. Gli autori che ne testimoniano prima di Augusto, come Tito Livio, raccontano che i feriti nelle battaglie venivano portati nei villaggi nei pressi delle zone di conflitto,per essere curati.\nCon la riforma dell'esercito di Augusto vennero introdotti i medici militari che avevano ricevuto, al contrario di quelli civili, una specifica formazione. I medici militari vengono arruolati come gli altri soldati e rimangono in servizio per circa 16 anni presso i \"valetudinaria\", qualcosa di molto simile ai moderni ospedali.\nNegli accampamenti era quasi sempre presente una grande infermeria i cui resti sono stati trovati in diverse citt\u00e0-accampamento con a capo il \"medicus castrensis\", esentato da ogni altro servizio, assistito da \"capsarii\" (infermieri guardarobieri), \"frictores\" (massaggiatori), \"unguentari\" , \"curatores operis\" (addetti al servizio farmaceutico), \"optiones valetudinarii\" (addetti al vitto e all'amministrazione).\nLa cavalleria possedeva propri medici (\"medici alarum\") cos\u00ec come nella marina vi erano i \"medici triremis\". Vi era anche una gradazione dei medici militari in \"medicus legionaris\" di grado superiore al \"medicus coorti\", ed infine il \"medicus ordinarii\" che aveva il grado corrispondente a quello di centurione, ma senza un comando effettivo su i soldati.\nDecadenza della medicina romana.\nCon la caduta dell'impero romano decade anche la medicina romana, insieme ad altre branche della scienza e della tecnica: il Medioevo si delinea con le sue grandi epidemie e pestilenze e centinaia di migliaia di vittime. Con il sorgere del Cristianesimo, il culto di Esculapio-salvatore, \u00e8 sostituito dal Cristo, medico dell'anima e del corpo: il Vangelo si rivolge agli ammalati e si parla di guarigione come di divino intervento. La medicina religioso-cristiana combatte le formule magiche e promuove le preghiere, l'imposizione delle mani e le unzioni con olio santo e studi e ricerche scientifiche vengono considerati inutili. L'influsso delle correnti mistiche orientali incontra questa medicina religiosa e si fonde in una medicina popolare che ricorre al culto di santi guaritori (antico e non dimenticato concetto) che, con il tempo e con l'influsso bizantino, si trasformer\u00e0 in medicina conventuale che, specie con l'uso delle erbe medicinali e la riscoperta degli antichi testi medici, segner\u00e0 l'inizio di una nuova scienza medica."}
{"id": "93229", "revid": "177967", "url": "https://it.wikipedia.org/wiki?curid=93229", "title": "Renato Rascel", "text": "Biografia.\nInfanzia e adolescenza da \"figlio d'arte\".\nRenato Rascel nasce a Torino il 27 aprile 1912 durante una tappa della \"tourn\u00e9e\" della compagnia d'arte in cui lavorano suo padre Cesare Ranucci, cantante di operetta, e sua madre Paola Massa, ballerina classica. Riceve il battesimo nella basilica di San Pietro in Vaticano secondo il desiderio del padre, romano da ben sette generazioni, e alla Citt\u00e0 eterna la sua vita rester\u00e0 sempre legata.\nAffidato dai genitori a una zia, a causa del loro lavoro che li costringeva a continui spostamenti, Renato cresce a Roma, nell'antico rione di Borgo, insieme alla sorella Giuseppina (scomparsa a soli diciassette anni). Frequenta la Scuola Pontificia Pio IX, gestita dai Fratelli di Nostra Signora della Misericordia, i quali, oltre a impartire l'insegnamento scolastico, organizzavano corsi di canto, musica e recitazione. Gi\u00e0 durante la partecipazione a queste attivit\u00e0 Renato mostra i segni del suo precoce talento, al punto di essere ammesso a far parte, all'et\u00e0 di dieci anni, del Coro delle Voci Bianche della Cappella Sistina, allora diretto dal Maestro don Lorenzo Perosi. Sempre in questo periodo si esibisce per la prima volta in pubblico, come batterista di un complesso jazz di dilettanti scritturato dal Circolo della Stampa.\nPoco tempo dopo esordisce in teatro a fianco del padre, divenuto direttore della filodrammatica \"Fortitudo\", nel dramma popolare \"Pi\u00f9 che monelli\", dove interpreta la parte di un ragazzino che muore a causa di un sasso tiratogli da un compagno di giochi.\nConsapevole del fatto che la carriera artistica non \u00e8 tra le pi\u00f9 facili e remunerative, il padre cerca di avviare Renato a lavori pi\u00f9 sicuri e redditizi. Per qualche tempo il ragazzo lavora come apprendista calderaio, muratore e garzone di barbiere, ma il richiamo dell'arte \u00e8 troppo forte per lui. Renato ha solo tredici anni quando viene scritturato in pianta stabile come musicista dal proprietario del locale \"La Bomboniera\"; in seguito suoner\u00e0 alla \"Sala Bruscolotti\", noto ritrovo della Capitale. A quindici anni entra a far parte del complesso musicale \"Arcobaleno\". L'impresario teatrale napoletano Luigi Vitolo, notata la sua esuberanza, lo spinge a improvvisare negli intervalli dell'orchestra numeri di danza e di arte varia che riscuotono ilarit\u00e0 e successo dal pubblico.\nSempre nello stesso periodo Renato gioca a calcio come ala destra nelle squadre giovanili della Societ\u00e0 di Ginnastica e Scherma Fortitudo. Con la fusione nel 1927 di Fortitudo, Alba e Roman nell'Associazione Sportiva Roma, diventa un appassionato tifoso del sodalizio giallorosso: a lui si deve l'iconica frase \"La Roma non si discute, si ama\", pronunciata il 17 giugno 1951 in occasione della retrocessione dei capitolini in Serie B, e fu anche uno dei contributori alla \"Colletta del Sistina\", una raccolta fondi tenutasi nella stagione 1964-1965 in favore della Roma, all'epoca gravata dai debiti.\nL'avanspettacolo.\nAll'inizio degli anni trenta, e dopo un lungo tirocinio in compagnie di avanspettacolo, Renato Ranucci decide di scegliersi un nome d'arte e sceglie casualmente quello di \"Rachel\" (dal nome di una cipria francese molto famosa in quel tempo); tuttavia, poich\u00e9, come ammetter\u00e0 pi\u00f9 tardi in alcune interviste, sono in molti a sbagliarne la pronuncia, decide di sostituire la \"ch\" con \"sc\", onde evitare errori. Successivamente gli viene addirittura imposto il nome \"italianizzato\" di \"Rascele\" in ottemperanza alle direttive emanate da Achille Starace per conto del regime fascista, malgrado le resistenze del giovane, ma arguto, Renato che pare abbia risposto: \u00abCambiate prima Manin in \"Manino\", e poi ne riparliamo\u00bb.\nNel 1932 Rascel viene scritturato dalla compagnia teatrale dei fratelli Schwartz per recitare la parte di Sigismondo nell'operetta \"Al cavallino bianco\", con la quale esordisce al Teatro Lirico di Milano il 24 febbraio 1933, venendo notato dal critico teatrale Renato Simoni, che in un suo articolo loda le sue qualit\u00e0 acrobatiche. \u00c8 in questo periodo che matura la decisione di creare un suo personaggio originale e libero dai manierismi recitativi dell'epoca, un omino dall'aria candida che declama monologhi assurdi, ricchi di spericolate invenzioni linguistiche (talvolta a doppio senso). L'aspetto fisico gracile e minuto, accentuato da una palandrana troppo grande con un taschino sulla schiena, insieme alle sgangherate battute comiche talvolta inventate sul momento dalla sua fervida fantasia, ne fanno un personaggio decisamente anticonformista. Gli esordi non sono incoraggianti, ma, durante una fatidica serata al cinema-teatro Medica di Bologna, il pubblico, composto in grande maggioranza da studenti, dopo attimi di muto sbalordimento esplode in applausi e addirittura lo porta in trionfo. Rascel capisce allora che saranno le generazioni pi\u00f9 giovani ad apprezzare la sua \"nuova\" comicit\u00e0 e a trovare nelle sue battute senza senso l'antidoto al clima oppressivo dell'epoca. Nasce cos\u00ec la comicit\u00e0 di Rascel, nuova e diversa rispetto a quanto offre il panorama artistico dell'epoca, che si basa principalmente sui doppi sensi sessuali pi\u00f9 o meno velati. Al contrario Rascel inaugura un umorismo pi\u00f9 ingenuo e disarmante, a volte anche infantile e surreale, che si caratterizza per l'imprevedibilit\u00e0 e la repentinit\u00e0 delle trovate, spesso improvvisate, che spiazzano il pubblico anche per la fisicit\u00e0 con cui l'attore tiene il palcoscenico, con \"prestazioni\" che non di rado evidenziano non comuni doti atletiche. La rappresentazione teatrale diviene allora quasi una gara, spesso frenetica, che Renato vuole vincere a ogni costo e non demorde, n\u00e9 si scoraggia, qualunque sia il pubblico che ha davanti.\nNel 1939, durante una pausa in camerino, scrive di getto le prime strofe di quella che suona come un'altra delle sue surreali filastrocche: \"\u00c8 arrivata la bufera / \u00e8 arrivato il temporale / chi sta bene e chi sta male / e chi sta come gli par\", che il pubblico accoglie con una risata generale e liberatoria, quasi a voler sdrammatizzare l'addensarsi sull'Europa di un nuovo conflitto bellico a cui le parole della canzone sembrano fare riferimento neanche troppo velatamente.\nE in verit\u00e0 con la censura Rascel avr\u00e0 non poche grane, ripetutamente braccato da pignoli burocrati che si ostinano a vedere nei testi dei suoi bizzarri componimenti, che portano titoli come \"Mi chiamo Viscardo\", \"La canzone del baffo\", \"Torna a casa che mamma ha buttato la pasta\" e \"La canzone della zanzara tubercolotica\", chiss\u00e0 quali reconditi significati ostili al regime. Di questi \"incerti del mestiere\" Rascel si prender\u00e0 una successiva rivincita con una scenetta del film \"Gran variet\u00e0\" del 1953 in cui interpreter\u00e0 s\u00e9 stesso e il personaggio del censore in epoca fascista e post-fascista.\nPrende quindi parte alle riviste di Nelli e Mangini \"Tutto \u00e8 possibile\" (1941-42), e \"Allegretto ma non troppo\" (1943-44).\nL'esordio sul grande schermo.\nIl personaggio di Renato Rascel, oltre al successo nel teatro di rivista, aveva attirato l'attenzione di scrittori come Cesare Zavattini e Vittorio Metz, che scrive per lui il soggetto e la sceneggiatura del suo primo film. Nel 1942 hanno quindi inizio le riprese del film che doveva intitolarsi \"Un manoscritto in bottiglia\", ma durante la lavorazione Rascel conosce l'attrice Tina De Mola, della quale si innamora, e scrive per lei la canzone \"Pazzo d'amore\", che diventer\u00e0 la colonna sonora e il titolo del film, diretto da Giacomo Gentilomo. Il 19 luglio 1943 Rascel e Tina De Mola si sposano, ma pochi mesi dopo, in seguito alla caduta del fascismo e all'occupazione di Roma da parte dei nazisti, Rascel e la moglie, invisi alle autorit\u00e0 occupanti, sono costretti a nascondersi, trovando rifugio in Vaticano. In seguito Rascel manifester\u00e0 la propria gratitudine per il suo salvataggio collaborando con la sezione propaganda e stampa della DC e partecipando al film di propaganda \"Ho scelto l'amore\".\nLa rivista e il cinema.\nDopo la fine della guerra, Rascel torna al teatro di rivista con la nuova macchietta del \"piccolo corazziere\", altro personaggio incentrato sul contrasto tra la sua bassa statura e l'elmo e lo sciabolone d'ordinanza. Prende parte alle riviste \"Viva fra' Diavolo\" di Dino Falconi (1945-46), \"Cominci\u00f2 con Caino e Abele\" di Michele Galdieri (1946-47), \"Soffia so' ai Bagno di mare\" di Mattoli, Garinei e Giovannini (1947), \"Il cielo \u00e8 tornato sereno\" di Polacci (1947-48), \"Aria di Roma\" di Amendola e Mac (1948), \"Ma non \u00e8 successo niente\" di Polacci (1948-49), \"Sogno di una notte di questa estate\" di Garinei e Giovannini (1949-50), \"Perep\u00e8 perep\u00e8\" di Veltroni, Ferretti, Leoni, Fiorentini (1950-51), \"E invece... pure\" di Veltroni, Ferretti, Leoni, Fiorentini (1951-52).Il 1952 \u00e8 per lui l'anno della svolta, poich\u00e9 interpreta per la regia di Alberto Lattuada il film \"Il cappotto\", tratto dal racconto di Nikolaj Gogol'. In questa pellicola, per la prima volta, Rascel interpreta un ruolo drammatico, dimostrando di essere un attore completo. La sua interpretazione gli frutter\u00e0 l'ambito riconoscimento del Nastro d'argento. Sempre nello stesso anno, il 15 dicembre esordisce al Teatro Sistina di Roma con \"Attanasio cavallo vanesio\", che sar\u00e0 la prima delle \"favole musicali\" scritte appositamente per lui da Garinei e Giovannini, a cui faranno seguito nel 1953 \"Alvaro piuttosto corsaro\" e nel 1954 \"Tobia, candida spia\".\nDurante gli anni cinquanta Rascel gira diversi film, interpretando spesso il personaggio dell'antieroe timido e impacciato che alla fine riesce quasi sempre a trovare la felicit\u00e0 e l'amore. Sono di questo periodo pellicole come \"Amor non ho... per\u00f2... per\u00f2\", dove recita insieme a Gina Lollobrigida, \"Figaro qua, Figaro l\u00e0\", dove riesce quasi a rubare la scena a Tot\u00f2, e altri titoli come \"Napoleone\", dove ha come \"spalla\" Raimondo Vianello nelle vesti del generale Cambronne, \"Io sono il Capataz\", insieme a Silvana Pampanini, e \"Il bandolero stanco\", che lo vede contrapposto al corpulento Tino Buazzelli.\nLa perfetta dizione e le qualit\u00e0 interpretative di Rascel gli fruttano l'esordio come attore radiofonico nel 1952 con una riduzione radiofonica delle \"Avventure del Barone di M\u00fcnchhausen\", andata in onda il 14 aprile di quell'anno. Nel successivo settembre, Rascel torna di nuovo alla radio con \"Una domanda di matrimonio\", tratta da un testo di Anton \u010cechov, in cui interpreta la parte di Lomov. La garbata voce di Renato Rascel nel tempo diventer\u00e0 una presenza regolare nei programmi radiofonici, sia in quelli di intrattenimento sia in quelli di prosa, contribuendo in maniera rilevante alla sua popolarit\u00e0.\nNel 1953 Rascel si cimenta inoltre per la prima (e unica) volta con la regia cinematografica, dirigendo s\u00e9 stesso, insieme a Valentina Cortese e a Paolo Stoppa, ne \"La passeggiata\", un film ancora tratto da un racconto di Gogol (\"La prospettiva Nevskij\" del 1835), che non riusc\u00ec a ripetere il successo del \"Cappotto\", probabilmente a causa della trama, un po' troppo audace per l'epoca, che raccontava la storia di un timido istitutore di collegio, il quale si innamora di una prostituta, suscitando scandalo.\nArrivato a godere di una vasta popolarit\u00e0, Rascel decide di lasciare la rivista musicale per dedicarsi al teatro di prosa. Crea una sua compagnia denominata, non senza autoironia, \"Teatro del Piccolo\", mettendo in scena lavori come \"Bobosse\" di Andr\u00e9 Roussin e \"Gli agnellini mangiano l'edera\" di Noel Langley. Questa volta per\u00f2 i suoi sforzi non vengono coronati dal successo e nel 1957 decide di ritornare in grande stile alla commedia musicale con \"Un paio d'ali\" insieme all'affascinante Giovanna Ralli, con la quale esordisce al Teatro Lirico di Milano il 18 settembre di quell'anno.\nLa fama internazionale.\nNel 1957 Rascel acquisisce notoriet\u00e0 internazionale con la sua canzone \"Arrivederci Roma\", che spinge un produttore cinematografico di Hollywood a proporgli di girare un film al fianco del tenore Mario Lanza. Nasce cos\u00ec \"The Seven Hills of Rome\", girato in esterni a Roma e in interni negli stabilimenti della Titanus, dove Rascel non sfigura al fianco del grande tenore americano e di Marisa Allasio. Il film verr\u00e0 distribuito in Italia con il titolo \"Arrivederci Roma\".\nNello stesso anno Rascel viene contattato da Tino Rossi, che gli chiede l'autorizzazione a incidere la versione francese della sua famosa canzone. Tra i due artisti si instaura un sodalizio, fondato sulla reciproca simpatia e ammirazione, che conduce Rascel ad accettare l'arduo incarico di comporre le musiche di scena dell'operetta \"Naples au baiser de feu\", tratta da un racconto di Auguste Bailly e dal quale nel 1954 era gi\u00e0 stato tratto un film, diretto da Richard Brooks e interpretato da Lana Turner, dal titolo \"La fiamma e la carne\". L'operetta va in scena al Teatro Mogador di Parigi il 7 dicembre 1957 e vede comparire Rascel nell'insolita veste di maestro concertatore.\nL'anno seguente Rascel ottiene l'annullamento del suo matrimonio con Tina De Mola, dalla quale si era separato diversi anni prima. Il sodalizio artistico tra i due continuer\u00e0 comunque per diversi altri anni.\nNel 1958 \u00e8 protagonista del film \"Come te movi, te fulmino!\", diretto da Mario Mattoli, versione cinematografica della commedia musicale \"Un paio d'ali\". Nello stesso anno, inoltre, interpreta il film \"Policarpo, ufficiale di scrittura\" per la regia di Mario Soldati, al fianco di una giovanissima Carla Gravina. Questa interpretazione gli vale il premio David di Donatello.\nLa televisione.\nNel frattempo erano iniziate le trasmissioni televisive in Italia e anche Renato Rascel si affaccia sul piccolo schermo con due trasmissioni. Il primo si intitola \"'Na voce, 'na chitarra e un po' di Rascel, confidenze musicali in chiave di basso\" e va in onda il 22 ottobre 1955. L'altro \u00e8 uno spettacolo musicale vero e proprio, con testi di Guido Leoni e Dino Verde, dal titolo \"Rascel la nuit\", che viene trasmesso il 6 ottobre 1956.\nIl 14 dicembre 1958 la prima puntata della sua trasmissione televisiva \"Stasera a Rascel City\", da lui scritta (insieme a Guido Leoni) e interpretata per la regia di Eros Macchi, fa registrare un clamoroso insuccesso. I telespettatori, abituati a programmi con eleganti presentatori e ballerine in costume, rimangono sconcertati nel vedere Rascel e gli altri partecipanti (tra cui Tina De Mola, Mario Carotenuto ed Ernesto Calindri) nelle vesti di barboni con abiti sdruciti e rappezzati che improvvisano uno spettacolo in un viale periferico, e intasano di telefonate di protesta i centralini della Rai. Il giorno seguente i critici televisivi dei maggiori quotidiani stroncano lo spettacolo e il copione delle rimanenti puntate viene rimaneggiato, cercando di correre ai ripari.\nSuccesso a Sanremo e in teatro.\nNel 1960, in coppia con Tony Dallara, partecipa al Festival di Sanremo con la canzone vincitrice \"Romantica\", da lui composta e con il testo firmato da Dino Verde. La sua interpretazione, melodica e molto \"sussurrata\", \u00e8 in aperto contrasto con la versione di Dallara, che \u00e8 uno dei cosiddetti \"cantanti urlatori\". Ma sar\u00e0 proprio Dallara a portare al successo Rascel e la sua canzone. La vittoria tuttavia non sar\u00e0 senza polemiche, in quanto Rascel verr\u00e0 accusato di aver copiato la musica, dando adito a una causa in tribunale che vedr\u00e0 Rascel vincitore grazie a una perizia di parte firmata da Igor Stravinski. La canzone parteciper\u00e0 anche all'Eurovision Song Contest, classificandosi all'ottavo posto. Collabora con un altro grande artista, Alberto Testa, con la canzone \"Benissimo\". Sempre nel 1960 \u00e8 protagonista del film \"Il corazziere\", basato su una sua vecchia macchietta riproposta nel musical \"Attanasio cavallo vanesio\", film che ebbe un buon successo.\nRascel per\u00f2 il grande successo lo raggiunge in teatro, specialmente in quello che oggi chiamiamo musical. Infatti lo spettacolo \"Attanasio cavallo vanesio\" del 1952, scritto con Garinei e Giovannini e con le musiche di Gorni Kramer, \u00e8 considerato la prima vera commedia musicale italiana, che ha aperto poi la strada ad altri grandi successi ancora oggi in scena. Seguono poi \"Alvaro piuttosto corsaro\" nel 1953, \"Tobia la candida spia\" nel 1954 e \"Un paio d'ali\" nel 1957, tutti firmati da Garinei e Giovannini e interpretati da un formidabile Rascel, sempre con le musiche di Kramer. Nel dicembre 1960 Rascel torna a calcare le tavole del palcoscenico del Teatro Sistina di Roma con la rivista \"Rascelinaria\", nella quale ripropone gli sketch e le macchiette pi\u00f9 popolari del suo repertorio. L'anno seguente fa il bis con \"Enrico '61\", ispirata alle celebrazioni del centenario dell'Unit\u00e0 d'Italia, con Gianrico Tedeschi, Gisella Sofio, Renzo Palmer e Gloria Paul. Questa commedia musicale verr\u00e0 trasmessa in televisione nel 1964. Sempre nel 1961 partecipa al 9\u00ba Festival della Canzone Napoletana, dove, in abbinamento a Johnny Dorelli, si esibisce con il brano \"Nun chiagnere\".\nNel 1964 Rascel interpreta, al fianco di Delia Scala, un'altra commedia musicale di Garinei e Giovannini, \"Il giorno della tartaruga\", e anche questa volta il successo \u00e8 notevole. Dopo una lunga serie di repliche nei teatri delle maggiori citt\u00e0 italiane, verr\u00e0 trasmessa in televisione nel 1966.\nIl 1966 vede Rascel tornare al teatro di prosa con \"La strana coppia\" di Neil Simon. Suo antagonista in scena \u00e8 Walter Chiari, con il quale esordisce al teatro Politeama di Napoli. Nell'autunno del 1968 \u00e8 di nuovo al Teatro Sistina per interpretare la commedia musicale \"Venti zecchini d'oro\", scritta da Pasquale Festa Campanile, Massimo Franciosa e Luigi Magni e diretta da Franco Zeffirelli. Del cast fanno anche parte Maria Grazia Buccella, Angela Luce e Paola Borboni.\nSe la sua vita professionale \u00e8 stata piena di soddisfazioni, lo stesso non pu\u00f2 sempre dirsi della sua vita personale, intrecciata di alterne vicissitudini. Dopo la fine del suo primo matrimonio, si lega alla sua segretaria personale, la francese Huguette Cartier, che sposer\u00e0 nel 1966 ma che lascer\u00e0 pochi anni dopo per legarsi all'attrice e compagna di lavoro Giuditta Saltarini, dalla quale nascer\u00e0 nel 1973 il suo unico figlio, Cesare. I due si uniranno in matrimonio nel 1980.\nNel 1969, dopo aver girato il film \"Il trapianto\", Rascel decide di abbandonare definitivamente il cinema e di dedicarsi esclusivamente alla musica e al teatro. Nell'autunno del 1970 prepara una nuova commedia musicale di Garinei e Giovannini, dal titolo \"Alleluja brava gente\", che dovrebbe interpretare insieme a Domenico Modugno, ma quest'ultimo \u00e8 costretto a rinunciare a causa di un infortunio. Viene quindi scritturato quale co-protagonista l'ancor giovane Gigi Proietti, con il quale Rascel raggiunge un'intesa perfetta nonostante la differenza d'et\u00e0 e di stile tra i due attori. Con questa commedia musicale Rascel si congeda dal pubblico del Sistina.\nDopo un interessante esperimento televisivo del 1967 alle prese con autori teatrali francesi come Georges Courteline (\"Les Boulingrin\", trasmesso anche dalle emittenti francofone e oggi incredibilmente archiviato in RAI nell'edizione doppiata da attori locali) e Ionesco (\"Delirio a due\", accanto a Fulvia Mammi), gli anni settanta sono ricchi di soddisfazioni professionali e personali. Gira per la RAI una serie di telefilm diretti da Vittorio Cottafavi e intitolata \"I racconti di padre Brown\", tratta dagli omonimi racconti di Gilbert Keith Chesterton, in cui \u00e8 affiancato da Arnoldo Fo\u00e0. Nel 1972 conduce con brio la trasmissione televisiva \"Senza rete\", nella quale ritorna anche a esibirsi con alcune nuove canzoni \"strampalate\" di sua creazione, con titoli quali \"Il consiglione\", \"Il mondezzaro\" e \"Strilla e butta\", che verranno poi raccolte in un 33 giri dal titolo \"D'amore si ride\".\nRascel continua a lavorare in teatro sia in rappresentazioni di prosa, mettendo in scena nel 1972 \"Il prigioniero della seconda strada\" di Neil Simon e nel 1973 \"Il capitano di K\u00f6penick\" di Carl Zuckmayer, sia con spettacoli di intrattenimento, come \"Nel mio piccolo... non saprei\", andato in scena nel 1974, o \"Farsa d'amore e gelosia\", del 1976, che vede lui e Giuditta Saltarini contrapposti ad Arnoldo Fo\u00e0 e Francesca Romana Coluzzi.\nIl 1977 vede Rascel in un \"cammeo\" del film televisivo \"Ges\u00f9 di Nazareth\" diretto da Franco Zeffirelli, in cui interpreta il personaggio del cieco nato, mentre nel 1978 conduce su Rai Due il programma pomeridiano \"Buonasera con... Renato Rascel\", in cui alterna alcune delle sue celebri macchiette con conversazioni dal tono astratto e surreale con i telespettatori presenti in studio.\nGiornalismo e narrativa.\nRenato Rascel si dedica anche al mestiere di giornalista. Gi\u00e0 una ventina di anni prima, durante una sua lunga tourn\u00e9e all'estero, aveva inviato corrispondenze con le sue impressioni di viaggio a un settimanale che le aveva pubblicate in una rubrica dal significativo titolo \"Dal nostro invidiato speciale\". Si rivela un preciso commentatore sportivo in materia calcistica, soprattutto per quanto riguarda la Roma, squadra per cui fa il tifo dalla giovinezza. Nel 1969 sar\u00e0 conduttore del programma radiofonico di sport \"Tutto da rifare\", che va in onda il luned\u00ec, e in cui l'attore commenta spiritosamente gli avvenimenti sportivi del giorno precedente. Per qualche tempo inoltre Rascel avr\u00e0 una sua rubrica fissa sul quotidiano romano \"Il Tempo\". Inoltre verr\u00e0 chiamato da Giorgio Strehler, suo grande estimatore, a tenere un ciclo di lezioni sulla scrittura drammaturgica presso la scuola del Piccolo Teatro di Milano.\nAl pubblico giovanile Rascel ha sempre dedicato molta attenzione, e negli anni sessanta si cimenta anche come scrittore di favole per bambini. L'editore Mursia pubblicher\u00e0 tre suoi libri di favole, tra cui \"Il Piccoletto\", che riscuoteranno un discreto successo e verranno anche tradotti in altre lingue.\nGli ultimi lavori e l'addio alle scene.\nNegli anni ottanta, complice l'avanzare dell'et\u00e0, Renato Rascel comincia a diradare i suoi impegni. Appare ancora in televisione insieme alla Saltarini con la serie \"Nemici per la pelle\", uno dei primi esempi di \"situation comedy\" italiana, andata in onda nel 1980, e nel giugno del 1983 conduce il variet\u00e0 \"La porta magica\", con il quale si congeda dal pubblico televisivo. Continua tuttavia a lavorare in teatro, sia in interpretazioni di testi classici come \"Casina\" di Plauto, che nel 1984 va in scena nel teatro romano di Ostia, sia con pezzi di autori moderni, come \"D'amore si ride\" di Murray Schisgal, che l'attore interpreta nel 1985, sempre insieme alla fedele Giuditta Saltarini.\nDel 1986 \u00e8 la sua ultima apparizione in teatro, al fianco dell'amico Walter Chiari con il quale interpreta \"Finale di partita\" di Samuel Beckett. Proprio in questo anno la televisione gli dedica un programma in 12 puntate sulla sua vita, dal titolo \"C'era una volta io\u2026 Renato Rascel\", di Giancarlo Governi, nel quale racconta la sua storia, esibendosi anche in quella che forse \u00e8 la sua ultima canzone, \"E cammina, cammina\u2026\", realizzata per la sigla di coda.\nLa sua ultima apparizione pubblica \u00e8 legata alle iniziative legate al campionato mondiale di calcio dell'estate 1990, svoltosi in Italia, dove Rascel canta alcuni suoi cavalli di battaglia tra cui \"Arrivederci Roma\".\nMuore a Roma nella clinica Villa Alexia nella notte tra il 2 e il 3 gennaio 1991, a causa di un'arteriosclerosi irreversibile di cui soffriva da otto mesi. \u00c8 sepolto nel Cimitero Flaminio.\nTelevisione.\nCarosello.\nRenato Rascel partecip\u00f2 ad alcune serie di \"sketch\" della rubrica pubblicitaria televisiva \"Carosello\":"}
{"id": "93230", "revid": "124375746", "url": "https://it.wikipedia.org/wiki?curid=93230", "title": "Luciano Tajoli", "text": "Protagonista della canzone italiana del dopoguerra insieme a Claudio Villa, Narciso Parigi, Luciano Virgili e Giorgio Consolini, nell'arco della sua carriera ha venduto quarantacinque milioni di dischi in tutto il mondo. Da assoluto autodidatta fu capace di sviluppare un modo di cantare notevole per timbro, espressivit\u00e0 e il declamato chiarissimo. Tra le sue migliori interpretazioni si ricordano \"Mamma\", \"Rosso di sera\", \"Spazzacamino\", \"Tango delle capinere\" e \"Scrivimi\".\nBiografia.\nLuciano Tajoli nacque a Milano il 17 aprile 1920 in via Bessarione 42, nel popolare quartiere Vigentino, primogenito di Francesco, rilegatore di libri, e di Antonia Colomba, cameriera. La sua infanzia fu segnata dalla poliomielite, che lo colp\u00ec a un anno di et\u00e0, lasciandolo claudicante. Appassionato del canto sin da bambino, inizi\u00f2 a esibirsi all'et\u00e0 di quattro anni nelle osterie milanesi dove veniva accompagnato dal padre, raccogliendo i primi applausi. La prima canzone che impar\u00f2 fu \"Balocchi e profumi\", cantandola, su richiesta della maestra, per i compagni delle elementari. Terminata nel 1933 la scuola di avviamento al lavoro per poliomielitici, cominci\u00f2 a lavorare dapprima come apprendista in una sartoria, poi fu assunto come garzone in una barberia di Porta Romana, avendo la possibilit\u00e0 di avere il luned\u00ec libero, giorno ideale per chiedere audizioni alle case musicali. In seguito, per\u00f2, quando si accorse che lo stare in piedi per tante ore gli costava un'enorme fatica, cambi\u00f2 quest'ultima occupazione con quella di calzolaio, continuando a cantare, nel tempo libero, alle feste private, nei caff\u00e8 o per serenate, in cambio di piccoli compensi.\nA partire dal 1936 prese qualche lezione gratuita di canto presso le case editrici della Galleria del Corso, dove si recava in cerca di scritture. Nell'ambiente fu notato da Vittorio Mascheroni, che gli propose d'interpretare proprie canzoni nelle sale da ballo per dieci lire a sera. I primi guadagni incoraggiarono il giovane Tajoli a lasciare il mestiere di calzolaio per dedicarsi a tempo pieno alla musica. Per alcuni mesi del 1938, dopo un provino all'EIAR di Milano andato male, studi\u00f2 col maestro Mario Schisa, perfezionando la tecnica di emissione in presenza del microfono, per evitare che l'amplificazione coprisse le sfumature del suo timbro tenorile, in particolare i caratteristici passaggi alla mezza voce e al falsetto. Forte della nuova preparazione, nel 1939 partecip\u00f2 al concorso per voci nuove \"Il quarto d'ora del dilettante\", indetto dal Teatro Odeon di Milano, e lo vinse col brano \"Raggio di sole\" del maestro Alexandre Derevitsky, dopodich\u00e9 firm\u00f2 un contratto con l'etichetta discografica Odeon, con la quale incise il suo primo 78 giri, contenente \"Madonna fiorentina\" e \"Fior di rose\". Nel 1940 ottenne una piccola parte nella rivista \"Scandalo '40\" al Mediolanum di Milano: lo spettacolo, mediocre, ebbe il merito di rivelare le sue doti canore suscitando un'entusiastica accoglienza da parte del pubblico. Ne segu\u00ec poco dopo una tourn\u00e9e in Germania, dove alcuni giornali lo ribattezzarono \"Klein Gigli\".\nTra il 1941 e il 1942 incise \"Villa triste\" e \"Luna marinara\", due pezzi di successo che approdarono subito alla radio. Esonerato dal fronte, negli anni della guerra debutt\u00f2 nel teatro di variet\u00e0 col \"Carro di Tespi\" e cant\u00f2 in numerosi spettacoli di rivista come \"Scala d'argento\" (1943), \"Follie della citt\u00e0\" (1944), \"Tutto per lo sfollato\" (1944) e \"Cosa succede a Porta Romana?\" (1945), esibendosi poi, a guerra finita, in \"Quando cantava il cuore\", messo in scena a Napoli, in cui apparve accanto a Mario Riva e a Pupella e Beniamino Maggio. Frattanto aveva incontrato una sarta milanese di cinque anni pi\u00f9 giovane, Lina Agnesi, che spos\u00f2 il 22 febbraio 1943 nella chiesa di Sant'Agostino, dopo qualche resistenza della famiglia di lei. Nel 1947 prese parte ad \"Ancora un po' di cuore\" e nello stesso anno, con un camion quale palcoscenico mobile, intraprese un lungo e fitto tour nelle province del Nord Italia che rafforz\u00f2 la sua popolarit\u00e0, diffusa in particolare nel ceto medio-basso. Il repertorio destinato a questa fascia di pubblico includeva soprattutto brani melodico-sentimentali come \"Malinconia d'amore\", \"Credimi\", \"E zitto amore\", \"Lontananza\" e \"Serenata serena\", ma anche canzoni napoletane come \"Core 'ngrato\", \"Santa Lucia luntana\" e \"Munasterio 'e Santa Chiara\". Nello stesso periodo conobbe a Trieste il pianista Luciano Maraviglia, con il quale, in oltre vent'anni di collaborazione, scrisse alcune delle sue canzoni pi\u00f9 note, come \"Ti voglio cos\u00ec\", \"Luce degli occhi miei\" e \"Il valzer della strada\".\nNel 1950 il regista Mario Landi lo fece debuttare nel film musicale \"Canzoni per le strade\", la cui storia strappalacrime fu un successo al botteghino, tanto che Tajoli, negli anni a seguire, fu richiesto anche dal cinema, venendo scritturato in altri film come \"La pattuglia dell'Amba Alagi\", \"Il romanzo della mia vita\", \"Don Lorenzo\", \"Ascoltami\", \"Napoli piange e ride\", \"Il cantante misterioso\" e \"Trieste mia!\", che incass\u00f2 oltre mezzo miliardo di lire. Al suo fianco ebbe grandi attori come Ernesto Calindri, Giulietta Masina, Milly Vitale, Carlo Ninchi, Dante Maggio e i giovanissimi Antonella Lualdi, Franco Interlenghi e Marcella Mariani. Nel contempo, propose un repertorio romantico anche ai microfoni della radio in programmi come \"Le vedette della settimana\" (1951), \"Il signore di trent'anni fa\" (condotto da Enrico Viarisio nel 1954), \"L'usignolo d'argento\" (1954) e \"Il traguardo degli assi\" (campionato a squadre tra cantanti presentato da Corrado con Antonella Steni nel 1959), e prosegu\u00ec un'incessante attivit\u00e0 dal vivo, anche all'estero, venendo accolto calorosamente tra gli emigrati italiani di Canada, Stati Uniti, Australia, Venezuela, Cuba e Giappone.\nSempre negli anni '50 Luciano Tajoli divenne proprietario dell\u2019azienda agricola Wandanna situata sulle colline ad est di Montecarlo di Lucca, suo il motto \u201cWandanna, il vino che fa cantare\u201d.\nIn quegli anni il Festival di Sanremo si stava affermando come principale evento canoro italiano e, sebbene i dominatori delle prime edizioni fossero stati proprio gli interpreti del versante romantico e sentimentale, Tajoli non vi era ancora stato invitato, a causa della sua menomazione alle gambe, che lo costringeva a cantare appoggiato a una sedia e lo rendeva \"poco telegenico\". Nel 1960, scaduto il contratto con la Odeon, Tajoli pass\u00f2 alla CAR Juke Box dell'influente editore e compositore Carlo Alberto Rossi e l'anno successivo, superato lo scoglio che la Rai gli aveva messo davanti, riusc\u00ec finalmente a partecipare all'undicesima edizione del Festival di Sanremo. Il cantante milanese si present\u00f2 in coppia con l\"'urlatrice\" Betty Curtis nel brano \"Al di l\u00e0\", firmato da Carlo Donida e dall'esordiente Mogol, aggiudicandosi a sorpresa, con oltre settecentomila preferenze, il primo posto. Sempre nello stesso anno partecip\u00f2 al Giugno della Canzone Napoletana con i brani \"Cielo\", in coppia con Aurelio Fierro, ed \"Eterno ammore\", in coppia con Aura D'Angelo.\nNel 1962 Tajoli torn\u00f2 al Festival di Sanremo con \"Il cielo cammina\", ancora in coppia con Betty Curtis, e \"L'anellino\", in coppia con Corrado Lojacono (canzoni entrambe eliminate). Nello stesso anno partecip\u00f2 anche alla prima edizione del Cantagiro con \"Ad un palmo dal cielo\", classificandosi al secondo posto. Nel 1963 partecip\u00f2 ancora al Festival di Sanremo con \"Ricorda\" (quinta classificata, in coppia con Milva) e \"Le voci\" (eliminata, in coppia con Ennio Sangiusto), dopodich\u00e9 fu nuovamente in gara al Cantagiro con \"Basta che tu sia qui\". La sua ultima partecipazione al Festival di Sanremo fu nel 1970, nella ventesima edizione, dove cant\u00f2, in coppia con Mal, il brano \"Sole pioggia e vento\", che si classific\u00f2 al decimo posto. Il suo credito andava tuttavia riducendosi nei confronti di un pubblico ormai formato in maggioranza da giovani, attratto da generi e stili diversi. Nel 1972 Tajoli diede addirittura l'addio alle scene e fond\u00f2 insieme al fratello Angelo un'azienda metalmeccanica presso Merate, in provincia di Lecco. Il ritiro, in realt\u00e0, dur\u00f2 pochi mesi e da quel momento la sua carriera prosegu\u00ec senza sussulti tra serate nella provincia italiana e tourn\u00e9e all'estero.\nIl 14 dicembre 1981 si un\u00ec al vecchio rivale Claudio Villa per un concerto alla Bussola di Sergio Bernardini, in Versilia, intitolato \"Finalmente insieme\".\nNel 1984 Tajoli raccolse i suoi maggiori successi nell'album \"45 anni con voi amici miei\" e present\u00f2 il programma \"Canta che ti passa\" per l'emittente televisiva bresciana Teletutto, in cui sottopose il pubblico in studio a domande-quiz di cultura generale ed esibizioni canore. Sempre nello stesso anno condusse in diretta su Canale 39, emittente televisiva visibile in Toscana, dodici puntate di \"Una vita cantando\" dove, insieme al maestro Sante Palumbo, si esib\u00ec dal vivo con brani a richiesta in presenza del pubblico in sala. Nel 1986 Antennatre, emittente privata lombarda, gli dedic\u00f2 una serie di special da cui vennero tratti due album registrati dal vivo nel corso dei programmi: \"Canzoniere italiano\" e \"Cocktail all'italiana\". Sempre Antennatre propose, nel 1987, \"Venerd\u00ec all'italiana\", spettacolo condotto da Tajoli con Renzo Villa.\nAlla fine degli anni ottanta Tajoli festeggi\u00f2 i cinquant'anni di carriera, incidendo gli album \"Nozze d'oro con la canzone italiana - 50\u00b0 - Luciano Taioli nel mondo, vol. 1 (1941-1957)\" (1988) e \"Nozze d'oro con la canzone italiana - 50\u00b0 - Luciano Taioli nel mondo, vol. 2 (1940-1955)\" (1989). Continu\u00f2 a esibirsi anche nel decennio successivo, quando interpret\u00f2 i suoi vecchi successi opportunamente rivisitati, riuscendo a essere sempre all'altezza delle aspettative.\nDegno di nota fu l'impegno per la solidariet\u00e0 che caratterizz\u00f2 l'ultima fase della sua vita: nell'ottobre del 1984 don\u00f2 alla Lega Italiana per la Lotta ai Tumori l'incasso del concerto tenuto al Teatro Nazionale di Milano per i quarantacinque anni di carriera e nel 1989 fond\u00f2 l'Associazione internazionale \"Inno alla vita\", con lo scopo di aiutare i bambini disabili.\nNel 1995, dopo l'ennesimo tour tenuto a maggio in Australia al fianco dell'amica Nilla Pizzi, cominci\u00f2 ad avvertire stati di malessere e, ricoverato poco dopo per accertamenti, gli fu diagnosticata una grave epatopatia. Il 21 giugno 1996, in occasione del festeggiamento dei cinquantacinque anni di carriera, tenne a Merate il suo ultimo concerto a scopo benefico sotto una pioggia torrenziale, prima di farsi nuovamente ricoverare per sottoporsi a cure mediche. Mor\u00ec all'et\u00e0 di settantasei anni meno di due mesi dopo, nella prima serata del 3 agosto, nella sua casa di vicolo Carbonini a Merate, dove viveva con la moglie. Dopo i funerali, celebrati nel pomeriggio del 5 agosto nella parrocchia di Sant'Ambrogio, il cantante milanese fu tumulato nel cimitero cittadino, nella cappella di famiglia.\nNel luglio del 2020, in occasione del centenario della nascita di Luciano Tajoli, usc\u00ec il CD intitolato \"Luciano Tajoli - Centenario\", contenente ventidue canzoni storiche, incise tra il 1939 e il 1963, rimasterizzate.\nDiscografia parziale.\nSingoli.\nFlexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "93231", "revid": "125822314", "url": "https://it.wikipedia.org/wiki?curid=93231", "title": "Valle (disambigua)", "text": "Una valle \u00e8 una zona depressa di paesaggio terrestre che si estende tra due pendici montuose generalmente si trova intorno a un fiume.\nLa parola pu\u00f2 anche indicare:"}
{"id": "93232", "revid": "88740", "url": "https://it.wikipedia.org/wiki?curid=93232", "title": "Vallo", "text": ""}
{"id": "93233", "revid": "125130827", "url": "https://it.wikipedia.org/wiki?curid=93233", "title": "Porto Maurizio", "text": "Porto Maurizio (\"Portu Mu\u0213\u00ecxu\" in ligure, anche pi\u00f9 familiarmente, \"U Portu\") \u00e8, assieme a Oneglia (da cui \u00e8 divisa dal torrente Impero), uno dei due abitati che formano la citt\u00e0 di Imperia. &lt;br&gt;Prima di essere accorpato, con Oneglia, in un unico Comune, Porto Maurizio fino al 1923 \u00e8 stato un Comune autonomo, nonch\u00e9 capoluogo dell'allora Provincia di Porto Maurizio.\nStoria.\nDi probabili origini romane, Porto Maurizio fu nel Medioevo un Comune autonomo, anche se legato da stretti patti di alleanza e dipendenza alla vicina e potente Repubblica di Genova, noto in tutto il Mediterraneo per la produzione ma soprattutto il commercio dell'olio di oliva. Dopo il periodo napoleonico fu annesso al Piemonte e poi conflu\u00ec nel Regno d'Italia.\nDurante la Prima guerra mondiale era sede dal maggio 1917 di una Sezione Idrovolanti che nella primavera 1918 diventa 267\u00aa Squadriglia che rimane fino al 30 gennaio 1919.\nNel 1923 si fuse con Oneglia e altri centri minori nel nuovo comune di Imperia.\nMonumenti e luoghi d'interesse.\nBorghi storici.\nDescrizione topografica e demografica nel Settecento.\nL'aspetto della citt\u00e0 di Porto Maurizio verso la met\u00e0 del secolo XVIII \u00e8 documentato con notevole precisione da una nitida tavola ad acquarello dell'atlante \"Il Dominio della Serenissima Repubblica di Genova in Terraferma\", compilato e terminato in Genova nel 1773 dal colonnello Matteo Vinzoni, dopo lunghi anni di studi e di lavoro alla ricerca del materiale necessario alla sua pubblicazione... \nIl Vinzoni aveva visitato Porto Maurizio quasi vent'anni prima, tra il febbraio e il marzo del 1754, accolto con cordiale curiosit\u00e0 dagli Anziani che gli misero a disposizione due facchini per aiutarlo nella misurazione delle strade e delle piazze, e nei rilevamenti topografici. Per alcuni giorni dunque, il cartografo, con il suo piccolo seguito di aiutanti e il pittoresco armamentario di aste, fettucce metrate, strumenti di misura e paletti colorati, percorse pi\u00f9 volte le contrade della citt\u00e0 e le borgate, diventando certo un personaggio popolare. Quindi seguendo le linee della mappa da lui tracciata, \u00e8 un poco come se potessimo accompagnarlo per le strade portorine di duecento e pi\u00f9 anni fa. \nAlla citt\u00e0 di Porto Maurizio, che il Vinzoni vide \"situata sopra un colle che d\u00e0 in mare, cinta di forti muraglie, coi suoi baluardi...\" facevano corona, nel secolo XVIII, tre ricche e popolose borgate, oltre al \"Borgo Parasio\", l'agglomerato centrale della citt\u00e0 stessa: a levante la \"Marina\", cos\u00ec denominata per essere sempre stata il naturale approdo marittimo portorino, a ponente la \"Foce\", sorta allo sbocco del torrente Caramagna, e a settentrione la \"Fondura\", venutasi a formare in una zona bassa e pianeggiante suddivisa in numerosi fondi agrari e appezzamenti di terreno coltivato. Nella zona a ponente di Porto Maurizio sorgevano inoltre alcuni piccoli agglomerati di minore importanza: il \"Monte\", i \"Cappuccini\", \"Villa Gandolfi\", la via \"Crosa\" e il \"Prino\", detto anticamente \"Case di San Nicheroso\" (da una chiesetta oggi scomparsa). A nord della citt\u00e0, nell'immediato entroterra, gli unici insediamenti erano costituiti dai gruppi di case dell'\"Armanna\" e della \"Pacialla\".\nIl Parasio.\nL'abitato storico principale occupa quasi interamente il promontorio sul mare di fronte a Oneglia, detto \"Parasio\", in dialetto \"Par\u00e0xiu\" (dal \"Palatium\", un antico torrione quadrato usato come fortezza e come carcere - al suo posto, sulla sommit\u00e0 del promontorio, c'\u00e8 ora una piazzetta alberata). Il quartiere, ancora oggi quasi completamente pedonale e con i caratteristici \"car\u00f9ggi\" (vicoli) che intrecciano la strada principale che sale a spirale fino alla cima, era cinto di mura, dal Medioevo in avanti abbattute e ricostruite pi\u00f9 esternamente per poter difendere e contenere l'abitato in crescita e poterle adeguare alle diverse tecniche militari. \nIn particolare, il tessuto urbano \u00e8 costituito da ellissi concentriche che seguono le curve di livello del terreno, collegate da scalinate trasversali secondo un impianto urbano a schema tipicamente strategico-difensivo.\nFino all'Ottocento la densit\u00e0 degli edifici era ben maggiore di adesso: quasi tutti gli spazi aperti che si possono osservare oggi erano occupati da costruzioni poi abbattute per vari motivi (principalmente perch\u00e9 malsane e pericolanti), ad esempio il torrione detto \"Parasio\", il vicino \"Oratorio della Buona Morte\", l'antico Duomo barocco che sorgeva in uno dei punti pi\u00f9 alti, un complesso di costruzioni pubbliche adibite a mercato coperto (\"i Maxelli\") e un edificio adibito a teatro, oggi del tutto scomparsi. C'erano addirittura vie pensili, che in certi punti (come nella zona dei Macelli, oggi ridotta a un terrapieno a tre stretti livelli) formavano un vero e proprio intrico, anche considerando i molti archetti di collegamento fra le case, eretti con scopi di irrobustimento ma anche per permettere la fuga in caso di pericolo. Molti di questi archi, tipicamente liguri, sono ancora visibili oggi.\nDopo la rivoluzione francese e la fine del lungo periodo passato sotto la Repubblica di Genova, le mura, divenute inutili, furono quasi completamente abbattute e sulla spianata di uno dei baluardi della cerchia pi\u00f9 esterna (quello della \"Nunziata\") fu costruito il nuovo Duomo di san Maurizio, per sostituire quello pi\u00f9 antico, divenuto angusto e pericolante. Il Parasio perse cos\u00ec l'alto campanile sulla cima del borgo, ancora visibile nelle stampe risalenti agli inizi dell'Ottocento.\nFino ai primi del Novecento il Parasio era a picco sul lato a mare (solo alcune porticine nelle mura aprivano una ripida via di fuga verso gli scogli in caso di necessit\u00e0), e la strada nazionale verso la Francia passava nell'interno della cittadina, in vie divenute troppo strette per il crescente traffico. Cos\u00ec fu costruito l'odierno \"Corso Garibaldi\" che aggira il promontorio sul lato verso il mare.\nBorgo Foce.\nLa \"Foce\" \u00e8 l'antico e suggestivo borgo di pescatori di Porto Maurizio e prende il nome dalla foce del torrente \"Caramagna\", intorno alla quale sorgono le case. \u00c8 dotata di un porticciolo per barche da pesca (i gozzi) intitolato al marinaio Emanuele Aicardi caduto al Pireo il 25 gennaio 1941.\nAlla Foce \u00e8 possibile vedere la casa natale di Giacomo Sciorato eroico generale in Sudamerica il quale, gi\u00e0 Colonnello della squadra orientale uruguaiana tra il 1837 e il 1842, arruol\u00f2 Giuseppe Garibaldi attribuendogli il grado di capitano. Sulla facciata della casa si pu\u00f2 leggere la lapide in marmo bianco a lui dedicata da Bartolomeo Bossi. L'antico arco di Sant'Anna che anticamente sorgeva a fianco di una chiesetta coprendone l'ingresso, oggi in disuso ma ancora visibile, e che era munito di possenti battenti che rendevano sicuro il borgo dalle incursioni via mare. La presenza della chiesetta \u00e8 documentata dal secolo XV come \"oratorio di S. Nicol\u00f2\" ed era sede del Consolato dei marinai. Il 15 luglio 1537, un gruppo di saraceni sbarcati nottetempo presso \"i tre scogli\", nella zona oggi detta \"le Ratteghe\", penetrarono nell'oratorio catturando e poi uccidendo le due guardie che ivi dormivano: Aloise Bruno ed Etolo Aicardi. Tali cognomi ancora oggi sono tipici del Borgo della Foce.\nOltrepassato l'arco di Sant'Anna si entra in un nucleo che sub\u00ec trasformazioni nel Seicento e Settecento.\nLe case pi\u00f9 antiche, risalenti al XV e XVI secolo sono le pi\u00f9 basse e adiacenti all'antico arco; in origine avevano delle finestre con delle grate in ferro che guardavano verso le abitazioni dell'attuale via De Tommaso, poi murate dalle costruzioni realizzate in aderenza ai primi nuclei abitativi.\nAlcune di queste antiche abitazioni, realizzate con massi, malta e pietre di mare, erano dotate di cisterne per la raccolta dell'olio e dell'acqua piovana e avevano finestre ad arco, contrariamente a quelle pi\u00f9 recenti e settecentesche riscontrabili nei palazzi Berio sito in via De Tommaso (palazzo affrescato dai pittori liguri come Francesco Carrega che operarono nel XVIII secolo) e Lavagna, che ospit\u00f2 anche Napoleone Bonaparte in attesa della prima campagna d'Italia.\nNei secoli scorsi non esistevano n\u00e9 l'attuale molo frangiflutti n\u00e9 il lungomare a riparare dal mare le case: come in tutti gli altri borghi liguri costruiti in riva al mare, queste davano direttamente sulla spiaggia, dove normalmente erano tirate in secca le barche da pesca (vedere ad esempio uno degli ultimi borghi rimasti intatti: Varigotti, vicino a Finale Ligure). Naturalmente, in inverno le mareggiate arrivavano a colpire perfino i muri delle case!\nNel 2014 l'area \u00e8 stata sistemata a isola pedonale con pavimentazione in pietra e aiuole. La mancanza di ripari implicava anche che il mare dovesse essere calmo perch\u00e9 le navi potessero avvicinarsi a riva: a volte queste dovevano attendere per giorni in rada che si presentasse un momento favorevole alle operazioni di carico!\nIl borgo della Foce, per le caratteristiche dei suoi scorci, \u00e8 stato anche sfondo per alcune scene del set di un film, realizzato e girato nel 2003 dalla produzione cinematografica tedesca .\nDalla spianata intitolata al pittore Luigi Varese, che a fine Ottocento si affacciava dalla sua abitazione ispirandosi con la luce di Porto Maurizio per realizzare le sue opere, \u00e8 possibile percorrere con facilit\u00e0 la passeggiata pedonale, che a picco sulla costa e sul mare conduce alle spiagge attrezzate del borgo Marina. Il percorso, di circa 10 minuti, avviene in mezzo a cespugli di macchia mediterranea, intervallati da panchine per la sosta su alcuni spazi creati apposta per fruire del panorama. La passeggiata \u00e8 intitolata a Domenico Moriani, giovane partigiano trucidato dai nazisti nell'ottobre del 1944 all'et\u00e0 di 19 anni. Era nato alla \"Foce\" nella casetta sopra l'Arco di S. Anna\nQuesta passeggiata risale agli anni settanta; in precedenza, da \"Corso Garibaldi, detto localmente \"il Bulev\u00e0r\"\" (la \"circonvallazione a mare\" costruita nei primi del Novecento per evitare che la strada Statale Aurelia dovesse attraversare il centro storico) al mare non c'era altro che la ripida scogliera detta delle \"\"R\u00e0tteghe\" o \"Bund\u00e0sci\"\". Prima ancora, dalle case di Porto Maurizio, in alto sul promontorio, fino al mare c'era solo qualche orto, tra cui quello delle suore di clausura di Santa Chiara che \u00e8 visibile ancora oggi, racchiuso da alte mura, sotto le logge del convento omonimo.\nAltri borghi.\nA partire dal Novecento, nuove costruzioni si sono aggiunte, fondendo fra loro questi borghi, fino ad allora ben distinti, e occupando altre zone prima destinate a orti, giardini e oliveti. Ultimamente la citt\u00e0 si \u00e8 espansa fin quasi a raggiungere anche alcune delle sue frazioni (Artallo, Caramagna, Piani) e a ridurre fortemente lo spazio che l'ha sempre separata da Oneglia. Alcune di queste costruzioni, per le dimensioni, il colore e lo stile contemporaneo sono fortemente stridenti con il panorama tipicamente ligure che il borgo antico offriva, risaltando in modo innaturale nel tessuto urbano originale, anche se alcuni interventi di ricoloritura effettuati negli ultimi anni con le tinte tipiche del Ponente ligure ne hanno in parte diminuito il contrasto con le costruzioni pi\u00f9 antiche. Anche le zone collinari circostanti, fino a pochi decenni fa completamente verdi, sono ora puntellate di ville e case sparse.\nArchitetture religiose.\nBasilica di San Maurizio.\nSorge al centro della citt\u00e0, appena fuori dal nucleo medievale del Parasio ed \u00e8 la pi\u00f9 grande chiesa della Liguria. Il grandioso edificio, in stile neoclassico, su progetto di Gaetano Cantoni, fu consacrata il 28 ottobre 1838, Protagonista dei cicli pittorici che decorarono questa chiesa nei decenni attorno alla met\u00e0 dell'Ottocento fu Leonardo Massab\u00f2.\nAltri edifici religiosi.\nTutte le ultime tre chiese sono sedi di antiche confraternite.\nVedere qui una galleria delle chiese di Porto Maurizio.\nSiti storici.\nLe torri saracene.\nNel passato, dal Medioevo al Settecento, anche la costa della riviera ligure di ponente era infestata da frequenti attacchi dei saraceni, pirati musulmani provenienti dalle coste del nordafrica. Per difendersi da queste scorrerie, visto che i pirati contavano soprattutto su attacchi di sorpresa, fu costruita una rete di torri per l'avvistamento e l'allarme costantemente presidiata, che per mezzo di fuochi accesi sulla loro sommit\u00e0 in caso di avvistamento di naviglio ostile permetteva di trasmettere in breve l'allarme da una torre all'altra, fino all'entroterra (con questo sistema si poteva arrivare a distanze considerevoli: vi sono infatti torri di questo tipo anche fra Ormea e Garessio, ovvero a oltre cinquanta chilometri di distanza dal mare).\nMolte di queste torri, a base sia rotonda sia quadrata, rimangono ancora oggi (qualcuna \u00e8 stata trasformata in abitazione, ma la sua funzione originaria rimane leggibile). Negli immediati dintorni di Porto Maurizio ve ne sono parecchie, di cui la \"Torre di Prarola\", immediatamente a ovest del centro storico, ancora oggi \u00e8 ben visibile, direttamente sul mare. Una \u00e8 oggi inglobata nel complesso delle Logge di Santa Chiara.\nUna delle frazioni di Porto Maurizio si chiama proprio \"Torrazza\" ed \u00e8 dominata ancora oggi dalla torre di avvistamento medioevale.\nLe antiche mura e porte della citt\u00e0.\nLe mura di Porto Maurizio non esistono pi\u00f9, n\u00e9 la cerchia medievale, pi\u00f9 stretta, n\u00e9 quella successiva, rinascimentale (vedere su GoogleMaps l'andamento approssimativo di quest'ultima). La cerchia pi\u00f9 recente comprendeva, seguendo la tecnica militare di allora, quattro baluardi sporgenti:\nLe mura comprendevano tre porte principali:\nesistevano infine due \"Portelli\", di minore importanza perch\u00e9 solamente pedonali:\nMonumenti.\nvedi Monumenti di Imperia\nCultura.\nManifestazioni.\nSono tipiche di Porto Maurizio le celebrazioni della Settimana Santa, inalterate da secoli, in particolare:\nEconomia.\nNel passato, la sua economia era basata sulla pesca e la navigazione, sia d'altura sia di piccolo cabotaggio (generazioni di \"portorini\" hanno praticato questa professione in tutti i mari del mondo, prima sui velieri, poi sui \"vapori\"), ma soprattutto sulla produzione e il commercio dell'olio di oliva, per cui era celebre nell'intero Mediterraneo.\nOggi \u00e8 quasi prevalentemente turistica, basandosi sulle spiagge, il porto turistico (di cui \u00e8 in costruzione un radicale ampliamento) e il clima indubbiamente favorevole.\nInfrastrutture e trasporti.\nLa localit\u00e0 era servita dalla stazione ferroviaria di Imperia Porto Maurizio, sulla linea Genova-Ventimiglia, sostituita nel 2016 dalla nuova stazione unificata di Imperia in conseguenza del raddoppio e dello spostamento a monte della ferrovia.\nIl trasporto pubblico \u00e8 svolto con autoservizi svolti dalla Riviera Trasporti.\nFra il 1893 e il 1895 la citt\u00e0 era collegata alla vicina Oneglia tramite una tranvia a cavalli. Nel 1926 fu inaugurata sul medesimo tracciato una tranvia elettrica gestita dalla Societ\u00e0 Tranvie Elettriche Provincia di Imperia (STEPI), che rimase in esercizio fino al 1947.\nSociet\u00e0.\nTradizioni e folclore.\nGli abitanti di Porto Maurizio vengono spesso chiamati \"Cacel\u00f2tti\", poich\u00e9 nei secoli scorsi la famiglia locale dei Cacello forniva i boia per le esecuzioni capitali, mentre quelli di Oneglia erano detti \"Ciantaf\u00f9rche\" (costruttori di forche), perch\u00e9 costruivano il patibolo in uno scoglio piatto sul mare (detto appunto \"e Giust\u00ecxie\" - \"Le Giustizie\"), in una zona fra le due localit\u00e0, ora interrata a causa delle espansioni edilizie del Novecento.\nLa cittadinanza, in tempi in cui non esistevano assistenze pubbliche, era organizzata in confraternite a scopo religioso e assistenziale. Alcune (come la Confraternita della Buona Morte, che forniva i servizi funerari) si sono estinte, altre invece esistono ancora:"}
{"id": "93234", "revid": "599013", "url": "https://it.wikipedia.org/wiki?curid=93234", "title": "Vaprio", "text": ""}
{"id": "93235", "revid": "88740", "url": "https://it.wikipedia.org/wiki?curid=93235", "title": "Varallo (disambigua)", "text": "Il termine Varallo pu\u00f2 riferirsi a pi\u00f9 luoghi o persone:"}
{"id": "93236", "revid": "297059", "url": "https://it.wikipedia.org/wiki?curid=93236", "title": "Medicina medievale", "text": "La medicina medievale in Europa Occidentale fu una mistura di:\nIn questa era non esisteva ancora alcuna tradizione scientifica e le osservazioni andavano mano a mano con influenze spirituali.\nNell'Alto Medioevo, a seguito della caduta dell'impero romano, la conoscenza medica standard era basata principalmente sui testi sopravvissuti greci e romani, preservati in monasteri.\nLe idee circa le origini di cure e malattie non erano comunque puramente secolari, ma basate su una visione della vita in cui il destino, il peccato, e le influenze astrali giocavano un grande ruolo. L'efficacia di una cura era pi\u00f9 correlata alle credenze del paziente e del medico, piuttosto a un'evidenza empirica, cosicch\u00e9 i \"remedia physicalia\" (rimedi fisici) erano spesso subordinati ad interventi spirituali.\nVisione d'insieme.\nNon \u00e8 possibile capire il periodo medioevale, per lo meno nell'Europa occidentale, se si prescinde dalla formidabile pressione che esercit\u00f2 la Chiesa sulla vita di tutti gli uomini. All'inizio del IV secolo la cristianit\u00e0 era la religione di una minoranza, per lo pi\u00f9 aristocratica ed urbana. Occorsero parecchi secoli prima che si diffondesse anche alle popolazioni contadine, che mantennero comunque anche parte delle tradizioni pagane ancestrali. Per altro le invasioni barbariche portarono nuove, e diverse tra loro, tradizioni pagane.\nFin dai primi tempi dell'Alto Medioevo fu chiara una forte commistione tra malattia e peccato: papa Gregorio I dichiar\u00f2 che la peste del 590 era una punizione divina. Ci\u00f2 ha inevitabilmente portato a una certa tensione con i modelli terapeutici pagani e magici che furono ritenuti non leciti. Secondo le concezioni della Chiesa si pensava che Dio talvolta inviasse malattie come punizione e che in questi casi, il pentimento potesse portare alla guarigione. Esisteva quindi anche un certo pregiudizio per cui la medicina era considerata, da alcuni, una professione indegna per un cristiano, in quanto la malattia era spesso considerata come inviata da Dio. \"Christus medicus\", Cristo era il vero medico e la terapia era la redenzione. Comunque, molti ordini monastici, particolarmente i Benedettini considerarono la cura dei malati come il loro principale lavoro di carit\u00e0.\nIn tutto il Medioevo non esisteva alcun singolo, organizzato filone di medicina. In realt\u00e0 in ogni famiglia si trovava qualcuno che si occupava dei problemi sanitari pi\u00f9 semplici ed ogni comunit\u00e0 comunque avevano persone che si interessavano di problemi pi\u00f9 complessi, per cui esistevano levatrici, cavadenti, esperti nell'uso delle erbe, conciaossa ecc. Dentro le citt\u00e0 potevano essere trovati empirici che trattassero ferite, alcuni tipi di chirurgia (ernie, rimozione di calcoli renali, incisioni di ascessi.). Chi era colpito da malattie o traumi, poteva rivolgersi alla medicina delle campagne, a sacerdoti, ad astrologi, a streghe, a mistici, o ad un medico stabilito (propriamente detto), se fosse stato disponibile. I confini tra ogni \"figura professionale\" erano labili ed indistinti. I classici testi medici, come quelli di Galeno, erano ancora largamente usati, sulla base dell'autorit\u00e0, piuttosto che su quello della conferma sperimentale.\nCome il Cristianesimo crebbe in influenza, si svilupp\u00f2 una tensione tra la Chiesa e la medicina delle campagne, in quanto in quest'ultima molto era magico o mistico, e possedeva basi parzialmente incompatibili con la fede cristiana. Allo stesso modo, la dipendenza dal potere delle erbe o gemme bisognava di essere spiegato attraverso il cristianesimo. Sempre nell'Alto Medioevo il cristianesimo si diffonde nella lingua latina, sconosciuta ormai a tutti i non eruditi o chierici, per cui gli unici in grado di conoscere Ippocrate o Galeno furono ovviamente uomini di chiesa. La medicina si integr\u00f2 con altre discipline a formare un tutto. I nomi pi\u00f9 famosi saranno Severino Boezio, Cassiodoro, Isidoro di Siviglia, Beda il Venerabile, Rabano Mauro, Oddone di Meung, Fulberto di Chartres ed altri monaci di Saint-Gall, di Einsiedeln, di Canterbury, di Marmoutier. Ma di fatto, all'inizio del Medioevo, la Chiesa diverr\u00e0 depositaria del sapere medico fino a pochi secoli or sono.\nLa medicina medioevale avanz\u00f2 molto durante il rinascimento del XII secolo, quando molti testi medici arabi sull'antica medicina greca e la medicina islamica furono tradotti. Il testo pi\u00f9 influente fu il Canone della medicina di Avicenna, un'enciclopedia medica scritta all'incirca nel 1030, che sintetizza la medicina greca, l'Ayurveda e la medicina islamica: il canone divenne un testo basilare nell'istruzione medica in Europa, fino al periodo moderno. Altri influenti testi tradotti del tempo, includono: il Corpus Hippocraticum attribuito a Ippocrate, il \"De Gradibus\" di Alkindus, il \"Liber pantegni\" di Haly Abbas, ed altre opere di Isaac Israeli ben Solomon, Galeno ed il \"Al-Tasrif\" di Abulcasis.\nLe pestilenze.\nCon la caduta dell'impero romano, le guerre gotiche e le pestilenze, si assiste ad un tracollo della popolazione.\nLe pestilenze medioevali furono principalmente:\nL'unica malattia endemica dell'Alto Medioevo fu in realt\u00e0 la lebbra: ovviamente un ambiente poco popolato non favoriva le epidemie. Da questo problema nacque la necessit\u00e0, secoli dopo (con l'aumentare dei casi) di creare dei lebbrosari. Nel Basso Medioevo questi lebbrosari, saranno pure assistiti da parte di personale ad hoc. Ad esempio l'Ordine Militare e Ospedaliero di San Lazzaro di Gerusalemme (i Cavalieri di San Lazzaro), si dedicava a questa assistenza.\nAspetti generali della medicina medievale.\nNell'Alto Medioevo si assiste a una sorta di semplificazione e modifica del bagaglio culturale medico dell'antichit\u00e0: mentre la tradizione teorica medica greco-romana e alessandrina rimase come patrimonio della cultura bizantina, nell'Occidente cristiano questa venne modificata (come sotto descritto), residuandone solo una piccola parte conservata nelle biblioteche dei monasteri o ancora insegnata, seppure in pochi centri, in Francia o nelle aree di tradizione bizantina, come Ravenna. Il lato teoretico della medicina fu quindi isolato e ridotto al minimo indispensabile, dando invece preferenza alla terapia.\nI testi medici che circolavano tra V e X secolo nei grandi monasteri e nelle rare scuole erano infatti compilazioni di materiali tra i pi\u00f9 disparati, per lo pi\u00f9 finalizzate all'insegnamento: brevi opere teorico-pratiche, raccolte di farmacopee o, spesso, manuali pratici dove le varie malattie venivano descritte in maniera sommaria con l'indicazione della relativa terapia. Tra questo materiale si trovavano alcuni testi ippocratici, qualche pi\u00f9 raro testo galenico, rimaneggiamenti di opere di Mustio, Aureliano Celio, Sereno Psammonico e di autori pi\u00f9 tardi come Paolo di Egina od Oribasio.\nLa medicina altomedievale fu essenzialmente una medicina pratica, basata sull'insegnamento diretto e sull'uso di terapie consacrate dalla tradizione. Dal punto di vista pratico, la medicina dell'alto medioevo differ\u00ec poco quindi da quella dell'antichit\u00e0, rimanendo un patrimonio di laici di diversa estrazione, probabilmente piuttosto bassa.. Pare che nell'Alto Medioevo non esistessero veri e propri centri di insegnamento e l'acquisizione di questa arte avveniva direttamente tra maestro e discepolo o tra padre e figlio. Quindi in parole povere non esisteva una vera e propria autorizzazione all'arte medica da parte delle autorit\u00e0.\nUn discorso a parte dovrebbe essere fatto per i medici ebrei, di cui troviamo numerose testimonianze nelle fonti altomedievali: per loro ovviamente non valevano i preconcetti cristiani sulla medicina, per cui avevano continuato ad esercitare basandosi sulla tradizione medica antica. La cura fisica, per il cristiano, era subordinata a quella spirituale, l'assistenza ai malati veniva considerata come un vero atto di carit\u00e0 cristiana, espressione del suo amore verso Dio. Detto questo non esisteva per\u00f2 alcun filone organico di medicina medioevale.\nL'anima.\nLa medicina antica (fondamentalmente con Ippocrate) si era staccata dalla originaria medicina di Asclepio, negando il peso dell'anima nella causa della malattia. Il Medioevo, almeno da questo punto di vista, unifica nuovamente corpo ed anima Per l'uomo medioevale occidentale, cos\u00ec come islamico, non era possibile scinderli, per cui la malattia era una perturbazione di questa unit\u00e0 corpo-anima.\nIl concetto di malattia.\nSalute e malattie non sono categorie separate, ma estremi: il compito della medicina \u00e8 quello di \"\"[...] interpretare e coltivare l'ambito della neutralitas, il terreno fra sano e malato, fra fisiologia e patologia\". In quest'ottica in cui la salute \u00e8 fondamentalmente un equilibrio, ha grande importanza la medicina preventiva. L'esser malati \u00e8 un modus deficiens, un dis-ordine, la salute \u00e8 un atteggiamento e un'aspettativa, un habitus. \"La salute \u00e8 un sentiero che si forma nel momento in cui lo si percorre\".\nIl concetto di dolore.\nIl concetto di dolore \u00e8 particolarmente differente nel corso del Medioevo: in tal periodo i riferimenti bibliografici sono rarissimi e in quei pochi il dolore non ebbe quasi alcuna importanza, quasi nessuna partecipazione emotiva; ovviamente veniva percepito, ma era disprezzato, non confessato. Il dolore era vissuto solo come un castigo divino. Il dolore, come il lavoro, \u00e8 fondamentalmente punizione: esso assumeva valore positivo solo come uno strumento di correzione e redenzione, e da qui venne in aiuto la concezione del Purgatorio. Dal XII secolo le cose cambiano un poco, si sviluppa la piet\u00e0 per i malati e la fondazione di ospedali: qui ha inizio il tentativo non solo di preparare alla morte ma anche di combattere il dolore, che non \u00e8 pi\u00f9 solo un redentore. Dal 1200 circa per\u00f2 si inserisce una neonata attenzione per il corpo ed il dolore: ci\u00f2 \u00e8 evidente nella nascita della via crucis, nella immagine della Piet\u00e0.\nIl corpo.\nNell'Alto Medioevo il corpo \u00e8 ampiamente disprezzato, condannato. La salvezza-guarigione passa attraverso la penitenza. Gi\u00e0 durante tutto il Medioevo e pi\u00f9 spiccatamente dal XII secolo, la teologia va avanti, aggravando la condizione del corpo ma, paradossalmente, offrendogli anche una glorificazione: San Francesco ha domato il corpo ma, ha anche venerato \"frate corpo\". Per San Tommaso il piacere fisico \u00e8 un bene del corpo che deve essere controllato dalla mente, a vantaggio dei maggiori piaceri dello spirito: quindi le due grandi tensioni del periodo sono la quaresima ed il carnevale.\nDal XII secolo viene enfatizzata l'incarnazione di Cristo, il culto delle reliquie (con i furti ed il commercio delle stesse), la resurrezione dei morti, nonostante il riconosciuto disfacimento post-mortem. Di conseguenza nel Basso Medioevo si comincia a non curare pi\u00f9 solo l'anima, bens\u00ec anche il corpo. Fra i trattati medievali rivolti alla cura del corpo, fu soprattutto il cosiddetto \"R\u00e9gime du corps\" di Aldobrandino da Siena a riscuotere un ampio successo e ad avere una larga eco, specie in Italia. Il trattato di Aldobrandino da Siena, scritto in francese verso la met\u00e0 del XII secolo, si divide in quattro parti: igiene generale, salute dei singoli organi, dietetica e fisiognomica.\nIl messaggio cristiano.\nIl Vangelo si rivolge agli ammalati e si parla di guarigione come di un intervento divino. Idee circa le origini di cure e malattie erano comunque basate su una visione della vita in cui il destino, il peccato, e le influenze astrali giocavano un grande ruolo. L'efficacia di una cura era correlata alle credenze del paziente e del medico, piuttosto a un'evidenza empirica. Cosicch\u00e9 i \"remedia physicalia\" (rimedi fisici) erano spesso subordinati a interventi spirituali.\nLa chiesa riteneva che Dio a volte inviasse malattie come punizioni e che in questi casi, il pentimento potesse portare a una guarigione. Quindi nella mentalit\u00e0 del tempo la malattia poteva avere un effetto benefico sull'anima, di fortificazione. Dio era considerato il \"medico divino\", che mandava malattie o guarigioni, in base alla sua volont\u00e0. Nonostante ci\u00f2, molti ordini monastici (Benedettini), considerarono la cura dei malati come la loro principale attivit\u00e0 di carit\u00e0.\nIl concetto di lavoro.\nNell'Alto Medioevo il lavoro (riprendendo le categorie greco-romane) \u00e8 considerata una vera e propria penitenza. A partire per\u00f2 dal secolo XI si compie una rivoluzione \"copernicana\", per cui il lavoro viene valorizzato. L'uomo che lavora \u00e8 quasi un cooperatore del divino. Non a caso in questo periodo si inizia a curare il corpo.\nApplicazioni nella medicina medioevale.\nLa medicina della campagna.\nNel momento in cui il Cristianesimo crebbe in influenza, si svilupp\u00f2 una tensione tra la chiesa e la medicina tradizionale, in quanto molto di tale medicina era magico ed aveva delle basi non compatibili con la fede cristiana. Tali incantesimi dovevano essere separati dai rimedi fisici, o sostituiti con preghiere o devozione cristiana.\nLa medicina conventuale.\nCon il concetto di carit\u00e0 nacquero gli ospedali, in un primo tempo intesi come luoghi di accoglienza per deboli (poveri, pellegrini, ammalati, vecchi, neonati o infanzia abbandonata), poi successivamente come strutture dedicate alle cure delle malattie.\nLa medicina clericale, chiamata spesso medicina monastica, era considerata come parte del dovere religioso, con pagamenti effettuati alla chiesa piuttosto che al religioso direttamente. La Regola di San Benedetto stabiliva che \"prima di tutto deve essere posta attenzione ai malati, che devono essere serviti in verit\u00e0, come Cristo lo \u00e8 \".\nLa medicina conventuale ebbe la caratteristica di dare asilo a studiosi e curare gli ammalati. Nel 529 venne fondato da San Benedetto da Norcia il Monastero di Montecassino. In contemporanea fior\u00ec una medicina laica. Praticamente tutti i monasteri possedevano un'infermeria, per i monaci e le monache e questo port\u00f2 a prevedere qualcosa da fare per la cura dei pazienti secolari. Quasi la met\u00e0 degli ospedali nell'Europa medioevale era direttamente affiliata con un monastero od altre istituzioni religiose.\nMolte di ci\u00f2 che rimaneva, imitavano le comunit\u00e0 religiose, formulavano precise regole di condotta, richiedevano un unico tipo di vestito, ed integravano i servizi e di culto nella loro routine quotidiana. Nel campo terapeutico venne data molto importanza all'utilizzo \"dei semplici\", ovvero alla coltivazione e alla preparazione delle piante medicinali. Moltissimi conventi si dotarono di un orto di piante medicinali e di un'infermeria. Per certi versi nell'Alto Medioevo il convento divenne un luogo di sintesi tra una medicina pi\u00f9 dotta, erede di Ippocrate e Galeno, e una medicina pi\u00f9 povera (\"i semplici\"), applicata al nuovo contesto della cura del corpo e dell'anima.\n\"Ecclesia abhorret a sanguine\".\nLa famosa frase \"Ecclesia abhorret a sanguine\" segna il divieto della chiesa cattolica a praticare la chirurgia e la sezione dei cadaveri. Questa massima viene talvolta attribuita al Concilio Lateranense del 1215, altre volte al Concilio di Tours del 1163. L'argomento \u00e8 controverso (per cui si rimanda alla trattazione presente dell'articolo di cui sopra). La suddetta frase, che pare invero mai nominata durante il Medioevo, si trova citata per la prima volta in Fran\u00e7ois Quesnay, storico della Facolt\u00e0 di Chirurgia di Parigi, che nel 1774, traendolo dalle \"Recherches de la France\" di \u00c9tienne Pasquier (\"et comme l'eglise n'abhorre rien tant que le sang\") la tradusse in latino. Una storiografia pi\u00f9 moderna considera un falso la suddetta frase. In effetti Gregorio IX proib\u00ec la chirurgia solo agli ordini maggiori. Gli ordini minori potevano continuare a praticarla.\nLa dissezione.\nLa chiesa non ha mai impedito le dissezioni. Era punita solo la sottrazione di cadavere.\nPiuttosto forse il rispetto nei confronti del corpo ha impedito le dissezioni.\nComunque secondo Le Goff, solo a partire dal XIII secolo furono compiute delle dissezioni nelle principali universit\u00e0. Ma fondamentalmente si finiva per leggere il corpo piuttosto che \"vederlo\". Ovvero si continuava a confermare Galeno\nSecondo per\u00f2 Bynum le prime dissezioni furono effettuate da Mondino dei Liuzzi a Bologna nel 1315, a Lerida in Spagna nel 1391 ed a Vienna nel 1414. Comunque fino al XVI secolo la dissezione non divenne uno standard.\nProbabilmente la nuova attenzione all'autopsia nasce da:\nTeoria della medicina medioevale.\nAlla base della medicina medioevale v'era la teoria dei quattro umori. Questa derivava dalle opere di antichi medici e domin\u00f2 tutta la medicina occidentale fino al XIX secolo. La teoria sosteneva che in ogni uomo si trovassero quattro \"umori\", o fluidi principali: bile nera, bile gialla, flegma e sangue, prodotti da vari organi del corpo.\nSecondo tale dottrina una persona, per essere in buona salute, doveva avere un perfetto equilibrio di questi elementi: per esempio troppo flegma nel corpo causava problemi ai polmoni, il corpo tossiva e cercava di buttar fuori il flegma per ristabilire l'equilibrio. L'equilibrio degli umori negli esseri umani poteva essere raggiunto con la dieta, le medicine e il salasso, con le sanguisughe. I quattro umori sono stati anche associati alle quattro stagioni: bile nera - autunno, bile gialla - estate, catarro - inverno, sangue - primavera.\nSi sono anche associati i segni zodiacali a certi umori. Ancora adesso alcuni usano le parole \"collerico\", \"sanguigno\", \"flemmatico\" e \"malinconico\" per descrivere personalit\u00e0. L'uso delle erbe si incastrava perfettamente in questo sistema, per cui il successo dei rimedi con le erbe era ascritto alla loro azione sugli umori del corpo. \nL'erboristeria attinse anche alla \"signatura rerum\", letteralmente \"firma delle cose\" (normalmente nelle pubblicazioni italiane lasciato della dizione inglese \"doctrine of signature\") cristiano-medievale, che affermava che Dio avesse fornito una qualche forma di riduzione per ogni male, e che queste cose fossero esse di origine animale, vegetale o minerale, riportavano un marchio o una \"firma\" su di loro che dessero un'indicazione della loro utilit\u00e0.\nAd esempio, i semi della scutellaria (usati come rimedio contro il mal di testa) potevano apparire come teschi in miniatura, e le foglie bianche a macchie di polmonaria (utilizzate per la tubercolosi) assomigliavano ai polmoni di un paziente malato. Si riteneva esistere un gran numero di tali somiglianze. La maggior parte dei monasteri coltivavano orti per produrre cure a base di erbe, e queste sono rimaste una parte della medicina popolare, oltre ad essere utilizzate da alcuni medici professionisti. Sono stati anche prodotti libri di rimedi a base di erbe, uno dei pi\u00f9 famosi \u00e8 il gallese \"Red Book of Hergest\", databile attorno al 1400.\nL'influenza della scuola medica islamica.\nNel mondo islamico si sviluppano alcune scuole, i cui principali esponenti sono:\nLa Scuola di Salerno e la medicina laica.\nLa medicina laica si fonda su empirismo e tradizione e trova nella Scuola medica salernitana la sua massima realizzazione; \u00e8 la prima scuola laica dell'Occidente, ed ospita studenti e medici di ogni nazione, fra cui molti ebrei; segue all'inizio la scuola greca (Garioponto, Pietro Clerico e Trotula, una donna il cui primo libro ebbe grande risonanza perch\u00e9 per la prima volta si trattavano le malattie femminili) mentre nel secondo periodo subisce l'influsso della scuola araba: Costantino l'Africano traduce dall'arabo i testi di Galeno e Ippocrate, i pi\u00f9 studiati della scuola.\nAlla fine del XII secolo la fama della scuola \u00e8 immensa; \u00e8 il primo esempio di scuola laica perfettamente ordinata a cui attendono uomini di ogni nazione e religione, comprese le donne, in un lavoro pratico e scientifico insieme. La scuola conserva i concetti ippocratici, l'esercizio della pratica medica, la chirurgia (il chirurgo pi\u00f9 conosciuto \u00e8 Ruggero Frugardo) e l'insegnamento clinico.\nIl celebre libro \"Flos Medicinae\" o \"Regimen Sanitatis Salernitanum\" contiene infatti gli insegnamenti essenziali e pratici della scuola ed ebbe 300 edizioni e fu tradotto in molte lingue. Altro libro molto famoso il \"De Aegritudinum Curatione\" tratta delle febbri e della cura di ogni malattia; la terapia \u00e8 quasi esclusivamente a base di dieta e di salassi. La \"Scuola di Salerno\" alla fine del XIII secolo inizia a decadere.\nLa rinascita del XII secolo.\nLa rinascita del XII secolo \u00e8 un movimento culturale che interessa tutto il secolo. In questo periodo vennero effettuate molte traduzioni di testi arabi, i quali a loro volta avevano tradotto in arabo i testi classici ippocratici e galenici. Fu anche tradotto il \"Canone di medicina\" (\"al-Qanun fi tibb\") di Avicenna, una sorta di summa delle conoscenze mediche greche, indiane e islamiche. Il canone divenne un testo di grande autorit\u00e0. Venne data (come gi\u00e0 detto) maggior importanza al corpo e alle sue manifestazioni, alle manifestazioni del dolore ed alla cura del corpo. Da qui il diffondersi della via crucis. Altro grande avanzamento \u00e8 la nascita delle universit\u00e0.\nNascita delle prime universit\u00e0.\nFino all'anno 1000 l'Europa occidentale era rimasta parecchio indietro rispetto agli avanzamenti nelle arti di altre civilt\u00e0, quali ad esempio la islamica e la bizantina. La Reconquista e le crociate misero a contatto questi mondi. Con la fine del XIII secolo nascono le prime Universit\u00e0: Montpellier, Bologna (Taddeo Alderotti, fiorentino citato anche da Dante, \u00e8 l'esponente pi\u00f9 famoso della scuola, nota per gli studi anatomici), Parigi (dove addirittura si faceva scuola per strada), Padova (che seguiva gli insegnamenti di Averro\u00e8, il cui esponente pi\u00f9 famoso Pietro D'Abano fu \"perseguitato\" dal regime almohade). Nel mondo universitario Arnaldo da Villanova \u00e8 forse il pi\u00f9 famoso.\nCelebri sono il suo commento del \"Regimen Sanitatis Salernitanum\" (trattato a carattere didattico-didascalico in versi latini, redatto nell'ambito della \"Scuola Medica Salernitana\" nel XII-XIII secolo). Egli si dedic\u00f2 molto anche all'alchimia. Nel Basso Medioevo si distinguono quindi due aspetti:\nLa peste nera.\nCon la peste, nel giro di pochi anni circa un terzo della popolazione del mondo occidentale (allora conosciuto) mor\u00ec. I normali rapporti tra vita e morte furono sconvolti, si accatastavano i morti, le sepolture spesso non venivano eseguite e, quando lo erano, venivano comunque svolte con modalit\u00e0 ben diverse dalla sepoltura tradizionale. \nLa peste segn\u00f2 il fallimento della medicina tradizionale.\nL'ospedale nel Medioevo.\nNell'Alto Medioevo l'ospedale \u00e8 soprattutto uno xenodochio (dal greco \"xenos\" = \"ospite, straniero\" e \"dokeion\" = \"ospizio\"). Nel Basso Medioevo \u00e8 soprattutto un ospedale nel senso pi\u00f9 moderno, ovvero esso svolge un'azione prevalentemente di riparo, ma sempre pi\u00f9 indirizzata a malati, vecchi e bambini, quindi brefotrofi (dal greco \"brefos\" = \"neonato\" e \"trefo\" = \"nutrire\"), orfanotrofi (dal greco \"orfanos\" = \"privo di\") e gerontocomi (dal greco \"geron\" = \"vecchio\") Nell'Occidente latino medievale, fino ad almeno il 1280, non esistono casi di apprendistato o di insegnamento medico in ambito ospedaliero.\nQuindi gli ospedali furono dotati molto lentamente di medici.\nTra il XII ed il XIII secolo la lebbra ebbe la sua massima espansione; si ebbe quindi una crescita numerica dei lebbrosari. Nel XIV secolo compare in Europa la peste con la sua carica di morti e contemporaneamente scompare quasi la lebbra (grazie verosimilmente ai miglioramenti nell'alimentazione. Ma il lebbrosario \u00e8 una struttura per cronici, inguaribili, strutturata come una piccola citt\u00e0, nata per isolare, non per guarire. Il lazzaretto nasce per gli acuti, a pericolosit\u00e0 altissima, ma con la possibilit\u00e0 di recupero. Con il lazzaretto inizia la storia dell'ospedale moderno. Nel Basso Medioevo nasce l'ospedale. Fermo restando il paradosso per cui negli ospedali esercitano pochi medici e le universit\u00e0 erano prive di malati. La visita medica si volgeva principalmente in casa del malato.\nLa superstizione nel Medioevo.\nNel Medioevo il soprannaturale \u00e8 accettato senza riserve. La superstizione venne considerata un retaggio del paganesimo e ampiamente osteggiata dalla Chiesa cattolica.\nCome gi\u00e0 ricordato durante tutto il Medioevo vengono utilizzati rimedi tipici della medicina folk. Ovviamente tutti gli incantesimi devono essere trasposti con formule cristiane.\nFigure terapeutiche.\nUna caratteristica del periodo \u00e8 la variet\u00e0 di guaritori. A differenza di altre professioni, non esisteva un'\u00e9lite di controllo, molti pratici erano part-time, e tutti integrati in vari ruoli nella loro vita lavorativa, piuttosto che solo \"dottori\". Coloro che offrivano salute appartenevano ad entrambi i sessi, a tutte le religioni, ad ogni livello sociale, passando dai servi della gleba ai ricchi accademici. Per molti pratici, infermieri, cavadenti, farmacisti, ostetriche, ecc, il loro lavoro era un commercio. Bisogner\u00e0 attendere il XVI secolo perch\u00e9 si inizi ad esercitare un controllo sulla pratica medica. Si suole categorizzare questi pratici medici in varie categorie, sottolineandone per\u00f2 la natura vaga e porosa dei confini.\nUna principale separazione \u00e8 tra personale clericale e quelli formati nelle universit\u00e0, rispetto ai praticoni-commercianti. I praticoni ordinari vendevano assistenza medica e pozioni. Lavoravano sia come membri di una corporazione, con una licenza da commercianti locali, o collegati a un casato o anche ad un monastero. Essi erano pagati per i loro servizi sia caso per caso che su base annuale. I pagamenti erano spesso derrate alimentari e vestiario piuttosto che soldi. Della medicina monastica \u00e8 stato gi\u00e0 detto sopra.\nI Medici (physicus) che studiavano i maestri Greci all'universit\u00e0, erano la \u00e9lite auto-proclamata, della professione medica. Essi effettuavano le loro diagnosi attraverso l'esame del loro sangue, urine, feci, e determinavano il loro \"complexio\" o bilancio degli umori. Potevano prescrivere medicine o salassi da varie parti del cuore per ristabilire l'equilibrio degli umori. I medici potevano cos\u00ec effettuare sorprendentemente operazioni complesse, come la trapanazione del cranio, per diminuire la pressione del cranio, o per rimuovere la cataratta.\nI \"medici di campagna\" trasferivano la loro conoscenza da maestro a apprendista, ed erano pi\u00f9 accessibili per il contadino o l'operaio che i medici. Senza regolamenti, ma ben informati sulle erbe ed i rimedi tradizionali, essi furono gradatamente esclusi dal sistema medico. I \"Santi\" erano spesso usati per guarire i malati. Sebbene la guarigione attraverso i santi non sarebbe considerata medicina attualmente, questo metodo allora era considerato valido come altri. Approssimativamente i 2/3 delle persone che si recavano dai santi per guarire erano contadini (come sostenuto da R.C Finucane).\nI santi erano anche invocati quando altri rimedi non erano arrivati in tempo (ad esempio per morte accidentale). Essi erano raramente invocati per malattie croniche, come una malformazione alla nascita. In questo caso i santi erano utilizzati quando tutti gli altri rimedi avevano fallito. Una volta che la canonizzazione era stabilita, ci\u00f2 non significava che la gente non si recasse dai santi non-canonici. In pratica nel Medioevo si trovano le seguenti figure:\npraticamente ogni comunit\u00e0 possedeva un terapeuta."}
{"id": "93237", "revid": "114207122", "url": "https://it.wikipedia.org/wiki?curid=93237", "title": "Varano", "text": ""}
{"id": "93238", "revid": "121029319", "url": "https://it.wikipedia.org/wiki?curid=93238", "title": "Prefissi per multipli binari", "text": "I prefissi per multipli binari sono una serie di prefissi istituiti dalla Commissione elettrotecnica internazionale (IEC) nel dicembre 1998 per evitare l'uso da parte degli informatici dei prefissi standard SI per indicare non i multipli decimali ma binari, sfruttando il fortuito caso che la decima potenza del 2 () \u00e8 molto vicina alla terza potenza di 10 (). Questi prefissi, codificati nel documento \"IEC 60027-2:2000 Letter symbols to be used in electrical technology - Part 2: Telecommunications and electronics\", sono stati supportati da vari organi di standardizzazione, tra cui l'Institute of Electrical and Electronics Engineers (IEEE), che ha pubblicato al riguardo lo standard IEEE 1541. Questi nuovi prefissi non sono entrati nell'uso comune, e in molti casi l'ambiguit\u00e0 resta."}
{"id": "93239", "revid": "86218987", "url": "https://it.wikipedia.org/wiki?curid=93239", "title": "Essiccazione di erbe", "text": "L'essiccazione di erbe \u00e8 forse il metodo di conservazione pi\u00f9 antico e naturale per i semi, le noci e le ghiande (cereali, leguminacee, noci, noccioline, mandorle, ecc.), perch\u00e9 non richiede particolari misure.\nL'essiccazione di foglie, erba, fiori, radici, ecc., dopo la raccolta, \u00e8 il secondo procedimento fondamentale utilizzato in galenica tradizionale (l'antica tecnologia di preparazione dei fitorimedi), ed era largamente utilizzata dagli erboristi e dagli speziali. Le piante essiccate sono la base per la maggior parte delle preparazioni galeniche come le polveri, le tinture, i macerati, le tisane, gli infusi, i decotti, le creme, gli unguenti, ecc. L'uso inalterato delle erbe essiccate \u00e8 frequentissimo nella cucina attraverso le spezie aromatiche, il peperoncino, il levistico (maggi), l'aglio ursino, il timo, ecc.\nProcedimento.\nPer ottenere un prodotto qualitativamente soddisfacente sono richiesti particolari procedimenti.\nRaccolta.\nLa raccolta viene effettuata durante i giorni secchi, aerati, soleggiati per evitare la formazione di muffe e la putrefazione del materiale; vengono scelti esemplari sani, belli e non infettati. La raccolta deve essere eseguita in maniera sensata e rispettosa dell'ecosistema, e deve rispettare il tempo balsamico della pianta, ovvero il periodo in cui sono presenti la maggior quantit\u00e0 di principi attivi. Le piante annuali intere vengono raccolte nel pieno del loro sviluppo, le piante biennali al secondo anno di vita. I fusti vengono raccolti in inverno, mentre gli steli, le radici, i tuberi e i rizomi in primavera e autunno, per quanto riguarda i germogli invece il periodo ideale coincide con la fine dell'inverno, o l'inizio della primavera. Le foglie vengono raccolte in pieno sviluppo o prima della formazione dei boccioli fiorari, mentre i fiori vengono raccolti prima della fecondazione, all'inizio della fioritura. Infine, per quanto riguarda i frutti vengono raccolti appena maturi, mentre i semi vengono prelevati quando il frutto \u00e8 pienamente maturo. \nIl trasporto del materiale avviene in piccoli lotti attraverso cesti o tessuti aerati per evitare fermentazioni. In seguito al trasporto deve essere operata una scelta immediata del materiale, con conseguente pulitura e separazione meticolosa. \nPreparazione.\nLa preparazione prima dell'essiccamento \u00e8 volta a ottenere un materiale che possa essere essiccato e conservato, mantenendo le propriet\u00e0 salutari della pianta e allontanando eventuali rischi per la salute o elementi che inficino la sua conservazione nel tempo. Dopo aver scelto le erbe migliori dal punto di vista visivo si procede alla mondatura, eliminando i residui di terra e le parti che non sono utili per la preparazione della droga di interesse. \u00c8 possibile inibire immediatamente i processi enzimatici di decomposizione e fermentazione tramite l'esposizione calorica a 60 - 70\u00a0\u00b0C per pochi minuti (forno) dopo aver tagliuzzato il materiale e prima di essiccarlo. Un effetto simile si raggiunge appendendo le piante (divise in mazzi) \"testa in gi\u00f9\", garantendo l'apporto di acqua alle punte fino al momento del decesso cellulare. Quet'ultimo processo \u00e8 specificatamente indicato per erbe fasciose in grandi quantit\u00e0, e va eseguito subito, per evitare un'\"embolia d'aria\". \nEssiccazione.\nL'essiccazione \u00e8 il procedimento che occorre per eliminare l'acqua dalle erbe, semi, frutti e piante. Attraverso questo procedimento le propriet\u00e0 organolettiche della pianta vengono conservate, e vengono arrestati i processi enzimatici e microbici che portano alla decomposizione e fermentazione del materiale. L'essiccazione pu\u00f2 essere eseguita all'aperto, a diretto contatto con il sole o in un posto ombroso e arieggiato. L'essiccazione al sole \u00e8 tipica dei paesi a clima caldo-secco, dove i vegetali possono essere sistemati su graticci o teli. L'essiccazione all'ombra \u00e8 adatta ai climi ventilati, il materiale viene appeso o sistemato sui graticci: \u00e8 ideale per i mazzi e le parti pi\u00f9 voluminose delle piante, purch\u00e9 non contengano grandi quantit\u00e0 di acqua (tuberi o bulbi). In generale le piante da essiccare vengono disposte in strati sottili (per evitare la fermentazione) e protette da parassiti e insetti inquinanti (eventualmente si \u00e8 soliti coprire il materiale con la garza). La temperatura ideale per l'essiccazione si aggira intorno ai 50-60 \u00b0C; temperature pi\u00f9 basse provocano un'accelerazione dei processi enzimatici con conseguente decomposizione del materiale, mentre temperature pi\u00f9 alte provocano la denaturazione delle proteine e la perdita delle propriet\u00e0 organolettiche. Oltre ai metodi tradizionali le piante possono essere essiccate tramite metodi automatizzati, con stufe o essiccatoi. Un metodo alternativo all'essiccazione \u00e8 quello della liofilizzazione che necessita per\u00f2 di una quantit\u00e0 di energia pi\u00f9 che doppia rispetto all'essiccazione, il che si traduce in costi molto elevati.\nConservazione.\nA essiccazione terminata le erbe sono prima \"messe a riposo\" in mucchietti per qualche giorno e poi depositate in recipienti di vari materiali, protette da umidit\u00e0, luce e parassiti, meticolosamente contrassegnate almeno con il contenuto e la data. (Per esempio: \"Rad. Taraxaci sicc. 15 aprile 2005\").\nCon rare eccezioni le erbe essiccate diminuiscono notevolmente le loro propriet\u00e0 entro circa due anni. \u00c8 buon uso fitoterapeutico, che alla nuova raccolta di una pianta, l'eventuale avanzo dell'anno precedente non si getta, ma si elabora in preparati pi\u00f9 duraturi, preferibilmente in tinture. \u00c8 anche buon uso combinare erbe di due anni susseguenti per la fabbricazione di tinture e oli."}
{"id": "93243", "revid": "1772671", "url": "https://it.wikipedia.org/wiki?curid=93243", "title": "Varese (disambigua)", "text": ""}
{"id": "93246", "revid": "124773705", "url": "https://it.wikipedia.org/wiki?curid=93246", "title": "Cinema muto", "text": "Il cinema muto \u00e8 il periodo cinematografico riconducibile al periodo antecedente l'avvento del sonoro, vale a dire dal 1895 fino al 1927, anno in cui venne distribuito il primo film sonoro, \"Il cantante di jazz\". Il completo e definitivo passaggio al sonoro, tuttavia, non avvenne prima del 1930.\nIn realt\u00e0 i film non erano del tutto \"muti\", quantomeno la fruizione: era infatti costume, dal grande teatro di citt\u00e0 a quello di periferia, accompagnare le proiezioni con musica dal vivo, che fungeva da colonna sonora, eseguita solitamente da un pianista o organista, o addirittura da un'orchestra per i teatri che se lo potevano permettere.\nIl teatro fu il luogo deputato alla proiezione del film muto, non necessitando altro che un semplice schermo e non di complesse apparecchiature tecnologiche. Era usanza accompagnare la proiezione con spiegazioni chiarificatrici delle scene proiettate, lettura delle didascalie da parte di un \"commentatore\", aggiungere commenti scritti. Fu per\u00f2 subito evidente quanto la musica fosse la componente essenziale dell'immagine, rafforzandone, anticipandone, predisponendo emozionalmente lo spettatore alla scena proiettata.\nIl primo film (muto) della storia del cinema \u00e8 variamente considerato Roundhay Garden Scene del 1888, ma gli inventori del cinema, ovvero della macchina da presa e del proiettore cinematografico, sono considerati Auguste e Louis Lumi\u00e8re, che brevettarono il loro strumento il 13 febbraio 1895; la prima pellicola venne da loro girata il 19 marzo 1895; il film era \"L'uscita dalle officine Lumi\u00e8re\" (\"La sortie des usines Lumi\u00e8re\").\nIl film \"Don Giovanni e Lucrezia Borgia\" di Alan Crosland del 1926 fu il primo film con la colonna sonora e quindi non aveva bisogno di un pianista, un organista o un'orchestra per accompagnare la proiezione del film.\nIl film \"Il cantante di jazz\" di Alan Crosland con Al Jolson del 1927, primo film sonoro, viene considerato il film che pone fine al cinema muto; in realt\u00e0, alcuni attori recitarono film muti ancora per qualche anno e anche Charlie Chaplin, strenuo difensore del cinema muto, recit\u00f2 il suo primo film sonoro solo nel 1940 con \"Il grande dittatore\".\nStoria.\nLe origini del cinema muto risalgono al 1887, durante il periodo sperimentale del \"cinema delle attrazioni\", con i primi cortometraggi dei fratelli Auguste e Louis Lumi\u00e8re, come \"L'innaffiatore innaffiato\", \"L'arrivo di un treno alla stazione di La Ciotat\" e \"La partita a carte\", del 1895. Questo fenomeno di rappresentare alcune scene di vita quotidiana, si diffuse rapidamente dalla Francia in Inghilterra, Italia, Russia e India. Venivano riprese scene naturali, movimenti di macchinari, persone d'alto rilievo come politici o rappresentanti religiosi, incluso il Papa, o sovrani.\nTale fenomeno negli anni '10 venne soppiantato dalla creazione di vari generi cinematografici, fortemente influenzati dal \"corpus\" dei vari generi letterari, come la storia comica, drammatica, fantasy/horror, thriller, noir e varia. Il cinema comico si svilupp\u00f2 in questi anni particolarmente in Francia, grazie ad autori come Max Linder e Andr\u00e9 Deed (conosciuto in patria con i soprannomi di Boireau e Gribouille, e in Italia - dove gir\u00f2 molti film - come Cretinetti). Autori come Ugo Falena e J. Stuart Blackton trasponevano le prime opere letterarie di \"Frankenstein - Francesca da Rimini - Dracula - Alice nel paese delle meraviglie - Il mago di Oz - Dante e Beatrice\", della durata di pochi minuti. Successivamente in Europa e in Russia si affermava il \"cinema sperimentale\", collegato al dadaismo e alle avanguardie del futurismo, rappresentato in Italia da Filippo Tommaso Marinetti. I manifesti di questa nuova forma d'espressione sperimentale, che si opponeva fortemente alla trasposizione cinematografica del genere letterario, sono i film \"Tha\u00efs\" di Anton Giulio Bragaglia, \"Il gabinetto del dottor Caligari\" e \"Un chien andalou - Un cane andaluso\" di Luis Bu\u00f1uel, dove insiste appunto il non-genere. In Russia il surrealismo si fuse con il neo-realismo, rappresentato da \"La corazzata Pot\u00ebmkin\" di Sergej Michajlovi\u010d \u0116jzen\u0161tejn.\nLa macchina produttrice del cinema muto tuttavia prese pieno sviluppo, a partire dal 1914, negli Stati Uniti d'America, e precisamente a Hollywood. Fu qui che nacque il concetto del \"divismo\" poich\u00e9 il cinema fu inteso come s\u00ec la \"settima arte\", ma dal punto di vista commerciale, distributivo e dalle grandi occasioni di poter girare qualsiasi forma di genere cinematografico. La vecchia teoria della trasposizione cinematografica da un romanzo o da un'opera teatrale fu ripresa, e negli anni '20 il produttore Cecil B. DeMille mise in scena anche le personali rivisitazioni della Bibbia con \"Ben-Hur\" e \"Dieci Comandamenti\".\nDa un lato, venivano girati prodotti di ampio respiro civile e patriottico, come \"Nascita di una nazione\" di Griffith, e opere drammatiche come \"I quattro cavalieri dell'apocalisse\", interpretato da Rodolfo Valentino, che sar\u00e0 il massimo rappresentante dell'era drammatica del muto, fino all'avvento del sonoro nel 1929; dall'altro, la vera macchina che sfornava prodotti, al ritmo di un film al giorno, era il complesso degli studi di Fred Karno-Mack Sennett-Hal Roach, che giravano film comici con attori come Charlie Chaplin, Stanlio e Ollio, Harold Lloyd, Buster Keaton e Roscoe Arbuckle. Dopo il 1918 si venne a creare una sorta di cinema comico, rappresentato da Hal Roach, concentrato sulla composizione di un film a 2 rulli, con gag costruite sullo slapstick, ma anche con intreccio pi\u00f9 complesso. Laurel &amp; Hardy furono i mattatori di tale commedia dagli anni '20, mentre nel periodo 1914-18 fu Chaplin a dominare le scene con le classiche gag sconclusionate, in cui la mimica corporale era l'elemento d'effetto delle risata. Laurel e Hardy inoltre seppero resistere alla prova dell'avvento del sonoro nel 1929, il quale, nell'ambito della commedia, miet\u00e9 molte vittime, tra le quali Buster Keaton, incapaci di confrontarsi con il suono della loro voce, spesso inadeguata per il sonoro.\nIn seguito alla caduta del sonoro negli anni trenta, Chaplin fu uno dei rari casi ad adottare la tecnica del muto, per scelta poetica, fino al 1940, ottenendo sempre successo; quando poi il muto fu completamente abbandonato, e usato raramente, fino ai giorni nostri, in film d'essai, oppure dal comico Mel Brooks, in omaggio proprio al cinema muto comico, nel film \"L'ultima follia di Mel Brooks\" (1976).\nLa tecnica.\nLa tecnica di recitazione necessitava di enfasi mimica, esagerando l'espressivit\u00e0 facciale e l'azione corporea affinch\u00e9 giungesse al pubblico il messaggio emozionale inteso dal regista. Oggi potrebbe risultare esagerata, a volte grossolana, ma il valore dei grandi interpreti \u00e8 racchiuso nell'essenzialit\u00e0 del gesto, nella pantomima, nella capacit\u00e0 di trasmettere, nell'istante del gesto, l'intensit\u00e0 dell'emozione. Per di pi\u00f9 oggi sempre pi\u00f9 raramente ci \u00e8 dato di poter visionare sul grande schermo queste produzioni, che per poter essere apprezzate nella loro grandezza e sfumature necessiterebbero di questa collocazione e di un pubblico con cui condividerle. Nel genere comico questa gestualit\u00e0 fu classificata come \"slapstick\", e si spiega anche perch\u00e9 fu generalmente pi\u00f9 apprezzato il cinema comico, per sua natura paradossale, piuttosto che il dramma.\nLa velocit\u00e0 di scorrimento della pellicola era molto pi\u00f9 lenta di oggi (16 o 20 fotogrammi al secondo del film muto, contro i 24 del sonoro). Questa particolarit\u00e0 fa s\u00ec che vedendo oggi i film muti in televisione (che in Europa riproduce 25 fotogrammi al secondo) i movimenti sembrino accelerati e innaturali.\nLa durata del film era misurata in \"rulli\" o \"bobine\", dove era fisicamente contenuta e avvolta la pellicola, ogni rullo poteva contenerne circa 600 piedi per circa 7 minuti di proiezione.\nVolendo considerare il cinema muto italiano, nel periodo che va dal 1905 al 1931, gli storici hanno catalogato poco meno di 10\u00a0000 titoli, il 90% di essi scomparso per sempre. Almeno fino alla prima met\u00e0 del XX secolo veniva utilizzata una pellicola altamente instabile e altamente infiammabile che richiedeva cure particolari per garantirne la conservazione nel tempo. Molti di quei film furono fissati su materiale di pessima qualit\u00e0, pregiudicandone la sopravvivenza al logorio del tempo e alla decomposizione in polvere, alcuni furono riciclati, molti finirono distrutti nei frequenti incendi degli \"studi\". Oggi la conservazione e il restauro di quelle pellicole \u00e8 la priorit\u00e0 principe per gli storici della cinematografia.\nKevin Brownlow, esponente di spicco della categoria ha detto: \"I vecchi film sono come il vino, il tempo li matura, ma molti sono finiti in aceto\".\nFilm muti con maggiori incassi negli Stati Uniti.\nQuesta \u00e8 una lista stilata da \"Variety\" nel 1932. Gli incassi si i riferiscono a dollari incassati quando il film usc\u00ec nelle sale.\nFilm muti nella transizione dal muto al sonoro.\nTra pi\u00f9 restii a lasciare il cinema muto fu Charlie Chaplin che arriv\u00f2 solo al sonoro con \"Il grande dittatore\" nel 1939, comunque negli anni '30 alcune celebri pellicole di alcuni importanti registi sono ancora mute pur essendo nell'epoca del sonoro e il cinema muto inoltre rimase fino ad almeno met\u00e0 anni trenta in Estremo Oriente, soprattutto in Cina e Giappone, le pi\u00f9 importanti in ordine cronologico sono:\nFilm muti nell'era del sonoro.\nDiversi cineasti hanno reso omaggio alla favolosa era del film muto: Jacques Tati col suo \"Le vacanze di Monsieur Hulot\" nel 1953, e cos\u00ec pure Mel Brooks con \"L'ultima follia di Mel Brooks\" (dal titolo originale di \"Silent Movie\") nel 1976, in cui, simbolicamente, l'unica parola del film \u00e8 pronunciata dal mimo Marcel Marceau. Nel 1999 esce \"Juha\", capolavoro misconosciuto del regista finlandese Aki Kaurism\u00e4ki. Nel 2011 \u00e8 uscito il film muto francese \"The Artist\", diretto da Michel Hazanavicius, che ha vinto 5 Premi Oscar, 3 Golden Globe, 7 Premi BAFTA e 6 Premi C\u00e9sar.\nI film muti o in gran parte muti dell'epoca del sonoro sono i seguenti:"}
{"id": "93248", "revid": "599013", "url": "https://it.wikipedia.org/wiki?curid=93248", "title": "Vedano", "text": ""}
{"id": "93249", "revid": "2108263", "url": "https://it.wikipedia.org/wiki?curid=93249", "title": "Filippo I d'Asburgo", "text": "Biografia.\nInfanzia.\nFilippo nacque a Bruges, figlio del futuro imperatore Massimiliano I, e della sua prima moglie la duchessa Maria di Borgogna. Nacque nella contea delle Fiandre (attuale Belgio) durante il regno di suo nonno l'imperatore Federico III. Al bambino fu imposto il nome del suo bisnonno, Filippo il Buono, nonno di sua madre Maria.\nFilippo aveva appena quattro anni quando sua madre mor\u00ec nel 1482, con la sua conseguente successione nei possedimenti borgognoni sotto la tutela di suo padre. Segu\u00ec un periodo di turbolenze che testimoniavano sporadiche ostilit\u00e0 tra, principalmente, le grandi citt\u00e0 delle Fiandre (in particolare Gand e Bruges) e i sostenitori di Massimiliano. Durante questo interregno, Filippo fu coinvolto negli eventi e fu anche brevemente sequestrato a Bruges come parte della pi\u00f9 ampia campagna fiamminga da parte di diverse citt\u00e0 per sostenere le loro rivendicazioni di maggiore autonomia, che avevano strappato a Maria di Borgogna in un accordo noto come il Gran Privilegio del 1477. Agli inizi del 1490, il tumulto dell'interregno lasci\u00f2 il posto a una situazione di stallo, senza il sostegno francese alle citt\u00e0 del Franc (Fiandre), e neppure il sostegno imperiale del nonno di Filippo, l'imperatore Federico III, risult\u00f2 decisivo. Entrambe le parti vennero ad un accordo con il trattato di Senlis nel 1493, quando l'imperatore Federico mor\u00ec e il padre di Filippo, Massimiliano, divenne il nuovo imperatore. Ci\u00f2 spian\u00f2 la lotta per il potere interno, mentre le due parti accettarono di rendere il quindicenne Filippo principe ereditario l'anno successivo.\nL'eredit\u00e0 borgognona e l'alleanza spagnola.\nNel 1494, Massimiliano abbandon\u00f2 la reggenza in base ai termini del trattato di Senlis e Filippo in persona, sedicenne, assunse il controllo delle terre borgognone, sebbene nella pratica l'autorit\u00e0 fosse derivata da un concilio di notabili. Il 20 ottobre 1496, spos\u00f2 Giovanna, figlia del re Ferdinando II d'Aragona e della regina Isabella I di Castiglia, a Lier in Belgio.\nIl matrimonio fu uno di un insieme di alleanze familiari tra gli Asburgo e i Trast\u00e1mara, progettate per rafforzarsi contro il crescente potere francese, che era aumentato significativamente grazie alle politiche di Luigi XI e l'affermazione di successo del potere regale dopo la guerra con la lega del bene pubblico. La questione divent\u00f2 pi\u00f9 urgente dopo l'invasione di Carlo VIII dell'Italia del 1494 (nota come prima guerra peninsulare).\nLa sorella di Filippo, Margherita, spos\u00f2 Giovanni, principe delle Asturie, unico figlio maschio di Ferdinando ed Isabella ed erede al trono delle corone unificate di Castiglia e Aragona. La doppia alleanza non fu mai intesa a permettere che i regni spagnoli cadessero sotto il controllo asburgico. Al momento del suo matrimonio con Filippo, Giovanna era la terza in linea di successione al trono, con Giovanni e la loro sorella Isabella sposati e speranzosi di progenie.\nL'eredit\u00e0 castigliana.\nNel 1500, poco dopo la nascita del secondo figlio di Giovanna e Filippo (il futuro imperatore Carlo V), nelle Fiandre, la successione alle corone castigliana e aragonese fu gettata nello scompiglio. L'erede al trono, Giovanni, era morto nel 1497 molto poco dopo il suo matrimonio con Margherita d'Austria. La corona sembrava quindi destinata a passare alla sorella maggiore di Giovanni e Giovanna, Isabella, moglie di Manuele I del Portogallo. Isabella mor\u00ec nel 1498, dando alla luce un figlio maschio chiamato Michele della Pace, a cui ricadde la successione alle corone unite di Castiglia, Aragona e Portogallo; tuttavia, il bambino era malato e mor\u00ec durante l'estate del 1500.\nLa successione alle corone castigliana e aragonese pass\u00f2 quindi a Giovanna. Poich\u00e9 Ferdinando era in grado di avere altri eredi, le Cortes d'Aragona rifiutarono di riconoscere Giovanna come erede presunta del regno d'Aragona. Nel regno di Castiglia, tuttavia, la successione era chiara. Inoltre, non esisteva una tradizione salica che le cortes castigliane potessero usare per impedire che la successione passasse a Giovanna. A questo punto, il problema della presunta incapacit\u00e0 mentale di Giovanna si spost\u00f2 dalla courtly annoyance al centro del palcoscenico politico, dal momento che fu chiaro che Filippo ed il suo entourage borgognone sarebbero stati i veri detentori del potere in Castiglia.\nNel 1502, Filippo, Giovanna e gran parte della corte borgognona si recarono in Spagna per ricevere fedelt\u00e0 dalle Cortes di Castiglia come eredi, un viaggio raccontato in dettaglio da Antoon I van Lalaing, il futuro statolder di Olanda e Zelanda. Filippo e la maggior parte della corte tornarono nei Paesi Bassi l'anno successivo, lasciandosi una incinta Giovanna alle spalle a Madrid, dove diede alla luce il futuro imperatore Ferdinando I. Sebbene Giovanna fosse profondamente innamorata di Filippo, la loro vita coniugale fu resa estremamente infelice dalla infedelt\u00e0 di lui e dagli anni di insicurezza politica, durante i quali tent\u00f2 costantemente di usurparle i diritti del potere che le spettavano per nascita. Ci\u00f2 port\u00f2 in gran parte alle voci della sua follia a causa di resoconti di atti depressivi o nevrotici commessi mentre veniva imprigionata o costretta dal marito, voci di cui Filippo benefici\u00f2 politicamente. La maggior parte degli storici ora concorda sul fatto che all'epoca Giovanna era semplicemente depressa dal punto di vista clinico, non pazza come comunemente si crede. Prima della morte della madre, nel 1504, marito e moglie vivevano gi\u00e0 separati.\nLotta per il potere in Spagna.\nNel 1504, la suocera di Filippo, la regina Isabella di Castiglia, mor\u00ec, lasciando la corona a Giovanna. Il vedovo di Isabella I ed ex co-monarca, re Ferdinando II, cerc\u00f2 di mettere le mani sulla reggenza di Castiglia, ma i nobili, a cui egli non piaceva e che lo temevano, lo costrinsero a ritirarsi. Filippo fu convocato in Spagna, dove fu riconosciuto come re.\nTuttavia, mentre erano in navigazione verso la Spagna nel gennaio 1506, Filippo e Giovanna furono colti da una tempesta e naufragarono al largo della costa del Dorset, il che li costrinse ad approdare sulla spiaggia vicino Melcombe Regis. La coppia rimase ospite di Enrico VII d'Inghilterra ma furono in realt\u00e0 ostaggi per tutta la durata del loro soggiorno. Per ottenere il rilascio Filippo fu obbligato a firmare un trattato con Enrico VII \u2013 il cosiddetto \"Malus Intercursus\" \u2013 che comprendeva un patto di difesa reciproca, l'estradizione dei ribelli, incluso il conte di Suffolk, Edmund de la Pole, che in esilio era ospite di Filippo nei Paesi Bassi e un accordo commerciale che permetteva ai commercianti inglesi di importare senza dazi abiti nei Paesi Bassi. Dopo aver consegnato Edmund, Filippo e Giovanna furono autorizzati a lasciare l'Inghilterra: vi avevano soggiornato almeno sei settimane.\nFilippo e Giovanna approdarono a La Coru\u00f1a il 28 aprile 1506, accompagnati da un corpo di mercenari tedeschi. Suocero e genero tentarono una mediazione sotto la supervisione del cardinale Cisneros a Remesal, nei pressi di Puebla de Sanabria, e a Renedo, ma l'unico risultato fu una lite familiare, in cui Ferdinando professava di difendere gli interessi della figlia, che secondo lui era stata imprigionata dal marito. Negli incontri tra il 20 e il 27 giugno, mediati dal cardinale Cisneros, il pi\u00f9 anziano degli ecclesiastici in Spagna, Ferdinando accett\u00f2 che i suoi \"beneamati figli\" (Giovanna e Filippo) prendessero il controllo della Castiglia. I due re concordarono poi che Giovanna non era n\u00e9 adatta n\u00e9 incline a governare 'considerando le sue infermit\u00e0 e sofferenze, che per amore dell'onore non sono espresse' e inoltre che se 'la detta serenissima regina, sia per sua scelta che dall'essere persuasa da altre persone, avesse tentare di intromettersi nel governo, entrambi glielo avrebbero impedito'. Conveniva sia a suo padre che a suo marito che Giovanna fosse considerata incapace. Il 27 giugno 1506, il trattato di Villaf\u00e1fila fu firmato tra Ferdinando e Filippo, con Filippo proclamato re di Castiglia dalle cortes di Valladolid. Eppure, lo stesso giorno, Ferdinando redasse documenti segreti rinunciando a tutti gli accordi sulla base della coercizione, sostenendo che non avrebbe mai altrimenti firmato trattati che facevano \"un danno cos\u00ec enorme alla detta serenissima regina, mia figlia, e a me\". Dopo aver lasciato aperte le sue opzioni per il futuro, part\u00ec per l'Aragona.\nLa morte.\nFilippo mor\u00ec improvvisamente a Burgos, apparentemente di febbre tifoidea, il 25 settembre 1506, anche se all'epoca si parl\u00f2 di omicidio per avvelenamento, come credette anche sua moglie. Giovanna rifiut\u00f2 di lasciare che il suo corpo fosse seppellito. Filippo I \u00e8 ora sepolto nella Cappella Reale di Granada (Capilla Real de Granada), insieme a sua moglie e ai suoceri Isabella I e Ferdinando II.\nDiscendenza.\nDalla moglie Giovanna, Filippo ebbe sei figli:"}
{"id": "93250", "revid": "2207", "url": "https://it.wikipedia.org/wiki?curid=93250", "title": "Stella di alone", "text": ""}
{"id": "93253", "revid": "235890", "url": "https://it.wikipedia.org/wiki?curid=93253", "title": "Derivata sostanziale", "text": ""}
{"id": "93254", "revid": "813316", "url": "https://it.wikipedia.org/wiki?curid=93254", "title": "Velo", "text": "Con velo si intende una stoffa sottile o rada che, pur coprendo e nascondendo, lascia intravedere ci\u00f2 che sta sotto. La parola deriva dal latino \"velum\", con lo stesso significato.\nStoria del velo femminile.\nUna delle prime tracce dell'uso femminile del velo \u00e8 attestata in un documento legale assiro del XIII secolo a.C. all'interno del quale l'uso del velo \u00e8 permesso esclusivamente a donne nobili ed \u00e8 proibito a prostitute e donne comuni.\nL'uso del velo \u00e8 menzionato anche nell'Antico Testamento: nel Libro della Genesi, datato a prima del 1500 a.C., laddove Tamara, venuta a sapere che il suo promesso sposo Giacobbe si trovava davanti a lei, si copr\u00ec; nel Cantico dei Cantici, dove la sposa di Salomone viene lodata perch\u00e9 \u00able sue gote sono come melograne nascosti dietro un velo\u00bb. dal minuto 2:44 al 3:15.\nAnche documenti antichi Greci e testimonianze scultoree mostrano come il velo sia considerato un modo per proteggere le donne e rendere visibile il loro status sociale.\nFino al 1175, le donne anglosassoni e anglo-normanne, con l'eccezione delle giovani nubili, indossavano veli che coprivano interamente i capelli e spesso anche collo e mento. Solo a partire dai Tudor (1485) il velo diventa meno comune e l'uso di cappucci si fa pi\u00f9 frequente.\nOggigiorno, nel mondo occidentale l'uso del velo \u00e8 limitato quasi solamente a suore e monache cattoliche, tanto che in italiano l'espressione \"prendere il velo\" significa entrare in un ordine o congregazione femminile.\nIn altri contesti, comunque, sono gli uomini a velarsi: in Mauritania, per esempio, \u00e8 diffusa l'abitudine maschile di coprirsi il capo con la tagelmust.\nUsi del termine.\nIl velo come indumento.\nIl velo \u00e8 indumento prevalentemente femminile, usato tuttora - nella sua versione pi\u00f9 trasparente - come ornamento e arma di seduzione, e - in quella pi\u00f9 coprente - come accessorio per nascondersi dallo sguardo altrui. Attualmente il termine \u00e8 spesso associato al velo islamico o hijab.\nNell'arte.\nLasciando trasparire senza rivelare, il velo ha un grande legame con la sessualit\u00e0 ed \u00e8 molto usato nell'iconografia erotica.\nL'iconografia del velo \u00e8 antichissima e diffusissima, dal velo di M\u0101y\u0101 ai misteri eleusini, dal velo della Madonna, ai veli di Salom\u00e8, al burka, alla danza dei sette veli e cos\u00ec via.\nLa velatura ha acquisito un forte ruolo metaforico soprattutto nel periodo e nell'ambito simbolista, dalle poesia alle altre arti. Pi\u00f9 di recente, Marcel Duchamp con il \"ready-made\" ha svelato il valore di oggetti comuni nell'arte, conferendoli nuovi significati. In modo inverso, il lavoro di Christo ha velato oggetti ed edifici per renderli nuovamente visibili."}
{"id": "93255", "revid": "81649", "url": "https://it.wikipedia.org/wiki?curid=93255", "title": "Hic Rhodus, hic salta", "text": "Hic Rhodus, hic salta \u00e8 una frase latina il cui significato letterale \u00e8 \u00ab\"Qui \"[\u00e8]\" Rodi, salta qui \"\u00bb. Il senso traslato \u00e8 \u00ab\"Dimostraci le tue affermazioni, qua e ora\"\u00bb.\nOrigine.\nLa frase si trova in una delle \"Favole\" di Esopo, in cui un atleta sbruffone afferma di avere fatto un salto favoloso da un piede all'altro del celebre Colosso di Rodi, impresa atletica sulla quale afferma di poter esibire testimoni; al che, uno dei suoi interlocutori gli dice che non \u00e8 necessario chiedere ai testimoni, basta che ripeta il salto l\u00e0 dove si trova.\nLa versione originale \u00e8 in greco (\u0399\u03b4\u03bf\u1f7a \u1f21 \u1ffe\u03a1\u03cc\u03b4\u03bf\u03c2, \u1f30\u03b4\u03bf\u1f7a \u03ba\u03b1\u1f76 \u03c4\u1f78 \u03c0\u03ae\u03b4\u03b7\u03bc\u03b1, it. \"Qui [\u00e8] Rodi, qui [sia] anche il salto\"), e la traduzione latina originale \u00e8 Hic Rhodus, hic saltus (it. \"Qui [\u00e8] Rodi, qui [sia] il salto\").\nRielaborazioni.\nHegel parafras\u00f2 il detto in \"Hier ist die Rose, hier tanze\" (it. \"Qui c'\u00e8 la rosa, danza qui\"), mentre il passaggio da \"saltus\" a \"salta\", rispetto alla versione originale, \u00e8 opera di Karl Marx che, nel primo capitolo de \"Il Diciotto Brumaio di Luigi Bonaparte\", citando la parafrasi di Hegel, mut\u00f2 il sostantivo della frase originale in un verbo:"}
{"id": "93256", "revid": "1869172", "url": "https://it.wikipedia.org/wiki?curid=93256", "title": "Venegono (disambigua)", "text": "Venegono \u00e8 il toponimo di 2 comuni della provincia di Varese"}
{"id": "93257", "revid": "287204", "url": "https://it.wikipedia.org/wiki?curid=93257", "title": "Ventimiglia (disambigua)", "text": ""}
{"id": "93258", "revid": "1305772", "url": "https://it.wikipedia.org/wiki?curid=93258", "title": "Verano (disambigua)", "text": "Con il nome Verano si indicano:"}
{"id": "93259", "revid": "125628663", "url": "https://it.wikipedia.org/wiki?curid=93259", "title": "Verderio", "text": "Verderio (\"Verdee\" in dialetto brianzolo, : ) \u00e8 un comune italiano di abitanti della provincia di Lecco in Lombardia.\nStoria.\nIl nome Verderio deriva probabilmente dal latino \"viridarium\", che significa giardino. Testimonianze della civilizzazione romana arrivano - oltre che da alcuni ritrovamenti archeologici e dal reticolato di centuriazione - dall'etimologia di alcuni toponimi del territorio circostante: ad esempio il castrum di Vicus Mercati (Vimercate), Hiberna Regis (Bernareggio, antico accampamento invernale), Caesarea Novella (la localit\u00e0 Sernovella, frazione di Verderio Superiore) e Miliarium Tertium (Terzuolo, frazione di Robbiate). I Romani, guidati dal console Marcello, sconfissero in questi luoghi gli Insubri in una decisiva battaglia del 222 a.C.\nAltri ritrovamenti ci segnalano la successiva presenza dei Longobardi e quindi dei Franchi: a questi ultimi pu\u00f2 essere fatto risalire il castello del X secolo sulle cui rovine \u00e8 stata costruita la Villa Gallavresi, oggi sede della biblioteca comunale.\nLa localit\u00e0 \u00e8 stata interessata tra il XII e il XIV secolo dalla presenza dei Templari, che avevano due importanti sedi presso la Commenda e nel Castel Negrino (oggi si trovano nel comune di Aicurzio, ma un tempo erano parte del territorio di Verderio), oltre che alla cascina Brugarola. A testimonianza di ci\u00f2, compare negli elenchi dei cavalieri dell'ordine un certo Dalmazio da Verderio. Con la soppressione nel 1312 dell'ordine cavalleresco ad opera di Filippo il Bello re di Francia, i possedimenti dei Templari passarono all'ordine dei Cavalieri di Malta.\nUn fatto storico di assoluto rilievo \u00e8 la battaglia di Verderio, combattuta il 28 aprile 1799 fra gli austro-russi, comandati dal generale Josef Philipp Vukassovich, e le truppe napoleoniche (guidate dal generale S\u00e9rurier) nel periodo in cui Napoleone Bonaparte era impegnato nella Campagna d'Egitto: i francesi, asserragliati nella Villa Confalonieri, furono obbligati alla resa, ma dei tremila morti rimasti sul campo molti erano austriaci. I vincitori, dapprima salutati come liberatori, si diedero a saccheggi, incendi e ad altri atti vandalici. Due lapidi ricordano il tragico evento.\nL'origine della divisione di Verderio nei due comuni di Verderio Inferiore e di Verderio Superiore non trova concordi gli storici: alcuni la fanno risalire al XII secolo, altri alla soppressione dell'ordine dei Templari. Certo \u00e8 che in alcuni documenti del 1412 compare la dicitura \"Verderio de sora e de sotto\". Una temporanea riunificazione in un unico comune \u00e8 segnalata in documenti del 1874.\nUn'unica parrocchia di Verderio, invece, fu istituita dal vescovo san Carlo Borromeo dopo il Concilio di Trento, a seguito delle sue visite pastorali del 1571 e del 1583. Anch'essa fin\u00ec comunque col dividersi nel 1778, anno in cui il vicario vescovile istitu\u00ec la parrocchia di Verderio Inferiore e di conseguenza fu avviata la costruzione della chiesa parrocchiale dedicata ai santi martiri Nazaro e Celso. Quest'ultima verr\u00e0 poi sostituita nel 1906 da quella eretta nello stesso sito su progetto dell'architetto Giovanni Barboglio; gli affreschi che ne decorano l'interno sono stati invece realizzati nel 1932 da Umberto Marigliani, coadiuvato da Vittorio Manini.\nIn epoca recente sono stati indetti due referendum (nel 1994 e nel 2004) per la riunificazione dei due comuni, che gi\u00e0 condividevano svariati servizi (la scuola elementare, la biblioteca, la palestra intercomunale). In entrambi i casi l'esito \u00e8 stato negativo: per l'approvazione di questo tipo di referendum \u00e8 infatti necessaria una maggioranza di \"s\u00ec\" in tutti e due i comuni coinvolti; mentre Verderio Inferiore si \u00e8 sempre espresso in modo favorevole, l'unificazione \u00e8 stata bloccata in entrambe le occasioni dal responso negativo di Verderio Superiore. Il 1\u00ba dicembre 2013 si \u00e8 tenuto un nuovo referendum consultivo in cui la maggioranza degli abitanti di entrambi i comuni si sono detti favorevoli alla ricostituzione dell'unico comune di Verderio. Il comune \u00e8 stato ricostituito dal consiglio regionale il 4 febbraio 2014, dalla fusione dei comuni di Verderio Inferiore e Verderio Superiore. Le prime elezioni comunali si sono tenute il 25 maggio 2014.\nEconomia.\nVerderio fa parte dell'altopiano asciutto milanese, caratterizzato dalla scarsit\u00e0 di acque superficiali. Fa eccezione il comparto irriguo della cascina Bergamina, una singolare isola produttiva che ha preso vita dalla derivazione delle acque dal lago di Sartirana ottenuta con la Roggia Annoni, attivata dagli omonimi proprietari.\nPer il resto l'agricoltura \"asciutta\" era prevalentemente fondata sulla rotazione cerealicola granoturco-frumento, integrata dalla gelsibachicoltura: questa coltura conobbe un forte sviluppo tra il 1700 e il 1800, anche a seguito delle riforme teresiane, per stabilizzarsi su un'elevata produttivit\u00e0 per un lungo periodo. Nel Catasto Cessato del 1858 si censivano a Verderio ben 8724 gelsi; il paesaggio rimase fittamente punteggiato di gelsi fino ai primi anni cinquanta del Novecento, quando si ebbe un drastico crollo di tale coltivazione. In questa fase si vendono i grandi possedimenti terrieri alle famiglie che fino ad allora li avevano coltivati in un rapporto di piccola affittanza con contratti misti vessatori (mezzadria per i bozzoli e affitto in denaro per il fondo e la casa, pi\u00f9 una serie di \"appendizi\" di sopravvivenza feudale). Si sancisce cos\u00ec in modo palese e definitivo la marginalit\u00e0 dell'apporto dell'agricoltura al reddito delle famiglie, mentre prende il via una nuova formazione insediativa incentrata sul tipo a villetta, cui si aggiungono in seguito alcune palazzine condominiali e, a partire dagli anni settanta, una zona industriale.\nFino a quell'epoca, l'insediamento aveva comunque mantenuto un aspetto prevalentemente agricolo, nonostante gi\u00e0 da tempo molti abitanti lavorassero nell'industria e nell'edilizia: di tale origine restano le grandi corti plurifamiliari del nucleo storico e alcune cascine (Brugarola, Bergamina, Canova, Fornacetta, Bice). Le corti sono tuttora denominate secondo il dialetto locale: Curt di Scars\u00e9tt, di Ci\u00f2ni, di Tul\u00e9tt, di Uperarj, di F\u00e0t, di Magn\u00f2n, di Masir\u00f6, Curt N\u00f6va, Pal\u00e0ss (gi\u00e0 Villa Annoni), de la Palassina, di Stal\u00e9tt, di Scup\u00e8j e, distaccata, la Curt di Fer\u00e9. Allo stesso modo, esistono ancora alcune delle ville appartenute ai proprietari terrieri nobiliari e borghesi: la Ville Annoni, la Villa Gallavresi, la Villa De Angelis e la residenza Gnecchi-Rusconi alla Bergamina."}
{"id": "93260", "revid": "599013", "url": "https://it.wikipedia.org/wiki?curid=93260", "title": "Verrua", "text": ""}
{"id": "93261", "revid": "287204", "url": "https://it.wikipedia.org/wiki?curid=93261", "title": "Vezza", "text": ""}
{"id": "93264", "revid": "713714", "url": "https://it.wikipedia.org/wiki?curid=93264", "title": "Vezzano", "text": ""}
{"id": "93265", "revid": "1564499", "url": "https://it.wikipedia.org/wiki?curid=93265", "title": "Vico", "text": ""}
{"id": "93268", "revid": "599013", "url": "https://it.wikipedia.org/wiki?curid=93268", "title": "Vietri", "text": ""}
{"id": "93270", "revid": "933835", "url": "https://it.wikipedia.org/wiki?curid=93270", "title": "Vigliano", "text": ""}
{"id": "93271", "revid": "1337443", "url": "https://it.wikipedia.org/wiki?curid=93271", "title": "Extra omnes", "text": "Extra omnes (\"fuori tutti [gli altri]\") \u00e8 una frase latina della tradizione ecclesiastica cattolica. \nViene pronunciata dal maestro delle celebrazioni liturgiche pontificie nella Cappella Sistina all'inizio del conclave per eleggere il papa, per invitare a uscire tutti coloro che non sono chiamati all'elezione, poich\u00e9 l'elezione papale \u00e8 segreta. Successivamente, la porta della Sistina viene chiusa. Un tempo la frase veniva pronunciata, sempre dal Maestro delle celebrazioni liturgiche, all'inizio del Concistoro segreto e alle fasi iniziali dell'assise conciliare, con lo stesso invito ad abbandonare il luogo ai non addetti"}
{"id": "93272", "revid": "869733", "url": "https://it.wikipedia.org/wiki?curid=93272", "title": "Vigo", "text": ""}
{"id": "93274", "revid": "599013", "url": "https://it.wikipedia.org/wiki?curid=93274", "title": "Vigano", "text": ""}
{"id": "93276", "revid": "125835639", "url": "https://it.wikipedia.org/wiki?curid=93276", "title": "Petabyte", "text": "Il petabyte \u00e8 un'unit\u00e0 di misura dell'informazione o della quantit\u00e0 di dati, il termine deriva dalla unione del prefisso SI peta con byte e ha per simbolo PB. Il prefisso peta deriva dal termine greco \"penta\" a indicare la quinta potenza di 1000.\nA causa dell'uso improprio dei prefissi binari, nel definire e usare il kilobyte, il valore del petabyte nella pratica comune ha potuto assumere i seguenti significati:\nIl pebibyte, che \u00e8 uno standard definito dalla Commissione elettrotecnica internazionale (IEC) e nello standard ISO 80000, esprime byte senza nessuna incertezza e dovrebbe quindi essere utilizzato al posto del termine petabyte per esprimere tale quantit\u00e0."}
{"id": "93277", "revid": "120205413", "url": "https://it.wikipedia.org/wiki?curid=93277", "title": "Exabyte", "text": "L'exabyte \u00e8 un'unit\u00e0 di misura dell'informazione o della quantit\u00e0 di dati, il termine deriva dalla unione del prefisso SI exa con byte ed ha per simbolo EB.Il prefisso exa deriva dal termine greco \"hex\" a indicare la sesta potenza di 1.000. A causa dell'uso improprio dei prefissi binari nel definire e usare il kilobyte, il valore dell'exabyte nella pratica comune ha potuto assumere i seguenti significati:\nL'exbibyte, che \u00e8 uno standard definito dalla Commissione elettrotecnica internazionale (IEC), esprime byte senza nessuna incertezza e dovrebbe quindi essere utilizzato al posto del pi\u00f9 diffuso \"exabyte\" (che \u00e8 standard solo di fatto) per esprimere tale quantit\u00e0."}
{"id": "93279", "revid": "121059627", "url": "https://it.wikipedia.org/wiki?curid=93279", "title": "Tebibyte", "text": "Il tebibyte \u00e8 un'unit\u00e0 di misura dell'informazione o della quantit\u00e0 di dati,\nil termine deriva dalla contrazione di tera binary byte e ha per simbolo TiB.\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte.\nIl tebibyte \u00e8 collegato strettamente al terabyte, il quale veniva precedentemente usato come sinonimo di tebibyte (creando spesso ambiguit\u00e0), ma spesso anche per riferirsi a 1012 byte ( byte) creando in quest'ultimo caso una differenza tra le due quantit\u00e0 di circa il 10%. Infatti, secondo l'attuale modello condiviso:\n1 TiB = 1 tebibyte = = 240 byte = byte\n1 TB = 1 terabyte = 1012 byte = byte\nConversioni.\nIn byte:\nIn bit:\nCuriosit\u00e0.\nTera, richiama il termine tetra (4). \nQuesto ci aiuta a ricordare la cifra delle decine del logaritmo in base 2 del TiB, varr\u00e0 4, quindi 1 TiB = 2^40 B, ovvero il valore di 1 Ti \u00e8 rappresentabile in binario con 40 bit."}
{"id": "93280", "revid": "648716", "url": "https://it.wikipedia.org/wiki?curid=93280", "title": "Pebibyte", "text": "Il pebibyte \u00e8 un'unit\u00e0 di misura dell'informazione o della quantit\u00e0 di dati,\nil termine deriva dalla contrazione di peta binary byte ed ha per simbolo PiB.\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte.\nIl pebibyte \u00e8 collegato strettamente al petabyte, il quale \u00e8 usato (creando spesso ambiguit\u00e0) o come sinonimo per pebibyte oppure per riferirsi a 1015 byte ( byte) creando in quest'ultimo caso un errore del 12,6%.\n1 pebibyte = = 250 byte = byte\n1 pebibyte \u2248 byte \u2192 12,6% di errore\nConversioni.\nIn byte:\nIn bit:\nCuriosit\u00e0.\nPeta, richiama il termine penta (5). \nQuesto ci aiuta a ricordare la cifra delle decine del logaritmo in base 2 del PiB, varr\u00e0 5, quindi 1 PiB = 2^50B, ovvero il valore di 1 Pi \u00e8 rappresentabile in binario con 50 bit"}
{"id": "93281", "revid": "118028398", "url": "https://it.wikipedia.org/wiki?curid=93281", "title": "Gibibyte", "text": "Il gibibyte \u00e8 un'unit\u00e0 di misura dell'informazione o della quantit\u00e0 di dati.\nIl termine deriva dalla contrazione di giga binary byte ed ha per simbolo GiB.\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte. Esso non fa tuttavia parte del Sistema internazionale di unit\u00e0 di misura, cio\u00e8 del sistema metrico decimale.\nIl gibibyte \u00e8 collegato strettamente al gigabyte, il quale \u00e8 usato (creando spesso ambiguit\u00e0) o come sinonimo per gibibyte oppure per riferirsi a 109 byte ( byte) creando in quest'ultimo caso un errore del 7,4%.\n1 gibibyte = = 230 byte = bytes\n1 gibibyte \u2260 = byte \u2192 7,4% di errore\nConversioni.\nIn byte:\nIn bit:"}
{"id": "93286", "revid": "123590620", "url": "https://it.wikipedia.org/wiki?curid=93286", "title": "Kibibyte", "text": "Il kibibyte \u00e8 un'unit\u00e0 di misura dell'informazione o della quantit\u00e0 di dati, il termine deriva dalla contrazione di kilo binary byte ed ha per simbolo KiB (\"KB\" o \"kiB\" sono errati).\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte.\nIl kibibyte \u00e8 collegato strettamente al chilobyte, il quale \u00e8 usato (creando spesso ambiguit\u00e0) o per riferirsi a 103 byte ( byte) oppure come sinonimo per kibibyte creando in quest'ultimo caso un errore del 2,4%. \n1 kibibyte = = 210 byte\n1 kibibyte \u2248 byte \u2192 2,4% di errore\n1 mebibyte \u2248 byte \u2192 \u2248 5% di errore\n1 gibibyte \u2248 byte \u2192 \u2248 7% di errore\n1 tebibyte \u2248 byte \u2192 \u2248 10% di errore\nConversioni.\nIn byte:\nIn bit:"}
{"id": "93288", "revid": "111824187", "url": "https://it.wikipedia.org/wiki?curid=93288", "title": "Mebibyte", "text": "Il mebibyte \u00e8 un'unit\u00e0 di misura dell'informazione o della quantit\u00e0 di dati.\nIl termine deriva dalla contrazione di mega binary byte e ha per simbolo MiB.\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte.Il mebibyte \u00e8 abbastanza vicino alle dimensioni del megabyte: quest'ultimo \u00e8 spesso usato impropriamente come sinonimo di mebibyte creando in tal caso un errore percentuale di circa il 4,9% (errore assoluto: byte) in eccesso.\n1 mebibyte = = 220 byte = byte\n1 megabyte = byte = 1 mebibyte - 4,9% 1 megabyte \u2192 1 mebibyte = 1 megabyte + 4,9% 1 megabyte\nConversioni.\nIn byte:\nIn bit:"}
{"id": "93289", "revid": "287204", "url": "https://it.wikipedia.org/wiki?curid=93289", "title": "Exbibyte", "text": "Lexbibyte \u00e8 un'unit\u00e0 di misura dell'informazione o della quantit\u00e0 di dati,\nil termine deriva dalla contrazione di exa binary byte ed ha per simbolo EiB.\nQuesto standard \u00e8 stato definito dalla Commissione Elettrotecnica Internazionale (IEC) nel dicembre 1998 per stabilire i nuovi multipli del byte.\nL'exbibyte \u00e8 collegato strettamente all'exabyte, il quale \u00e8 usato (creando spesso ambiguit\u00e0) o come sinonimo per exbibyte oppure per riferirsi a 1018 byte ( byte) creando in quest'ultimo caso un errore del 15,3%.\n1 exbibyte = = 260 byte = \n1 exabyte = byte \u2192 15,3% di errore\nConversioni.\nIn byte:\nIn bit:\nCuriosit\u00e0.\nExa, richiama il termine esa (6). \nQuesto ci aiuta a ricordare la cifra delle decine del logaritmo in base 2 del EiB, varr\u00e0 6, quindi 1 EiB = 2^60B, ovvero il valore di 1 Ei \u00e8 rappresentabile in binario con 60 bit"}
{"id": "93290", "revid": "804", "url": "https://it.wikipedia.org/wiki?curid=93290", "title": "Cr\u00eauza", "text": "La cr\u00eauza (o \"creusa\", \"cr\u0153za\"; pronuncia ) \u00e8 un termine ligure che indica il tipico viottolo stretto o mulattiera che fende, spesso verticalmente, le colline del Genovesato e di tutta la Liguria.\nEtimologia.\n\"Cr\u00eauza\" deriverebbe dal celtico \"croesio\", \"croesus\", \"buon sangue\", la maggior parte delle cr\u00eauze genovesi e liguri infatti, \u00e8 formata da un lastricato centrale di mattoni rossi fiancheggiati da ciottolati ai lati, possibile similitudine di un fiume di sangue, o dal latino medioevale \"crosus\", di etimo incerto (forse relitto antico ligure o gallico), come l'aggettivo francese \"creux\" (antico francese \"crues\") e il provenzale \"cros\", \"cavo\" (cfr. anche il lombardo \"croeus\", \"torrente\", \"letto incavato di un torrente\" e il piemontese \"creus\" e \"ancreus\", sinonimo della parola \"p\u00ebrfond\", profondo).\nCaratteristiche.\nLa \"cr\u00eauza\", tipica struttura viaria suburbana e raramente urbana, ha precise caratteristiche: la principale \u00e8 quella di percorrere le colline se possibile sul crinale e spesso con la massima pendenza, piuttosto che negli avvallamenti, ci\u00f2 \u00e8 voluto a minimizzare l'impatto di compluvio della pioggia, limitando le opere relative; essendo soleggiata \u00e8 inoltre evitata, o limitata, la permanenza di umidit\u00e0 neve e ghiaccio che negli avvallamenti possono permanere ed essere molto pericolosi, data la possibilit\u00e0 climatica della regione di avere repentini passaggi dal caldo al freddo in poco tempo, in caso di passaggio del vento ai quadranti settentrionali.\n\u00c8 quindi privilegiata la conservazione della percorribilit\u00e0 in ogni condizione piuttosto che facilit\u00e0 di percorso.\nLa pavimentazione tipicamente \u00e8 data da mattoni al centro e ciottoli tondi ai lati, il profilo \u00e8 decisamente convesso per il drenaggio laterale, anche del pericolosissimo ghiaccio incastrato tra i mattoni; pu\u00f2 essere articolata in lunghi e bassi gradoni, definiti da blocchetti in pietra, nei tratti a maggior pendenza. \nLe cr\u00eauze, cos\u00ec come le coltivazioni a terrazza (le cosiddette fasce) caratterizzano il paesaggio di tutta la Liguria, sia quelle che si affaccia sul mare, pi\u00f9 conosciuto e pubblicizzato, sia quello dell'entroterra, meno famoso ma non per questo meno caratteristico e bello, spesso cantato da famosi poeti, come Eugenio Montale, Camillo Sbarbaro e Dino Campana.\nNel dialetto genovese della lingua ligure, il termine di cr\u00eauza ha preso anche il significato figurato per \u201cstrada\u201d o \u201cpercorso\u201d.\nCos\u00ec anche un fenomeno meteorologico, ben visibile dalle colline costiere, che si realizza sul mare, con mare calmo e vortici di vento sulla superficie. La superficie del mare appare brillante per il riflesso del sole, ma \u00e8 percorsa da strisce scure, curve e contorte, prodotte dal diverso increspamento della superficie, quasi a segnare fantastici percorsi che si aprono per quella che \u00e8 da sempre stata la via privilegiata ed a volte obbligata dei liguri, il mare aperto. Si dice quindi \u201co m\u00e4 o fa e cr\u00eauze\u201d cio\u00e8 \u201c il mare fa le strade, i viottoli\u201d, segna un percorso.\nNonostante nel dialetto spezzino della lingua ligure il termine \u00e8 \"crosa,\" alla Spezia esiste una mulattiera che anticamente univa il santuario della Madonna dell'Olmo al mare il cui nome viene direttamente dalla parola \"cr\u00eauza\", l'attuale \"via della Scresa\"."}
{"id": "93291", "revid": "798140", "url": "https://it.wikipedia.org/wiki?curid=93291", "title": "Ragazzi di via Panisperna", "text": "Ragazzi di via Panisperna \u00e8 il nome colloquiale con cui \u00e8 noto il gruppo di fisici italiani quasi tutti giovanissimi, con a capo Enrico Fermi, che negli anni trenta del Novecento oper\u00f2 presso il Regio istituto di fisica dell'Universit\u00e0 di Roma, allora ubicato in via Panisperna n. 90.\nLa principale scoperta del gruppo fu nel 1934 la propriet\u00e0 dei neutroni lenti in fisica nucleare, che diede avvio alla realizzazione del primo reattore nucleare e successivamente della bomba atomica.\nStoria.\nIl gruppo nacque grazie all'interessamento di Orso Mario Corbino, fisico, gi\u00e0 ministro, senatore e direttore dell'Istituto di fisica di via Panisperna, il quale riconobbe le qualit\u00e0 di Enrico Fermi e si adoper\u00f2 perch\u00e9 fosse istituita per lui nel 1926 la prima cattedra italiana di fisica teorica. A partire dal 1929 Fermi e Corbino si dedicarono alla trasformazione dell'Istituto in un moderno centro di ricerca. Per il settore sperimentale, Fermi pot\u00e9 contare su un gruppo di giovani fisici: Edoardo Amaldi, Franco Rasetti ed Emilio Segr\u00e8, ai quali nel 1934 si aggiunsero Bruno Pontecorvo e il chimico Oscar D'Agostino; in campo teorico, si distingueva la figura di Ettore Majorana.\nLe loro ricerche di laboratorio riguardarono inizialmente la spettroscopia atomica e molecolare, quindi si orientarono verso lo studio sperimentale del nucleo atomico attraverso il bombardamento di varie sostanze mediante neutroni, ottenuti irradiando il berillio con particelle alfa emesse dal radon e rallentati da un passaggio in paraffina secondo un'intuizione di Fermi. In questo modo fu possibile rendere artificialmente radioattivi numerosi elementi stabili. Sul versante teorico, importantissimi per la comprensione della struttura del nucleo atomico e delle forze che vi agiscono furono i lavori di Majorana e di Fermi, il quale tra il 1933 e il 1934 pubblic\u00f2 la fondamentale teoria del decadimento beta.\nNel 1938, dopo la morte di Orso Mario Corbino, a causa delle leggi razziali fasciste e alla vigilia dello scoppio della seconda guerra mondiale, il gruppo si disperse e la maggior parte dei \"ragazzi\" emigr\u00f2 all'estero. Fermi (la cui moglie aveva origini ebraiche) si trasfer\u00ec negli Stati Uniti subito dopo l'assegnazione del Premio Nobel, Segr\u00e8 gi\u00e0 nel 1935 aveva accettato una cattedra a Palermo, Rasetti and\u00f2 in Canada, Pontecorvo dapprima in Francia e poi nel 1950 in Unione Sovietica all'inizio della guerra fredda, mentre Majorana scomparve misteriosamente nel 1938. Del gruppo rimasero in Italia solamente Amaldi, che fu l'artefice della ricostruzione della fisica italiana nel secondo dopoguerra e uno dei fondatori del CERN, e D'Agostino.\nNella cultura e nei media.\nAll'esperienza \u00e8 dedicato il film \"I ragazzi di via Panisperna\", diretto da Gianni Amelio.\nLa palazzina di via Panisperna \u00e8 oggi inclusa nel comprensorio del Palazzo del Viminale e accoglie dall'ottobre 2019 il Centro di studi e ricerche e il Museo di fisica intitolati a Enrico Fermi."}
{"id": "93293", "revid": "214753", "url": "https://it.wikipedia.org/wiki?curid=93293", "title": "Antilocapra americana", "text": "L'antilocapra (Antilocapra americana ()) \u00e8 l'unica specie vivente della famiglia Antilocapridae e del genere Antilocapra . \u00c8 l'animale terrestre pi\u00f9 veloce dopo il ghepardo: pu\u00f2 avvicinarsi ai 90 Km/h, e, nell'ipotesi in cui potessero incontrarsi, verrebbe superata dal felino solo sulle brevi distanze. Nonostante il nome, Antilocapra americana \u00e8 filogeneticamente piuttosto lontana dalle antilopi, dalle capre e dalle specie della famiglia Bovidae e pi\u00f9 vicina ai Giraffidae.\nDescrizione.\nLe corna sono composte di una sostanza lanosa che cresce attorno ad una base ossea; la parte pi\u00f9 esterna viene ricambiata annualmente. I maschi pesano dai 45 ai 60\u00a0kg, le femmine dai 35 ai 45\u00a0kg. Le corna dopo il ricambio pesano dai 2 ai 4\u00a0kg. Gli adulti sono di colore bruno, con natiche e ventre bianchi e due strisce bianche sul collo. Una criniera corta e scura cresce attorno al collo. L'antilocapra maschio ha corna ramificate di circa 30 centimetri. Le corna nella femmina sono lunghe circa la met\u00e0 e non hanno ramificazioni.\nPredatori.\nIl lupo, il coyote e la lince rossa sono i principali predatori dell'antilocapra. Si hanno anche segnalazioni di piccoli e esemplari adulti predati dall'aquila reale\nDistribuzione e habitat.\nL'antilocapra fu resa nota al mondo scientifico grazie alla spedizione di Lewis e Clark (1804-1806) che la scoprirono nell'odierno Dakota del Sud. L'area di diffusione di questo animale va dalle zone meridionali delle province canadesi del Saskatchewan e dell'Alberta fino a Sonora e alla Bassa California messicana. Vivono anche sulle Montagne Rocciose e si spingono ad est fino al fiume Missouri. Tuttavia, in molte zone sono ormai estinte. Nel Messico e in Arizona \u00e8 diffusa la sottospecie \"Antilocapra americana sonoriensis\".\nL'habitat principale delle antilocapre \u00e8 la prateria; tuttavia, \u00e8 possibile trovarle anche nelle zone pi\u00f9 povere di vegetazione e persino nei deserti. Si nutrono di cactus, erba, arbusti e germogli.\nComportamento.\nNell'interazione della specie con le infrastrutture antropiche \u00e8 stata notata una predilezione per l'uso dei sovrappassi autostradali rispetto ai sottopassi .\nConservazione.\nDal 1908, la caccia ha decimato la popolazione delle antilocapre fino a circa 20.000 esemplari. La tutela dell'habitat naturale e restrizioni sulla caccia hanno determinato una ripresa demografica (fino ai due o tre milioni di esemplari attuali).\nNote.\nFrohlich, Jan &amp; Kubickova, Svatava &amp; Musilova, Petra &amp; Cernohorska, Halina &amp; Muskova, Helena &amp; Vodicka, Roman &amp; Rubes, Jiri. (2017). Karyotype relationships among selected deer species and cattle revealed by bovine FISH probes. PLOS ONE. 12. e0187559. 10.1371/journal.pone.0187559."}
{"id": "93294", "revid": "919135", "url": "https://it.wikipedia.org/wiki?curid=93294", "title": "Polinomi di Laguerre", "text": "In matematica, i polinomi di Laguerre, sono polinomi speciali costituenti una successione di polinomi, che hanno numerose applicazioni; il loro nome ricorda il matematico francese Edmond Nicolas Laguerre (1834-1886). Essi si possono definire con un'espressione alla Rodrigues\nEssi sono polinomi mutuamente ortogonali rispetto al prodotto interno espresso da \nLa successione dei polinomi di Laguerre \u00e8 una sequenza di Sheffer.\nPolinomi dei gradi pi\u00f9 bassi.\nI primi polinomi sono:\nCome integrale di contorno.\nQuesti polinomi possono essere espressi mediante un integrale di contorno dipendente da formula_7\nrelativo a un contorno che compie un giro in verso antiorario intorno all'origine.\nPolinomi di Laguerre generalizzati.\nLa precedente uguaglianza esprimente la ortogonalit\u00e0 equivale ad affermare che se formula_9 \u00e8 una variabile casuale con distribuzione esponenziale\nallora \nLa distribuzione esponenziale non \u00e8 la sola distribuzione gamma. Una successione polinomiale ortogonale rispetto alla distribuzione gamma la cui densit\u00e0 di probabilit\u00e0 \u00e8\n(vedi funzione gamma) si ricava dalla definizione dei polinomi generalizzati di Laguerre:\nQuesti polinomi talora sono chiamati polinomi associati di Laguerre. I polinomi di Laguerre semplici costituiscono il caso particolare dei polinomi generalizzati relativo ad formula_14\nI polinomi associati di Laguerre costituiscono una successione ortogonale sull'intervallo formula_16 rispetto alla funzione peso formula_17:\nPer valori interi di formula_19 la precedente espressione di definizione si pu\u00f2 scrivere \nRelazione con i polinomi di Hermite.\nI polinomi generalizzati di Laguerre si presentano nella trattazione dell'oscillatore armonico quantistico, a causa della loro relazione con i polinomi di Hermite che pu\u00f2 essere espressa dalle uguaglianze \ne\ndove formula_23 denota il polinomio di Hermite di grado formula_24\nRelazione con la serie ipergeometrica.\nI polinomi di Laguerre generalizzati si possono definire come caso particolare di funzione ipergeometrica confluente, come\ndove formula_26 denota il simbolo di Pochhammer."}
{"id": "93296", "revid": "1222", "url": "https://it.wikipedia.org/wiki?curid=93296", "title": "Antilocapridi", "text": ""}
{"id": "93298", "revid": "1782831", "url": "https://it.wikipedia.org/wiki?curid=93298", "title": "Bomba al neutrone", "text": "La bomba al neutrone (detta anche bomba N) \u00e8 un'arma nucleare che affida il suo potenziale distruttivo non ad effetti termici o meccanici (rilevanti in ogni caso), come fanno la bomba atomica o la bomba all'idrogeno, bens\u00ec a un intenso flusso di neutroni.\nStoria.\nLa creazione della bomba al neutrone \u00e8 in genere attribuita a Samuel Cohen del Lawrence Livermore National Laboratory, che svilupp\u00f2 il concetto nel 1958. Anche se inizialmente il Presidente John Fitzgerald Kennedy si oppose, i primi test di quest'arma furono autorizzati ed eseguiti nel 1962 in un poligono del Nevada. Il suo sviluppo fu in seguito bloccato dal Presidente Jimmy Carter nel 1978, ma nuovi fondi furono stanziati dal presidente Ronald Reagan nel 1981.\nSi pensa che gran parte dell'arsenale nucleare degli USA sia stato smantellato dall'amministrazione del presidente George H. W. Bush. Anche la Francia produsse armi a \"radiazione aumentata\" nei primi anni ottanta, ma si ritiene che abbia poi distrutto queste sue bombe.\nIl \"Cox Report\" del 1999 indica che la Cina \u00e8 in grado di produrre la bomba al neutrone, ma in realt\u00e0 si ignora se qualche Paese le abbia nel proprio arsenale.\nCaratteristiche tecniche.\nIntroduzione.\nNella bomba al neutrone, l'emissione del fascio di particelle \u00e8 innescata dall'esplosione di un ordigno termonucleare di potenza relativamente limitata, che impiega la maggior parte dell'energia liberata per emettere neutroni; questi, essendo privi di carica elettrica, riescono ad attraversare la materia con grande facilit\u00e0, non causando danni a quella inanimata (ad eccezione dei vulnerabili circuiti integrati dei processori), ma causando mutazioni e rotture del\nDNA, potenzialmente o invariabilmente letali per la vita organica.\nNella versione americana della bomba al neutrone, dopo l'esplosione ad altezze inferiori ai 2\u00a0km, gli effetti termici e meccanici dell'ordigno si sviluppano fino a un raggio di 0,6\u00a0km, mentre le radiazioni hanno effetto immediato entro un raggio di 1,3\u00a0km. I neutroni veloci generati dalla bomba interagiscono poco con l'atmosfera ma, per esempio, quando colpiscono le strutture d'acciaio della torretta di un carro armato interagiscono con i nuclei atomici del ferro della corazza (per l'alta densit\u00e0 di nuclei di ferro presenti, che contengono anche molti neutroni e protoni) e cos\u00ec generano raggi gamma letali per gli esseri umani all'interno.\nAl livello del terreno non si produce alcuna nube incandescente di fuoco, n\u00e9 devastanti ondate di vento, e non esiste alcun fallout radioattivo, perch\u00e9 soltanto gli strati profondi del suolo assorbono i neutroni, restituendo subito l'energia ricevuta dai neutroni sotto forma di raggi gamma. Questi strati non sono sollevati e quindi non si producono nuvole di polvere radioattiva.\nQueste caratteristiche fanno della bomba N un'arma ad impiego tattico, adatta soprattutto a colpire esseri viventi dentro strutture metalliche e/o interrate. \u00c8 efficace, ad esempio, per arrestare un'avanzata massiccia di mezzi terrestri (carri armati) o per colpire persone asserragliate in ricoveri sotterranei o in massicci edifici cittadini in cemento armato.\nBisogna tenere presente che fenomeni di emissione di neutroni avvengono anche nelle deflagrazioni di ordigni nucleari e termonucleari: la loro portata distruttiva \u00e8 per\u00f2 assai esigua, ed \u00e8 superata abbondantemente dagli effetti termici e dall'onda d'urto.\nDettagli costruttivi.\nLe bombe al neutrone, note in inglese come \"enhanced radiation bombs\" (armi ER), sono armi termonucleari relativamente piccole nelle quali il lampo di neutroni liberi generato dalla reazione di fusione nucleare viene lasciato libero di fuggire dalla struttura della bomba (in quei pochi microsecondi in cui l'involucro della bomba ancora esiste). I riflettori interni di raggi X ed il contenitore della bomba sono fatti in cromo o nichel, in modo che ai neutroni sia consentito \"sfuggire\". Esattamente l'opposto avviene nella bomba al cobalto, nota anche come \"bomba ai sali\", oppure \"ordigno fine del mondo\".\nQuesto intenso lampo di neutroni ad alta energia \u00e8 il principale meccanismo distruttivo in questa bomba. Il termine \"radiazione aumentata\" (\"enhanced radiation\") si riferisce soltanto al lampo iniziale di radiazione ionizzante emesso al momento della detonazione, non a un qualche incremento dei residui radioattivi n\u00e9 al fallout nucleare.\nUna bomba al neutrone richiede una quantit\u00e0 considerevole di trizio, che ha una emivita di 12,3 anni, cosa che rende impossibile immagazzinare in efficienza l'arma per periodi pi\u00f9 lunghi. Le bombe al neutrone che esistevano nell'arsenale degli USA in passato erano varianti delle bombe nucleari W70 e W79.\nUna tecnologia alternativa \u00e8 quella di incrementare la potenza dell'emissione di raggi X della bomba. Fino alla detonazione viene permesso ad un grande campo di elettroni di riuscire a colpire un bersaglio in tungsteno, sagomato come una piastra metallica che viene \"sparata\" e compressa da esplosivi contro il nucleo in uranio o plutonio. Si pensa che tra queste armi a \"radiazione aumentata\" sia compreso anche un dispositivo ad emissione di \"pure radiazioni di neutroni\" (come l'ipotetica bomba sovietica al mercurio rosso), in grado di causare danni soltanto ai circuiti elettronici oppure l'uccisione di esseri viventi per irraggiamento.\nTattiche d'impiego delle bombe al neutrone.\nL'idea che la bomba al neutrone uccida le persone lasciando intatti gli edifici \u00e8 inesatta. Nel raggio di 690\u00a0m, infatti, lo scoppio di una bomba al neutrone da 1 chilotone causerebbe gravi danni alle strutture civili. La bomba al neutrone \u00e8 per\u00f2 una bomba \"pulita\", che non rilascia praticamente radiazioni persistenti, e quindi non provoca fallout radioattivo. \u00c8 una bomba che colpisce il DNA di ogni essere vivente, liberando una grandissima quantit\u00e0 di neutroni.\nLe bombe al neutrone potrebbero essere utilizzate come armi anti-missile ICBM strategico, oppure come armi tattiche contro colonne di veicoli corazzati e blindati.\nCome arma anti-missile, le bombe ER furono sviluppate per proteggere i silos missilistici degli Stati Uniti, dai missili nucleari dell'Unione Sovietica (dalla potenza di 1-2 megatoni, e capaci di distruggere a 1\u00a0km di distanza un silos corazzato sotterraneo in cemento armato con anima in acciaio), danneggiandone le componenti elettroniche di guida e di detonazione, senza farne scoppiare la testata. Questo grazie ad un'alta fluenza neutronica (bombe al neutrone montate in missili-antimissile iper-veloci come lo Sprint ABM).\nLe bombe al neutrone tattiche sono principalmente intese come armi destinate ad uccidere soldati protetti nei loro mezzi corazzati. I veicoli corazzati del tipo AFV sono estremamente resistenti al calore ed all'esplosione causati dalla detonazione di armi nucleari al suolo, questo determina che il raggio efficace di un'arma nucleare contro i tank sia determinato dal raggio entro il quale la radiazione ionizzante \u00e8 letale (ma la radiazione gamma ricevuta dall'equipaggio viene ridotta del 50% per ogni centimetro di spessore di piombo). Emettendo enormi quantit\u00e0 di radiazione immediatamente letale, e del tipo pi\u00f9 penetrante, le testate ER massimizzano il raggio letale di ogni determinato tipo di testata nucleare che possa colpire bersagli corazzati.\nUn problema con l'utilizzo delle radiazioni ionizzanti come arma tattica (\"anti-personnel weapon\") \u00e8 che per incapacitare rapidamente il suo obiettivo, la dose di radiazioni somministrata deve essere di molte volte il livello che si considera invariabilmente letale nell'arco di poche settimane. Una dose di radiazioni pari a 6\u00a0Gy viene normalmente considerata letale. Uccider\u00e0 almeno la met\u00e0 di coloro che vi siano esposti, ma non produrr\u00e0 alcun effetto prima di alcune ore, n\u00e9 impedir\u00e0 loro di combattere nel frattempo. Le bombe al neutrone venivano proposte per irradiare gli equipaggi dei tank con una dose di circa 80 Gy, in modo da produrre un'immediata e permanente incapacit\u00e0. Una testata ER da 1 chilotone pu\u00f2 produrre questo livello di Gy, dentro un tank T-72 alla distanza di 690\u00a0m, in confronto ai 360\u00a0m di una bomba a fissione nucleare \"pura\". Per causare una dose di 6\u00a0Gy, le distanze dallo scoppio sono rispettivamente 1100\u00a0m e 700\u00a0m, e per i soldati non protetti dentro i tank le esposizioni pari a 6 Gy avvengono a 1350\u00a0m e 900\u00a0m. Il raggio letale causato dalla sola radiazione, prodotto da armi tattiche al neutrone, eccede il raggio letale dello scoppio e del calore anche per le truppe non protette.\nIl flusso di neutroni pu\u00f2 indurre quantit\u00e0 significative di radioattivit\u00e0 secondaria di breve durata nell'ambiente, nella regione ad alto flusso vicina al punto di scoppio. Le leghe utilizzate nelle corazzature in acciaio possono produrre radioattivit\u00e0 che resta pericolosa per 24-48 ore. Se un carro armato esposto a una bomba al neutrone da 1 chilotone a 690\u00a0m (il raggio di efficacia per l'immediata messa fuori combattimento dell'equipaggio) viene immediatamente occupato da un nuovo equipaggio, questo ricever\u00e0 una dose letale di radiazioni nel giro di 24 ore.\nUn importante svantaggio dell'arma \u00e8 che non tutte le truppe prese di mira moriranno o verranno messe fuori combattimento immediatamente. Dopo un breve attacco di nausea, molti dei colpiti con 5-50 Sv di radiazione sperimenteranno un temporaneo recupero che pu\u00f2 durare da giorni a settimane. \u00c8 stato suggerito che queste truppe, sapendo di dover comunque morire presto, potrebbero combattere fanaticamente, senza l'usuale riguardo per la propria integrit\u00e0.\nEsiste anche un'altra visione della bomba al neutrone e del suo impiego tattico. Il suo inventore, Samuel Cohen, scrisse un libro nel quale dichiarava che il raggio d'azione effettivo di una bomba al neutrone (quasi pura) superava i 10\u00a0km di altitudine. Cohen dichiar\u00f2 esplicitamente che armi a \"radiazioni potenziate\" dispiegate in Germania durante la Guerra Fredda erano un compromesso politico, progettate per avere uno scoppio considerevole (sotto forma di luce, incandescenza, e sovrapressione d'aria), con effetti delle radiazioni deliberatamente ridotti per eliminare qualsiasi possibilit\u00e0 di lasciare strutture intatte. Egli prevedeva anche un rilascio di radiazioni pari a 1 kGy \"a terra\" da una bomba al neutrone pura esplosa a 10\u00a0km di altezza.\nLo spettro di assorbimento dei neutroni da parte dell'aria \u00e8 dibattuto, e pu\u00f2 dipendere in parte dall'assorbimento da parte dell'idrogeno del vapore acqueo. Potrebbe quindi variare esponenzialmente con l'umidit\u00e0, rendendo le bombe al neutrone da alta quota pi\u00f9 letali nei climi desertici che in quelli umidi. Questo effetto varia anche con l'altitudine.\nSecondo Cohen, una tattica possibile di utilizzo della \"vera\" bomba al neutrone \u00e8 quindi quella di lanciarla come arma difensiva contro attacchi corazzati. I civili si riparano in rifugi antiatomici (con rivestimento in piombo e situati molti metri sotto terra) e la bomba viene fatta esplodere 10\u00a0km sopra l'attacco corazzato. Si dice che la corazzatura non sia in grado di schermare gli equipaggi di carri armati ed aerei. In un tale evento, alberi e piante di una citt\u00e0 verrebbero uccisi dalle radiazioni, ma gli edifici rimarrebbero intatti per il riutilizzo da parte dei civili (che comunque dovrebbero aspettare diversi giorni perch\u00e9 decadano certi isotopi a vita breve). Tali bombe al neutrone sarebbero potenti armi anti-nave, capaci di uccidere i marinai di un'intera squadra navale. Un importante sostenitore della ricerca di Cohen fu la U.S. Navy."}
{"id": "93299", "revid": "287204", "url": "https://it.wikipedia.org/wiki?curid=93299", "title": "Medicina rinascimentale", "text": "La medicina rinascimentale dovette misurarsi con le molte epidemie che decimavano la popolazione europea fino alla fine del Medioevo e oltre, a Rinascimento inoltrato: peste, lebbra e tubercolosi sono gli esempi pi\u00f9 noti. Ve ne furono per\u00f2 molte altre: la sifilide, la scabbia, il carbonchio, il tifo. Alcuni fatti segnarono la medicina, a partire da quel periodo.\nLa globalizzazione delle malattie tra vecchio e nuovo mondo.\nDa un lato la sequela delle grandi piaghe che furono protagoniste e devastarono la fine dell'et\u00e0 medioevale. \nDurante il secolo XIV appar\u00ec in Europa la peste nera che fu causa di morte, di per s\u00e9, di circa 20-25 milioni di europei.\nAncora la comparsa in Europa della Sifilide, il \"Mal Franzoso\". Per la forma secondaria di tale malattia, in Europa moriranno circa 20 milioni di persone. La massima estensione di questa epidemia fu nel 1495 a Napoli, difesa da italiani e spagnoli ed assediata dall'esercito francese al servizio di Carlo VIII. Durante l'assedio, le prostitute francesi propagarono la malattia tra gli eserciti mercenari ed i soldati spagnoli, dando origine alla misteriosa piaga chiamata con il nome di morbo gallico e pi\u00f9 tardi come \u00abmalattia dell'amore\u00bb.\nGli oriundi americani verranno viceversa, a contatto con malattie come il vaiolo, il morbillo e la tubercolosi.\nNascita della scienza.\nNei secoli XV e XVI ebbero origine in Italia la filosofia della scienza e l'umanesimo: il fiorire in Italia delle universit\u00e0 al riparo delle nuove classi mercantili, spinse il motore intellettuale dal quale deriv\u00f2 il progresso scientifico che caratterizz\u00f2 questo periodo. Questa \"nuova era\" port\u00f2 in particolar modo alle scienze naturali ed alla medicina, sotto il principio generale del revisionismo critico. Si iniziava a contemplare l'universo sotto un'ottica meccanicista.\nPer molti studiosi, fino a quel periodo, fare una scoperta scientifica voleva dire ricercare il vero Galeno, oppure comunque ricercare nei classici qualcosa che era sfuggito ai posteri. Pi\u00f9 che scienza si trattava di filologia.\nLa chiesa inoltre, con le Bolle Papali \"De cadaverum sectione\" di Sisto IV e Clemente VII, risolve tutte le interpretazioni ambigue sui provvedimenti precedenti riguardanti gli impedimenti alla dissezione umana.\nPresenza di alcune grandi personalit\u00e0.\nOra si inaugura l'epoca dei grandi anatomici: di coloro che effettuano autopsie ed osservano il corpo umano. L'evidenza sperimentale si scontra con gli errori anatomici e fisiologici di Galeno e le proposte avanzate da Roger Bacon (italianizzato in Roggero Bacone) toccano tutte le discipline scientifiche.\nNiccol\u00f2 Copernico pubblica la sua teoria eliocentrica, nello stesso anno in cui Andrea Vesalio, il principale anatomista di questo periodo, pubblica: \"De humani corporis fabrica\", la sua opera pi\u00f9 rilevante e successivamente utilizzato come manuale imprescindibile per gli studenti di medicina dei successivi quattro secoli. \na) Vesalio si laurea presso la Universit\u00e0 di Padova, dopo essersi formato a Parigi, ed essere nominato \"explicator chirurgiae\" (professore di chirurgia) di questa universit\u00e0 italiana.\nDurante i suoi anni come professore rediger\u00e0 la sua grande opera, finendo la sua carriera professionale come medico di Carlo I e successivamente di Filippo II. Fece un pellegrinaggio a Gerusalemme nel 1563 come espiazione per far commutare la pena di morte nella penitenza del pellegrinaggi. Era stato infatti condannato alla pena capitale per aver effettuato una dissezione su un giovane nobile, ritenuto morto, fino alla scoperta, durante l'autopsia, che all'apertura del torace, il cuore batteva ancora.\nAndrea Vesalio \u00e8 un risultato di un processo che si svilupp\u00f2 lentamente fino dall'inizio del secolo XIV. Nel 1316 Mondino de Luzzi, medioevale di nascita, ma rinascimentale di diritto, pubblic\u00f2 presso la scuola di Bologna la sua \"Anathomia\", il primo testo a fare una descrizione anatomica di una pubblica dissezione, dando inizio ad una successione di trattati anatomici e chirurgici nei quali la medicina deve reinventarsi come disciplina empirica e proto-scientifica.\nLo stesso Leonardo da Vinci pubblic\u00f2 un innumerevole catalogo di illustrazioni a cavallo tra l'anatomia a l'arte, basate sulla dissezione di almeno venti cadaveri, e pubblic\u00f2 la prima classificazione delle infermit\u00e0 mentali.\nL'opera di Vesalio vide due edizioni, durante la vita dell'autore, e presupponeva una concezione innovativa dell'anatomia, trattasi di una anatomia funzionale, pi\u00f9 di una anatomia topografica scorgendo, nella descrizione delle cavit\u00e0 del cuore, quello che sar\u00e0 la grande scoperta anatomica e fisiologica dell'epoca: la circolazione polmonare che sar\u00e0 formulata in modo pi\u00f9 completo da due grandi medici rinascimentali Michele Serveto (in \"Christianismi restitutio\" del 1553) e Matteo Realdo Colombo (in \"De re anatomica\", 1559), e la cui paternit\u00e0 \u00e8 attribuita classicamente al medico del secolo XVII William Harvey.\nIn seguito alla enorme influenza furono nominate alcune strutture anatomiche con l'eponimo di Vesalio, come il \"foro di Vesalio\" (orifizio dell'osso sfenoide, la \"vena di Vesalio\", emissaria che passa per il foro di Vesalio) od il \"legamento di Vesalio\" o \"di Poupart\" (nel bordo inferiore dell'aponeurosi del muscolo obliquo esterno. Furono anche trasformati in eponimi i nomi di alcuni discepoli o contemporanei del Vesalio come Gabriele Falloppio (1523-1562) o Bartolomeo Eustachio (1524-1574), autore nel 1552 delle Tabulae anatomicae pubblicate solo nel 1714.\nb) Ambroise Par\u00e9 rappresenta alla perfezione il modello del medico fatto da s\u00e9 e reinventore del ruolo della medicina. Pur essendo di famiglia umile raggiunse una tale fama che fin\u00ec per essere il medico di corte di cinque re.\nLa sua formazione inizi\u00f2 nel grembo dei barbieri e dei dentisti, accompagnando per\u00f2 questo lavoro con l'assistenza all'H\u00f4tel-Dieu di Parigi. Soffr\u00ec di un certo rifiuto della comunit\u00e0 medica, sia per la sua origine umile, sia per la sua ignoranza del latino e del greco, che lo portarono a scrivere tutta la sua opera in francese. \nFin dal suo inizio fu considerato un rinnovatore, la qual cosa non sempre gli fu di beneficio, anche se la sua reputazione fu fino alla fine il suo principale biglietto da visita. \nBuona parte della sua opera di analisi \u00e8 confutazione di costumi, tradizioni, e superstizioni mediche, senza fondamento n\u00e9 utilit\u00e0 reale.\nc) Per quanto concerne Paracelso (Theophrastus Philippus Aureolus Bombastus von Hohenheim), laureatosi presso lo Studio di Ferrara, la sua controversa personalit\u00e0 (ed il soprannome autoproclamato di Paracelso in quanto \"superiore a Celso stesso\", il medico romano) lo ha collocato in un campo alcune volte immeritato della storia: pi\u00f9 prossimo alla alchimia ed alla magia, che alla medicina.\nC'\u00e8 da segnalare senza dubbio il suo studio critico della teoria ippocratica degli umori, la sua opera sul liquido sinoviale o la sua opposizione alla influenza della scolastica e la sua predilezione per la sperimentazione contro la speculazione. Per Paracelso il vero magistero non stava nei libri di Avicenna o Galeno, bens\u00ec nell'esperienza. Paracelso ruppe anche con l'ortodossia medica dichiarando, nel 1527 a Basilea:\nAncora Paracelso fa rinascere il concetto di autoguarigione (\"munia\" \u00e8 la forza vitale che cura e protegge il corpo dalle aggressioni esterne) affermando anche la teoria \"ora nel tempo\" affine al Karma indiano. Nella terapia usa per\u00f2 antimonio, arsenico ecc. per cui non \u00e8 considerato un vero naturopata.\nQuesta posizione, decisamente aggressiva contro la medicina pi\u00f9 ortodossa, cos\u00ec come i suoi studi erboristici, considerati precursori dell'omeopatia, gli valsero il rigetto dei medici tedeschi ed in generale della storiografia medica ufficiale.\nDi Fracastoro c'\u00e8 poco da segnalare se non un'opera minore scritta nel 1546 che non avr\u00e0 ripercussioni se non alcuni secoli dopo: \"De contagione et contagiosis morbis\". In essa Fracastoro introdusse il concetto di \"Seminaria morbis\" (\"semilla de enfermedad\"), una rudimentale anticipazione della teoria microbica.\nLa medicina dei semplici.\nAltra importante caratteristica di questa epoca \u00e8 l'attenzione per la cosiddetta medicina dei semplici. Medici di nome che cominciarono ad attingere da queste risorse che in fondo erano il risultato di tentativi ed esperienze di secoli, furono Gabriele Falloppio, Leonardo Fioravanti, Girolamo Cardano, Ulisse Aldrovandi, in cui spesso (chi pi\u00f9 e chi meno) magia e botanica si confondevano..\nAncora sono da segnalare alcuni clinici, come il francese Jean Fran\u00e7ois Fernel, autore de \"Universa Medicina\", 1554, al quale si deve il termine malattia venerea.\nIl rinascimento \u00e8 anche l'epoca dello sviluppo della psicologia con Juan Luis Vives, della biochimica, con Jean Baptiste van Helmont, o della anatomia patologica: Antonio Benivieni riassunse nella sua opera \"De abditis morborum causis\" (De las causas ocultas de las enfermedades, 1507) i risultati delle autopsie di molti dei suoi pazienti, confrontandoli con i sintomi prima della morte, allo stesso modo dell'empirismo scientifico moderno. La pi\u00f9 grande figura dell'anatomia patologica \u00e8 sicuramente Giovanni Battista Morgagni appartenente al secolo successivo.\nRistrutturazione degli ospedali.\nNel 1419, inoltre, venne istituito a Firenze lo Spedale degli Innocenti, il primo orfanotrofio d'Europa\nFigure della medicina.\nIn et\u00e0 moderna si formano una grossa variet\u00e0 di figure che operano nell'ambito sanitario, a volte anche in contrasto tra di loro. Queste sono:\na margine delle figure sanitarie si trova l'unica figura esercitabile dalle donne; suo compito \u00e8 ci\u00f2 che riguarda la sessualit\u00e0 femminile, compresi i parti.\nAd eccezione del medico laureato, queste figure si formano per apprendistato."}
{"id": "93300", "revid": "1610933", "url": "https://it.wikipedia.org/wiki?curid=93300", "title": "Antilocapra", "text": ""}
{"id": "93301", "revid": "92723", "url": "https://it.wikipedia.org/wiki?curid=93301", "title": "Hetepibra", "text": "Biografia.\nDa parte di molti studiosi (ad esempio Kim Ryholt) \u00e8 stato proposto che questo sovrano coincida con Sehetepibra che il Canone reale riporta nella posizione 6.8 e lo sdoppiamento sia dovuto ad un errore dello scriba che in epoca ramesside compil\u00f2 il papiro.\nQuesta circostanza \u00e8 supportata anche dal rinvenimento ad Ebla in Siria di un reperto recante il nome di Hetepibra Hornedjehiryotef sa Kemau dove sa Kemau \u00e8 traducibile con \"figlio dell'asiatico\", epiteto riferibile anche a Setepibra che in un'iscrizione \u00e8 detto \"figlio di Ameny l'asiatico\" (Sankhtawy).\nL'oggetto in questione \u00e8 una mazza cerimoniale, rinvenuta, dalla missione archeologica italiana diretta da Paolo Matthiae, in quella che viene chiamata la \"Tomba del Signore dei capridi\". Sul manico dell'oggetto, probabilmente un dono, \u00e8 riportata, in geroglifico, la titolatura reale di Hetepibra. Nella stessa tomba \u00e8 stata anche rinvenuta una coppa di fattura egizia recante la scritta, in caratteri cuneiformi, \"appartiene ad Imneya\" (verosimilmente il nome del proprietario della tomba)\nQuesti fatti, senza arrivare ad ipotizzare come hanno fatto alcuni studiosi, un'origine asiatica di questo sovrano e dei suoi predecessori (l'epiteto \"l'asiatico\" potrebbe indicare un'influenza o una conquista, come nel pi\u00f9 famoso caso di Scipione l'Africano), confermerebbero il permanere di rapporti commerciali, ed anche politici, dell'Egitto con il Medio Oriente.\nA questo sovrano viene anche attribuita la costruzione, alcuni decenni prima del periodo hyksos, di un palazzo nell'area di Avaris (resti scoperti di recente da una missione austriaca a Tell el-Dab'a), zona che diverr\u00e0 in seguito la capitale della XV dinastia.\nL'indicazione della discendenza nel nomem fa ritenere che questo sovrano non fosse nato all'interno della famiglia reale"}
{"id": "93302", "revid": "340840", "url": "https://it.wikipedia.org/wiki?curid=93302", "title": "Regione (geografia)", "text": ""}
{"id": "93303", "revid": "1318658", "url": "https://it.wikipedia.org/wiki?curid=93303", "title": "Reattore nucleare a fissione", "text": "In ingegneria nucleare un reattore nucleare a fissione \u00e8 un tipo di reattore nucleare in grado di gestire una reazione nucleare di fissione a catena in maniera controllata (diversamente da quanto accade per un ordigno nucleare) a partire da materiale fissile, al fine di produrre energia elettrica grazie al calore rilasciato durante la fissione. Questo \u00e8 ci\u00f2 che avviene nelle centrali nucleari, che possono contenere pi\u00f9 reattori nucleari nello stesso sito.\nEsistono reattori a fissione a scopo di ricerca, in cui la potenza termica \u00e8 troppo bassa per giustificare lo sfruttamento attraverso un ciclo termodinamico per la produzione elettrica, e reattori di potenza, utilizzati dalle centrali nucleari, in cui l'energia termica prodotta dal reattore viene usata ad esempio per vaporizzare l'acqua, la cui energia termofluidodinamica viene convertita prima in energia meccanica attraverso l'uso di turbine a vapore saturo (ciclo Rankine) e infine in energia elettrica dagli alternatori. Sono stati sperimentati e prospettati per alcuni impieghi futuri anche altri cicli termodinamici tra cui il ciclo Brayton.\nSi tratta storicamente del primo tipo di reattore nucleare ideato e realizzato e della prima forma di applicazione a scopi civili dell'energia nucleare. Allo stato attuale tutti i reattori nucleari commerciali si basano sul processo di fissione nucleare, mentre quelli a fusione sono ancora nella fase di studio.\nStoria.\nI primi 16 reattori a fissione nucleare naturale conosciuti divennero critici (cio\u00e8 \"accesi\"), circa 1,7 miliardi di anni fa. In Gabon nelle 3 miniere di Oklo furono trovati minerali di uranio con una concentrazione anormalmente bassa di 235U; il fenomeno \u00e8 stato spiegato, anche grazie al ritrovamento di prodotti di fissione, con la presenza naturale di concentrazioni di 235U intorno al 3%, disposte in modo da costituire una massa critica e con la presenza di acqua liquida. Oggi questo non \u00e8 pi\u00f9 possibile a causa del pi\u00f9 veloce decadimento dell'235U rispetto all'238U, la cui concentrazione \u00e8 ormai ovunque molto pi\u00f9 bassa, attorno allo 0,7%.\nStoricamente invece il primo reattore nucleare di costruzione umana fu quello sperimentale-dimostrativo realizzato dall'\u00e9quipe di Enrico Fermi a Chicago, nel reattore CP-1 (\"Chicago Pile-1\") in cui il 2 dicembre 1942 si ottenne la prima reazione a catena controllata e autosostenuta. Quasi contemporaneamente venivano allestiti a Oak Ridge l'impianto pilota l'X-10 (critico nel 1943) nell'ambito del laboratorio MetLab e a Hanford il B-reactor (critico nel settembre 1944), ambedue finalizzati alla produzione di plutonio, il primo come unit\u00e0 pilota e il secondo per la produzione in grande scala.\nNel dicembre 1954 il reattore di Obninsk in URSS divenne critico e fu il primo reattore nucleare per uso civile; esso produceva solo 5 MW elettrici, ma fu comunque un precursore. Come i successori della filiera sovietica, era un reattore del tipo acqua-grafite in cui il raffreddamento del nocciolo veniva assicurato da acqua leggera e la moderazione dei neutroni da blocchi di grafite, ottimo conduttore del calore oltre che efficace moderatore del flusso neutronico.\nNel 1954 il reattore BORAX (Borax-I) divenne critico, ma non avendo turbine non produceva energia elettrica. Dopo l'aggiunta delle turbine e il cambio di nome a Borax-II nel 1955 questo incominci\u00f2 a produrre commercialmente energia elettrica, fornendo la cittadina che lo ospitava (Arco, Idaho, USA), se pure in piccola quantit\u00e0 (6,4\u00a0MW). Borax, a differenza del predecessore Obninsk-1 e del successore Calder Hall, era di tipo BWR (\"Boiling Water Reactor\", o reattore ad acqua leggera bollente) in cui il fluido di raffreddamento \u00e8 acqua leggera in cambiamento di fase. Infine nel 1956 part\u00ec il primo reattore commerciale di grande potenza (50\u00a0MW), quindi economicamente significativo, quello di Calder Hall in Cumbria, Regno Unito, del tipo gas-grafite.\nIn Italia il primo reattore nucleare chiamato Avogadro RS-1 fu costruito a Saluggia nel 1959 da un gruppo di aziende private di cui la Fiat era capofila e comprendente anche la Montecatini; era un reattore di ricerca di tipo a piscina, fu utilizzato principalmente per scopi sperimentali e non venne mai connesso alla rete elettrica nazionale, il suo funzionamento venne arrestato nel 1971 e quindi trasformato in deposito per elementi di combustibile nucleare irraggiato\nLa prima centrale Italiana per la produzione di elettricit\u00e0 (sempre del tipo gas-grafite GEC-Magnox, acquistata dall'Inghilterra) fu quella di Latina, critica il 27 dicembre 1962 e che produceva 153\u00a0MWe (megawatt elettrici), seguita da quella del Garigliano (1963), del tipo BWR General Electric a ciclo duale, da 150\u00a0MWe e da quella di Trino Vercellese (1964), del tipo PWR Westinghouse, da 260\u00a0MWe.L'IAEA al 31 dicembre 2009 elencava nel mondo 443 reattori nucleari a fissione in attivit\u00e0 e 56 in costruzione destinati alla produzione di energia, soprattutto in oriente (Cina, India, Russia, Korea), mentre altri 142 sono pianificati e 327 proposti.\nDescrizione sommaria di un reattore di potenza.\nFondamentalmente a livello logico-funzionale un reattore nucleare non \u00e8 altro che una tecnologia ideata e sviluppata per sfruttare, a fini energetici, la reazione di fissione nucleare da parte di un combustibile nucleare in maniera controllata, garantendo cio\u00e8 determinati livelli o standard di sicurezza.\nLa sorgente di energia del reattore \u00e8 dunque il \"combustibile\" presente nel \"nocciolo\" o nucleo del reattore, composto da materiale fissile (tipicamente una miscela di 235U e 238U), arricchita fino al 5% in 235U. \u00c8 poi possibile utilizzare il combustibile MOX che \u00e8 una miscela di ossidi di uranio e plutonio, oppure uranio naturale. Per il secondo combustibile si devono operare modifiche nel reattore, mentre per l'uranio naturale si devono utilizzare reattori che utilizzano come moderatore acqua pesante o grafite.\nPer rallentare i neutroni e termalizzarli cio\u00e8 rallentarli fino a un'energia cinetica inferiore all'eV e aumentare cos\u00ec la probabilit\u00e0 di fissionare il combustibile, secondo la fisica stessa della reazione, \u00e8 necessario utilizzare un moderatore.\nLa fissione del nucleo del combustibile genera energia, principalmente sotto forma di energia cinetica dei frammenti della fissione e di raggi gamma. I frammenti di fissione rallentando nel combustibile generano calore che viene asportato da un fluido refrigerante termovettore (gassoso o liquido, o che subisce un cambio di fase nel processo) che lo trasporta a un \"utilizzatore\", direttamente o indirettamente per mezzo di generatori di vapore, quasi sempre un gruppo turbo-alternatore per la produzione di energia elettrica nella parte termoelettrica della centrale nucleare. Il termovettore refrigerante pu\u00f2 anche essere il moderatore stesso, come avviene nel caso dei reattori ad acqua leggera.\nIl reattore raggiunge la cosiddetta condizione di \"criticit\u00e0\" ovvero possiede una massa critica tale che la reazione di fissione a catena possa autosostenersi in maniera stabile.\nIl reattore dispone anche delle cosiddette barre di controllo cio\u00e8 barre metalliche (in genere leghe di argento, cadmio e indio o carburi di boro) atte ad assorbire i neutroni in eccesso liberati dalla reazione che a loro volta alimentano; possono essere inserite nel nocciolo e servono a modulare in funzione della potenza energetica da generare, a tenere sotto controllo ed eventualmente arrestare la reazione a catena di fissione in caso di criticit\u00e0. Questo evita ad esempio che la reazione diventi incontrollata con la liberazione di enormi quantitativi di energia che possano condurre alla cosiddetta \"fusione del nocciolo\" (parziale o totale) per temperature elevatissime, al successivo cedimento dei vari strati di contenimento del reattore incapaci di resistere meccanicamente a questi livelli di temperatura con dispersione nell'ambiente del materiale radioattivo, e/o alla produzione di gas esplosivi come l'idrogeno con conseguente possibile esplosione del reattore stesso e gravissime conseguenze sulla sicurezza pubblica per diffusione diretta di grandi quantit\u00e0 di materiale altamente radioattivo e livelli di radiazione altrettanto nocivi (si veda incidente nucleare).\nSpesso anche a reattore arrestato deve continuare l'afflusso del fluido termovettore refrigerante per abbassare la temperatura del reattore e continuare a dissipare il calore residuo prodotto dalla radioattivit\u00e0 del materiale combustibile evitando ancora una volta i problemi di surriscaldamento sopracitati.\nA ogni modo nello specifico ogni tipo di reattore possiede, in base alla sua progettazione e realizzazione, le sue caratteristiche in termini di sicurezza (tipicamente un reattore possiede uno o pi\u00f9 strati esterni di contenimento), costi ed efficienza.\nIl consumo progressivo del combustibile nucleare nel nocciolo comporta la formazione di materiale di scarto detto anche residuo o prodotto di fissione non pi\u00f9 utile alla fissione stessa e a sua volta radioattivo (le ben note scorie nucleari) e che quindi deve essere in qualche modo periodicamente rimosso dal reattore e successivamente smaltito.\nClassificazione dei reattori nucleari.\nIl \"Power Reactor Information System\" (PRIS) e l'\"Advanced Reactors Information System\" (ARIS), dell'Agenzia internazionale per l'energia atomica (AIEA/IAEA), classificano i reattori nucleari di potenza in diversi tipi (\"type\") e modelli (\"model\"), riportati nelle tabelle seguenti:\nReattori di I e II generazione.\nI reattori cosiddetti \"provati\" sono quelli di cui \u00e8 stata verificata la stabilit\u00e0 operativa per usi civili commerciali. Oggi sono conosciuti vari tipi di reattore nucleare, generalmente classificati in base al tipo di combustibile utilizzato, al sistema di raffreddamento/generazione vapore e al tipo di moderatore. I primi modelli, a partire dal CP-1, erano del tipo gas-grafite, poi commercialmente sviluppato in varie versioni tra cui le principali sono i reattori Magnox (\"Magnesium Uranium Oxide\") (GEC) e RBMK. Ambedue usavano (in realt\u00e0 vi sono parecchi reattori RBMK tuttora in uso, e qualche Magnox nella versione \"Advanced Gas Cooled Reactor\") uranio arricchito come combustibile.\nIl grande vantaggio dei modelli a gas \u00e8 nella possibilit\u00e0 di utilizzare fluidi inerti come fluido refrigerante, evitando cos\u00ec i problemi di corrosione propri dell'acqua ad alta temperatura (che inoltre, quando irradiata, si scinde parzialmente nei componenti, generando pericoloso idrogeno nonch\u00e9 ossigeno libero che aggrava ulteriormente i problemi di corrosione) e nella bassa densit\u00e0 del refrigerante che non assorbe quindi neutroni in maniera significativa. Il problema maggiore, viceversa, sta nel relativamente basso coefficiente di scambio termico del gas, e nell'impossibilit\u00e0 di ottenere la moderazione dei neutroni attraverso il fluido stesso, obbligando quindi all'utilizzazione di costose (e instabili, a temperature elevate) strutture in grafite o all'utilizzo dell'acqua.\nSi sono quindi affermati i modelli raffreddati (e moderati) ad acqua leggera, che sostanzialmente sono delle caldaie in cui il \"focolare\" \u00e8 sostituito dall'insieme degli elementi di combustibile. Di questi esistono due modelli, o \"filiere\": quelli in cui la vaporizzazione dell'acqua avviene a contatto degli elementi di combustibile, o comunque nello stesso recipiente che le contiene, detti di tipo BWR (\"Boiling Water Reactor\" - si vedano anche sopra i dati del Borax), che quindi inviano in turbina un vapore pi\u00f9 o meno debolmente radioattivo, e quelli che utilizzano un circuito intermedio, per cui un fluido refrigerante (di solito ancora acqua) entra a contatto del combustibile, si scalda e, senza cambiare di fase, circola in un generatore di vapore esterno in cui cede calore ad altra acqua, che stavolta vaporizza e genera energia elettrica nel gruppo turbina-alternatore. Sono detti PWR (\"Pressurized Water Reactor\"). Il vapore che arriva in turbina in condizioni di normale funzionamento non \u00e8 pi\u00f9 radioattivo.\nVi sono stati tentativi di utilizzare combustibili meno costosi (ossia uranio non arricchito, normalmente presente in natura), e sono stati proposti due modelli di reattore simili, e studiati in parte in collaborazione: il CIRENE (\"CISE Reattore a Nebbia\"), sviluppato originariamente dal Centro Italiano Studi Esperienze dell'Enel, e il CANDU (\"Canada Deuterium Uranium\") sviluppato dall'Atomic Energy Commission Canadese. Questi reattori, per ovviare alla relativamente debole economia neutronica dovuta a un tenore ridotto di 235U, utilizzano come fluido refrigerante e moderatore acqua pesante, che ha una bassissima sezione d'urto (ossia probabilit\u00e0) di cattura dei neutroni. La differenza tra le due filiere sta nel circuito di raffreddamento, ad acqua bollente per il CIRENE (da cui il nome di reattore a nebbia), che lo qualifica come BHWR (\"Boiling Heavy Water Reactor\"), e ad acqua pressurizzata per il CANDU, che lo qualifica come PHWR (\"Pressurized Heavy Water Reactor\"). La filiera CANDU ha avuto una sua affermazione commerciale soprattutto in Canada e in paesi potenzialmente interessati alle sue capacit\u00e0 plutonigene (India, Argentina) mentre il progetto CIRENE \u00e8 stato sospeso prima della sua conclusione, a causa della moratoria nucleare italiana, durante la realizzazione dell'impianto prototipo a Latina.\nVanno citati, tra i reattori di potenza, quelli utilizzati per la trazione. Le necessit\u00e0, in questo caso, sono quelle di leggerezza e ottimo contenimento delle radiazioni: a tale scopo la filiera PWR \u00e8 generalmente usata, in quanto permette di tenere turbine e generatori in zona sicura, essendo il fluido esente da radiazioni. In realt\u00e0 il circuito primario \u00e8 stato realizzato anche con fluidi diversi, come nel reattore italiano R.O.S.P.O. (\"Reattore Organico Sperimentale Potenza Zero\"), realizzato come prototipo prima per il mai realizzato sottomarino a propulsione nucleare Marconi e successivamente per l'altrettanto mai realizzata nave a propulsione nucleare Enrico Fermi, in cui venivano utilizzati prodotti organici cerosi, simili ai comuni oli diatermici - sempre allo scopo di ridurre le dimensioni. Malgrado i molti progetti (la nave tedesca Otto Hahn, quella americana Savannah, e altre sono state effettivamente realizzate, ma senza grande successo), la propulsione nucleare \u00e8 oggi usata solo nei sottomarini militari (e alcuni di ricerca), nelle grandi portaerei e nei rompighiaccio nucleari russi. \nReattori nucleari a gas (GCR).\nSono moderati ad anidride carbonica-grafite.\nI GCR, ormai in disuso, erano in grado di usare l'uranio naturale come combustibile, permettendo cos\u00ec ai paesi che li avevano sviluppati di produrre uranio arricchito per fabbricare plutonio e armi nucleari, senza dover dipendere dalle importazioni di altri paesi di cui, al tempo, gli unici fornitori erano solo Stati Uniti e Unione Sovietica. L'evoluzione inglese di questo tipo fu l'AGR, acronimo per \"advanced gas-cooled reactor\" (reattore avanzato raffreddato a gas) \u00e8 un tipo di reattore nucleare sviluppato dalla Gran Bretagna di seconda generazione, basato sul disegno Magnox. A differenza del Magnox, il gas termovettore viene tenuto a una temperatura pi\u00f9 elevata per aumentarne l'efficienza termica. Di conseguenza come rivestimento del combustibile viene usato acciaio inossidabile per permetterne la resistenza alle alte temperature, il che comporta la necessit\u00e0 di usare uranio arricchito come combustibile, non pi\u00f9 naturale, proprio a causa del fatto che l'acciaio ha una notevole capacit\u00e0 di assorbire neutroni.\nReattori nucleari ad acqua leggera (LWR).\nFiliera RBMK.\nSono reattori moderati ad acqua-grafite.\nIl moderatore \u00e8 sia la grafite sia l'acqua, che fa anche da termovettore. Questa caratteristica d\u00e0 al reattore un pericoloso coefficiente di vuoto positivo che genera forti escursioni di potenza, soprattutto alle basse potenze. La filiera \u00e8 stata costruita solamente in paesi ex-URSS; l'incidente di \u010cernobyl' ha coinvolto un reattore di questo tipo.\nFiliera BWR.\nSono reattori ad acqua bollente.\nIn questi reattori l'acqua nel vessel cambia stato ed \u00e8 sia moderatore sia termovettore, passando da liquido a vapore, con un titolo medio in uscita dal nocciolo del reattore di circa il 15%. Il vapore prodotto \u00e8 inviato direttamente alla turbina per la generazione elettrica, questo consente di avere un rendimento termodinamico leggermente superiore rispetto alla filiera PWR.\nFiliera PWR.\nSono reattori ad acqua in pressione.\nIn questi reattori l'acqua nel vessel viene mantenuta allo stato liquido aumentandone di molto la pressione. L'acqua \u00e8 sia moderatore sia termovettore, per la generazione elettrica si passa per\u00f2 per degli scambiatori di calore, chiamati generatori di vapore. Essendoci quindi uno scambiatore termico fra la fonte di calore e la turbina, il rendimento termodinamico \u00e8 leggermente inferiore rispetto alla filiera BWR.\nReattori nucleari ad acqua pesante (HWR).\nFiliera HBWR.\nPer i reattori ad acqua pesante della classe BWR si segnala il grave problema dell'instabilit\u00e0, per il loro coefficiente positivo temperatura-potenza. Attualmente non esistono modelli in funzione.\nFiliera PHWR.\nUn tipo di reattore PWR di seconda generazione moderato ad acqua pesante.\nPrincipali tipi di reattore di III e III+ generazione.\nI reattori cosiddetti di \"3\u00aa generazione\" sono versioni migliorate dei reattori di 2\u00aa generazione, di cui riprendono le caratteristiche fondamentali. Non apportano quindi sostanziali differenze concettuali di funzionamento n\u00e9 riguardo ai fluidi refrigeranti n\u00e9 al \"combustibile\" (se non la possibilit\u00e0 di arrivare a tassi di bruciamento pi\u00f9 elevati, quindi aumentare il fattore di carico e avere all'uscita meno plutonio) e pertanto neanche si hanno miglioramenti sostanziali per quanto riguarda le scorie prodotte.\nPrevedono per\u00f2 un approccio diverso alla filosofia di progettazione, includendo gli incidenti severi negli incidenti base di progetto. Ci\u00f2 ha portato all'implementazione di ulteriori salvaguardie ingegneristiche (core catcher, sistemi di refrigerazione passivi, ecc.) che dovrebbero rendere questi nuovi tipi di impianto in grado di evitare contaminazioni esterne in caso di incidente.\nLe maggiori filiere in questa generazione sono un'evoluzione dei diffusi reattori ad acqua di tipo PWR, BWR o CANDU. Attualmente sono gi\u00e0 in esercizio 4 reattori di III generazione del tipo ABWR in Giappone, 2 EPR sono in costruzione in Europa (Francia e Finlandia) e due in Cina, 3 ABWR sono in costruzione in Giappone e Taiwan e due proposti per gli USA, 4 unit\u00e0 della filiera AP1000 sono state ordinate in Cina, 2 in Corea del Sud e 14 in USA.\nReattori sperimentali e a-generazionali.\nFin dagli anni quaranta sono incominciate teorizzazioni e sperimentazioni su tipi particolari di reattori, utilizzanti fluidi di raffreddamento differenti e/o utilizzanti neutroni \"veloci\" anzich\u00e9 \"lenti\" (o \"termici\") come quelli di 1\u00aa e 2\u00aa generazione. Alcune di queste sperimentazioni sono sfociate in prototipi o applicazioni militari o addirittura in prototipi di centrale come il Superph\u00e9nix in Francia (met\u00e0 anni settanta, partecipato al 30% anche dall'Italia), senza tuttavia dare i risultati sperati specialmente dal punto di vista di sicurezza e affidabilit\u00e0.\nLa possibilit\u00e0 di produrre materiale fissile ha fatto riprendere il progetto, originariamente destinato a usi militari, dei reattori \"autofertilizzanti veloci\" o FBR (\"Fast Breeder Reactor\"). Questi producono di fatto pi\u00f9 combustibile fissile di quello che usano essi stessi, sfruttando la reazione\n238U + n -&gt; 239U - e- -&gt; 239Np - e- -&gt; 239Pu che \u00e8 un materiale fissile utilizzabile nel reattore. Questi reattori sono detti veloci in quanto non hanno moderatore (i neutroni emessi con spettro energetico veloce dalla fissione non sono rallentati) - vi \u00e8 interesse ad aumentare quanto pi\u00f9 possibile la produzione di neutroni per aumentare la reazione di fertilizzazione e quindi produrre pi\u00f9 239Pu. A questo scopo utilizzano come mezzo di raffreddamento un metallo liquido, solitamente sodio, che ha il vantaggio di essere liquido a pressione atmosferica fino a oltre 800\u00a0\u00b0C, e quindi non richiede complessi sistemi di pressurizzazione. A parte questo, il circuito secondario \u00e8 simile a quello di un reattore PWR. Una particolarit\u00e0 sono gli elementi di combustibile, che utilizzano 235U ad alta concentrazione (15 % e pi\u00f9) o 239Pu, e sono avvolti da altri elementi in 238U appunto per produrre il nuovo combustibile.\nVisto l'elevato costo di produzione del materiale fissile sono stati progettati anche sistemi per utilizzare in maniera pi\u00f9 efficiente il materiale, tra questi ricordiamo il reattore UHTREX (\"Ultra High Temperature Reactor Experiment\"), il cui obiettivo era valutare se l'utilizzo di pellet non rivestiti per ridurre l'avvelenamento del materiale fissile, aumentando quindi la percentuale di combustibile utilizzabile, fosse sufficiente a controbilanciare i difetti legati alla maggiore contaminazione del circuito primario.\nTra i primi reattori progettati vi fu l'italiano PEC (\"Prova Elementi Combustibile\"), la cui costruzione sul sito del Brasimone nell'Appennino tosco-emiliano non fu mai terminata, che era funzionale al progetto Franco-Italo-Tedesco del Ph\u00e9nix, sfociato poi nella realizzazione del reattore NERD Superph\u00e9nix di Creys-Malville.\nReattore Autofertilizzante Veloce a Metallo Liquido (LMFBR).\nUna delle possibili evoluzioni parzialmente gi\u00e0 sperimentate (finora con scarso successo pratico) \u00e8 l'uso di neutroni \"veloci\" anzich\u00e9 neutroni \"termici\". L'uso dei neutroni veloci permette di rendere \"autofertilizzanti\" i reattori a uranio; peraltro, lo stesso obiettivo pu\u00f2 essere raggiunto anche con neutroni termici utilizzando il torio al posto dell'uranio.\nTuttavia la ricerca ha ampiamente privilegiato i reattori a uranio per via della loro abbondante produzione di plutonio. A tal fine \u00e8 stato necessario studiare reattori raffreddati con sostanze diverse dall'acqua e che non \"moderassero\" (frenassero) i neutroni, in particolare metalli liquidi.\nReattore LFR.\nIn questo tipo di reattori il fluido refrigerante a contatto con il nocciolo \u00e8 piombo, liquido per l'alta temperatura, anzich\u00e9 acqua (leggera o pesante) o un gas. Questo conferisce a questa classe di reattori alcune caratteristiche particolari:\nReattore SFR.\nIn questi reattori il metallo usato come fluido refrigerante \u00e8 in genere sodio liquido: il pi\u00f9 famoso di questi \u00e8 il reattore francese Superph\u00e9nix, oggi dismesso per problemi tecnici.\nPurtroppo il sodio ha alcune caratteristiche che ne rendono l'uso piuttosto pericoloso: \u00e8 infiammabile a contatto con l'aria ed esplosivo a contatto con l'acqua. Questi aspetti ne rendono problematico l'uso in situazioni estreme come un reattore nucleare ma nonostante questo alcuni reattori di 4\u00aa generazione ripropongono l'uso di questo refrigerante e il design del Superphenix.\nReattore IFR.\nL'IFR \u00e8 un reattore nucleare autofertilizzante che utilizza la raffinazione elettrolitica sul posto per il riprocessamento delle scorie. Ne \u00e8 stato costruito un prototipo, ma il progetto venne cancellato prima che potesse essere copiato altrove. Il programma ebbe inizio nel 1983, ma il Congresso degli Stati Uniti ritir\u00f3 i fondi nel 1994, tre anni prima che il progetto potesse essere ultimato.\nReattori di IV generazione.\nA fronte delle sperimentazioni passate, non sempre coronate da successo, di questi tipi di reattori, lo studio teorico di ulteriori evoluzioni \u00e8 alla base delle proposte di un consorzio internazionale per la cosiddetta \"4\u00aa generazione\". Questa raggruppa 6 possibili futuri reattori, peraltro senza comunque considerare tutte le strade effettivamente percorribili (ad esempio l'uso del torio in reattori di 3\u00aa generazione oppure reattori sottocritici). Non \u00e8 pertanto detto che uno dei reattori definiti di 4\u00aa generazione possa essere l'evoluzione preferibile e/o attuabile a livello tecnico, ambientale ed economico."}
{"id": "93306", "revid": "124890320", "url": "https://it.wikipedia.org/wiki?curid=93306", "title": "Canis lupus dingo", "text": "Il dingo (Canis lupus dingo; al plurale \"dinghi\" o invariato) \u00e8 un mammifero della famiglia dei canidi, introdotto dall'uomo in Australia. Presumibilmente la sua origine \u00e8 asiatica. I primi resti fossili in Australia datano al 3500 a.C. e si ritiene di conseguenza che il dingo vi si sia stabilito in epoca precedente arrivando via mare insieme all'uomo. La morfologia del dingo non \u00e8 cambiata nel corso di questi millenni, a riprova della mancanza di un allevamento selettivo da parte dell'uomo.\nIl dingo \u00e8 strettamente imparentato con il cosiddetto \"cane canoro della Nuova Guinea\": il loro lignaggio, originario dell'arcipelago malese, si stacc\u00f2 dalla linea che evolvette poi nel cane domestico. Studi genetici hanno evidenziato che i dinghi dell'Australia settentrionale si staccarono dalla linea evolutiva del dingo del sud-est asiatico e del cane canoro nel 6000 a.C. e che queste due linee si divisero circa 500 anni dopo. L'ipotesi dello studio \u00e8 che si siano verificate due massicce migrazioni di dinghi al tempo in cui la Piattaforma di Sahul che collega Australia e Guinea era facilmente attraversabile grazie al basso livello del mare.\nOltre che in Australia il dingo \u00e8 presente anche in Thailandia, nel sud-est della Cina, nel Laos, in Malaysia, in Indonesia, in Vietnam, in Cambogia, nel Borneo, nelle Filippine, in Nuova Guinea e nel nord dell'India.\nEvoluzione e tassonomia.\nIl dingo \u00e8 considerato un cane rinselvatichito perch\u00e9 discende da antenati domestici. Il dingo \u00e8 specie commensale degli aborigeni australiani. Dingo e uomo vivono insieme in stretta associazione ma non dipendono l'uno dall'altro per la sopravvivenza. Entrambi cacciano e riposano insieme. Il dingo \u00e8 a suo agio in presenza dell'uomo ma pu\u00f2 vivere indipendentemente da lui.\nCome gli altri cani rinselvatichiti o abbandonati, taluni dinghi sono stati socializzati e poi adottati da famiglie umane, ma la specie non \u00e8 mai stata oggetto di un allevamento selettivo da parte dell'uomo ed il suo inquadramento quale animale domestico \u00e8 poco chiaro.\nEcologia.\nHabitat.\nIl dingo si pu\u00f2 rinvenire nelle foreste, nelle pianure, nelle aree montuose e in quelle rurali dell'Australia occidentale e orientale, ma anche nelle aree desertiche dell'Australia centrale; nelle regioni asiatiche \u00e8 facile incontrarlo nelle vicinanze dei villaggi dove gli \u00e8 pi\u00f9 facile procurarsi il cibo.\nDieta.\nSono animali carnivori e le loro prede sono principalmente uccelli e rettili, ma non disdegnano anche piccoli canguri, pecore e animali come i conigli introdotti dai coloni europei. In genere cacciano la preda da soli, ma nel caso di grandi prede, come per esempio i canguri, possono cacciare in gruppo. Quando fanno ci\u00f2, possono abbattere anche grosse prede come i canguri rossi e grigi adulti.\nNei paesi asiatici, invece, dove vivono nelle vicinanze dei villaggi, i dinghi si nutrono soprattutto degli avanzi dell'uomo (v. cani pariah) e spesso cacciano anche lucertole e topi.\nNemici.\nI nemici naturali del dingo sono l'uomo, il coccodrillo,l'aquila ed altri canidi; spesso i dinghi vengono uccisi da altri dinghi appartenenti ad altri gruppi, durante le dispute territoriali. I piccoli sono spesso preda di grandi uccelli rapaci. Il dingo viene apprezzato dagli australiani perch\u00e9 si ritiene che aiuti a mantenere controllate le popolazioni di piccoli marsupiali e soprattutto quella dei conigli, che rappresentano una vera e propria calamit\u00e0.\nSono per\u00f2 anche il nemico principale per gli allevatori che spendono migliaia di dollari per costruire recinti di protezione per le pecore; comunque il dingo preferisce prede naturali e caccia pecore e capre solo in condizioni di scarsa disponibilit\u00e0 di cibo, tanto che esse rappresentano solo il 4% della loro dieta. In Australia, il dingo \u00e8 protetto solo nei parchi e nelle riserve naturali; in genere non \u00e8 considerato un animale a rischio di estinzione. Nei confronti dell'uomo non viene considerato particolarmente pericoloso anche se sono noti diversi casi di aggressione a bambini. Un caso di rapimento ed uccisione di una bambina di soli due mesi, avvenuto nel 1980 presso l'Ulu\u1e5fu, divent\u00f2 un famoso caso di grave errore giudiziario.\nIl vero problema \u00e8 quello dell'ibridazione con il cane domestico ed in questo senso la protezione \u00e8 attuata solo allo scopo di mantenere la razza pi\u00f9 pura possibile. Una popolazione di dinghi molto pura vive nell'Isola di Fraser, al largo della costa orientale dell'Australia, e per questo motivo nell'isola non \u00e8 consentito l'accesso ai cani. In Asia il dingo \u00e8 apprezzato anche come carne e viene regolarmente venduto e consumato. Il dingo pu\u00f2 vivere fino a 10 anni in natura ed oltre 13 in cattivit\u00e0.\nComportamento.\nIl dingo si chiama anche cane muto, perch\u00e9 non abbaia, ma ulula.\nEsiste dimorfismo sessuale in questa specie, con il maschio adulto che pu\u00f2 raggiungere una lunghezza di quasi un metro e un peso di quasi 20\u00a0kg; la femmina pu\u00f2 invece essere lunga fino a 88\u00a0cm e avere un peso di quasi 10\u00a0kg. Il dingo asiatico ha dimensioni minori rispetto a quello australiano, a causa anche di una dieta pi\u00f9 povera. Il dingo \u00e8 un animale molto veloce: 40\u00a0km/h.\nIl colore del pelo \u00e8 arancione chiaro, con macchie bianche sul petto; non \u00e8 difficile per\u00f2 rinvenire individui pi\u00f9 scuri o addirittura neri. Esiste una certa socialit\u00e0 nei dinghi, anche se molto spesso, soprattutto i maschi giovani, tendono a fare vita solitaria. In genere esistono gruppi stabili di 3-12 individui, nei quali esiste una coppia dominante; il maschio e la femmina dominante tendono a restare insieme e ad accoppiarsi per tutta la vita. Gli altri membri del gruppo hanno il compito di curare i piccoli della coppia dominante. Dunque il sistema riproduttivo in questi canidi \u00e8 di tipo monogamo e di solito producono una cucciolata all'anno. La stagione riproduttiva dipende dalla latitudine e dalle condizioni stagionali: in Australia avviene tra marzo e aprile, nelle regioni asiatiche tra agosto e settembre. Il periodo di gestazione \u00e8 di 63 giorni e una cucciolata pu\u00f2 arrivare fino a 10 piccoli, in media sono 5 o 6. Esistono cure parentali da parte soprattutto della madre che, dopo averli allattati, continua a nutrire i suoi piccoli con il cibo rigurgitato. La completa indipendenza avviene intorno ai 3-4 mesi di et\u00e0, anche se restano con la madre per un certo periodo. Raggiungono la maturit\u00e0 sessuale dopo 22 mesi."}
{"id": "93307", "revid": "227211", "url": "https://it.wikipedia.org/wiki?curid=93307", "title": "Classi di complessit\u00e0 P e NP", "text": "Il problema delle classi P e NP \u00e8 un problema tuttora aperto nella teoria della complessit\u00e0 computazionale.\nNonostante ci sia in palio un premio di un milione di dollari il problema rimane ancora senza una soluzione (si tratta di uno dei problemi del millennio).\nDefinizione.\nA livello informale, esso richiede di determinare se ogni problema per il quale un computer \u00e8 in grado di verificare la correttezza di una soluzione positiva, in un tempo accettabile, sia anche un problema che pu\u00f2 essere \"risolto\" dal computer in un tempo accettabile (ovvero se il computer sia in grado di \"trovare\" da solo una soluzione positiva in un tempo accettabile).\nSe la risposta \u00e8 \"no\", allora esistono problemi per i quali \u00e8 pi\u00f9 complesso calcolare una certa soluzione che verificarla.\nUna definizione formale fa uso delle classi di complessit\u00e0 P e NP. La prima consiste di tutti quei problemi di decisione che possono essere risolti con una macchina di Turing deterministica in un tempo che \u00e8 polinomiale rispetto alla dimensione dei dati di ingresso; la seconda consiste di tutti quei problemi di decisione le cui soluzioni positive possono essere verificate in tempo polinomiale avendo le giuste informazioni, o, equivalentemente, la cui soluzione pu\u00f2 essere trovata in tempo polinomiale con una macchina di Turing non deterministica. Il problema delle classi P e NP si risolve quindi nella seguente domanda:\nUn esempio per avere un'idea di cosa ci\u00f2 vuole dire. Supponiamo di voler calcolare tutti i divisori (divisione intera, ovvero con resto pari a zero) di un numero n. Il problema, quindi, \u00e8 \"trovare tutti i numeri x tali che x \u00e8 un divisore di n\".\n\u00c8 abbastanza facile verificare che un certo numero \"x0\" \u00e8 divisore di n; \u00e8 sufficiente svolgere l'operazione di divisione e controllare il resto: se \u00e8 pari a zero, il numero \u00e8 un divisore, altrimenti non lo \u00e8. Il numero di passaggi richiesti per eseguire l'operazione di divisione \u00e8 tanto maggiore quanto maggiore \u00e8 il numero n, tuttavia essa risulta sempre abbastanza veloce perch\u00e9 il tempo da essa richiesto sia considerato \"accettabile\".\nAl contrario, potrebbe non essere altrettanto facile determinare l'insieme di \"tutti\" i divisori. Infatti, quasi tutti i metodi finora ideati nel corso dei secoli richiedono un tempo che aumenta rapidamente al crescere del valore di n, troppo perch\u00e9 esso sia considerato \"accettabile\".\nProblemi NP-completi.\nUn ruolo importante in questa discussione \u00e8 giocato dall'insieme dei problemi NP-completi, che possono essere intuitivamente descritti come quei problemi che \"sicuramente\" non apparterrebbero a P se P fosse diverso da NP. Al contrario, dimostrando anche per un solo problema NP-completo la sua appartenenza a P, si otterrebbe una dimostrazione che P e NP sono equivalenti. In un certo senso, i problemi NP-completi sono quelli che meno probabilmente appartengono anche a P."}
{"id": "93310", "revid": "1300584", "url": "https://it.wikipedia.org/wiki?curid=93310", "title": "Kubuntu", "text": "Kubuntu \u00e8 una distribuzione ufficiale di Ubuntu utilizzante l'ambiente desktop KDE invece che GNOME. \u00c8 supportata dalle comunit\u00e0 di KDE e Kubuntu.org. Non va confusa con KDE Neon, distribuzione derivata non ufficiale di Ubuntu, curata direttamente dal team di KDE.\nIl nome Kubuntu \u00e8 un gioco di parole fra un'omonima parola in un dialetto africano del Bemba significante \u00abverso l'umanit\u00e0\u00bb, e l'associazione tra la \"K\" di KDE con appunto Ubuntu.\nStoria.\nLa prima versione stabile sia di Ubuntu che di Kubuntu \u00e8 stata la 5.04 distribuita l'8 aprile 2005, per cui a differenza di Ubuntu ha una versione in meno, ovvero la 4.10 \"Warty Warthog\" (Facocero Verrucoso) distribuita il 20 ottobre 2004, questo perch\u00e9 sebbene anche in Ubuntu questa versione \u00e8 stata considerata un \"misto\" tra Debian e nuovi pacchetti, gli sviluppatori preferirono puntare il loro lavoro solo sull'ambiente grafico GNOME.\nCaratteristiche.\nLa \"release\" di una nuova versione avviene contestualmente alla \"release\" di una nuova versione di Ubuntu, e come tale contrassegnata da \"X.Y aggettivo animale\" (dove X rappresenta le ultime due cifre dell'anno di distribuzione e Y \u00e8 il mese: 04 (aprile) per le versioni stabili e 10 (ottobre) per quelle di passaggio tra una stabile e la successiva). Finanziato dalle societ\u00e0 Canonical Ltd (registrata nell'Isola di Man) e Blue Systems\n, questo sistema \u00e8 distribuito come software libero sotto licenza GNU GPL ed \u00e8 gratuito e liberamente modificabile.\nKubuntu \u00e8 disponibile sia come distribuzione \"Live\", sia per installazione per le piattaforme Intel 80x86 ed AMD64, ed il PowerPC fino al 2006. Vi sono anche delle \"build\" giornaliere dei CD, e viene sviluppato in modo coordinato con Ubuntu e tutti i pacchetti sono condivisi nello stesso archivio e possono essere scaricati dall'apposito gestore pacchetti muon\nAggiornamenti.\nI programmi installati vengono gestiti attraverso un sistema centralizzato, detto gestione dei pacchetti, tipica di un sistema operativo GNU/Linux. Nello specifico anche Kubuntu utilizza APT, anch'esso \"ereditato\" da Debian.\nPer l'utente questo sistema \u00e8 trasparente.\nEsso tiene traccia delle nuove versioni disponibili per ogni programma installato e li aggiorna di conseguenza.\nDopo l'aggiornamento non \u00e8 necessario riavviare il computer, fatta eccezione per eventuali modifiche al kernel (il cuore del sistema operativo).\nPer aggiornarlo ad una nuova versione uscita, basta aprire il terminale e digitare\nSudo apt-get upgrade\nSicurezza.\nUna caratteristica di Kubuntu, dovuta all'architettura GNU/Linux, \u00e8 la sua resistenza a programmi dannosi come virus, adware, spyware o malware.\nL'architettura di un sistema operativo GNU/Linux lascia, infatti, poca o nulla libert\u00e0 d'azione a un programma nocivo.\nAnche se un programma nocivo sfruttasse una falla, l'architettura del sistema operativo ne impedirebbe l'utilizzo, almeno nella stragrande maggioranza dei casi.\nInoltre questi programmi dannosi sono generalmente sviluppati per Microsoft Windows, che dispone di una pi\u00f9 ampia diffusione.\nL'utente utilizza un account con permessi limitati. Questo riduce la pericolosit\u00e0 dei programmi installati. Per eseguire compiti amministrativi viene richiesta la propria password per confermare l'operazione.\nScegliendo applicazioni libere dai repository ufficiali \u00e8 molto improbabile trovare applicazioni malware, dato che l'eventuale codice nocivo verrebbe quasi certamente notato ed eliminato.\nI componenti, o repository, ufficiali.\nTutto il software liberamente installabile su Kubuntu viene diviso in quattro grandi \"componenti\" (anche detti repository, in pratica una divisione in categorie).\nQuesti componenti sono gestiti dagli sviluppatori e permettono l'installazione di software partendo da un unico sito sicuro, senza dover cercare su internet.\nVengono anche chiamati \"Sorgenti Software\" e servono anche a evidenziare le differenze a livello di licenze e supporto disponibili.\nI componenti ufficiali di Ubuntu sono \"Main\", \"Restricted\", \"Universe\" e \"Multiverse\" (rispettivamente \"Principale\", \"Ristretto\", \"Universo\" e \"Multiverso\").\nUna installazione \"classica\" include pacchetti appartenenti solo ai componenti \"Main\" e \"Restricted\". Per installare gli altri componenti basta selezionarli nelle preferenze delle \"Sorgenti Software\".\n\"Main\".\nIn questo componente \u00e8 incluso solo software libero ed \u00e8 \"pienamente supportato\" dal team di sviluppo.\nIl software incluso risponde ai requisiti di licenza di Ubuntu; usano quindi una licenza libera approvata dalla Free Software Foundation.\nViene garantito il supporto tecnico e gli aggiornamenti di sicurezza per tutto il periodo di supporto della versione.\nIl componente \"Main\" pu\u00f2 comunque contenere firmware e font, utilizzati dai software liberi di \"Main\", che non possono essere modificati senza il permesso dei loro autori.\nViene comunque garantita la redistribuzione di ci\u00f2 che \u00e8 compreso in \"Main\".\n\"Restricted\".\nNel componente sono presenti programmi e funzionalit\u00e0 molto usate ma non disponibili con una licenza pienamente libera.\nNella maggior parte dei casi si tratta di software proprietario, come i driver per schede video o per altro tipo di hardware.\nIl team di sviluppo pu\u00f2 non fornire un pieno supporto data l'assenza del codice sorgente.\n\"Universe\".\nQuesto componente include la maggior parte dei programmi liberi in circolazione, con diversi tipi di licenza, che per\u00f2 non viene supportato direttamente dal team di Kubuntu.\nLo scopo di questo componente \u00e8 fornire un facile accesso al software libero senza costringere l'utente a eseguire ricerche su Internet o compilare il codice sorgente.\nSe un programma trova gradimento presso l'utenza il team pu\u00f2 decidere di spostarlo e supportarlo nel componente \"Main\" nella versione successiva di Ubuntu.\n\"Multiverse\".\nComponente che raccoglie software non libero, detto \"non-free\", come il plugin per Adobe Flash o il supporto MP3, che non viene supportato dal team di sviluppo.\nDato che questi plugin sono sviluppati senza il regolare pagamento delle licenze dei produttori che detengono i diritti dei relativi formati (come nel caso del plugin mp3, che viene sviluppato gratuitamente, violando quindi la licenza commerciale Fraunhofer sul formato mp3), all'installazione di uno di tali plugin l'utente viene avvisato dell'eventualit\u00e0 che la legislazione del proprio paese possa proibire l'uso di tale software, in quanto formalmente illegale causa violazione di licenze proprietarie.\nNon esistono immagini iso ufficiali gi\u00e0 provviste dei componenti non liberi, quindi usando i dischi masterizzati in modalit\u00e0 \"live\" non sar\u00e0 possibile riprodurre i file multimediali che richiedono tali codec, e la visualizzazione dei siti web mancher\u00e0 della visualizzazione delle parti in Flash.\nVersioni.\nHoary Hedgehog.\nLa prima versione di Kubuntu, la 5.04, \u00e8 stata pubblicata l'8 aprile 2005. Chiamata \"Hoary Hedgehog\" (\"Riccio Veterano\"), include KDE 3.4 e una selezione dei programmi pi\u00f9 utili per KDE, come: amaroK, Kaffeine e Gwenview.\nBreezy Badger.\n\"Breezy Badger\" (\"Tasso Arioso\") \u00e8 il nome in codice della versione 5.10, che comprende KDE 3.4.3.\n\u00c8 stata distribuita il 13 ottobre 2005. Alcune delle novit\u00e0 di questa versione sono: Adept, KDE System Settings, Guidance Configuration Tools, KDE Bluetooth Framework, Katapult, OpenOffice.org 2, GStreamer, Krita, KOffice 1.4, Kexi, X.Org 6.8.2, kernel Linux 2.6.12.6, supporto ai PowerPC a 64-bit,\nDapper Drake.\nLa versione denominata \"Dapper Drake\" (\"Papero Signorile\") \u00e8 diventata ufficiale il 1\u00ba giugno 2006. Le novit\u00e0 di questa \"release\" includono l'ambiente desktop KDE 3.5.2 e amaroK 1.3.9 per la gestione dei file musicali. Novit\u00e0 interessanti di quest'ultima release sono anche il modulo di configurazione per la rete e Kerry, l'interfaccia per KDE del tool di ricerca Beagle.\nEdgy Eft.\nQuesta \u00e8 la versione 6.10 di Ubuntu (nome in codice: \"Tritone Tagliente\") ed \u00e8 stata distribuita il 26 ottobre 2006. Le novit\u00e0 di questa \"release\" includono l'ambiente desktop KDE 3.5.5 e il nuovo sistema di avvio Upstart. Tra le modifiche minori, il nuovo Usplash all'avvio, una nuova veste grafica con una migliorata leggibilit\u00e0 dei caratteri e l'inclusione di OpenOffice.org 2.0.4.\nFeisty Fawn.\nLa versione 7.04 (nome in codice: \"Cerbiatto Esuberante\") \u00e8 stata distribuita il 19 aprile 2007. La novit\u00e0 principale di questa \"release\" \u00e8 l'ambiente desktop KDE 3.5.6. Tra le modifiche minori, il nuovo Usplash all'avvio, una nuova veste grafica, una nuova versione di Adept, OpenOffice.org 2.2, K3b 1.0 e KNetworkManager, il gestore delle reti di KDE.\nGutsy Gibbon.\nLa versione 7.10 di Kubuntu denominata Gutsy Gibbon (\"Gibbone Coraggioso\") \u00e8 stata distribuita il 18 ottobre 2007 e presenta ulteriori novit\u00e0 rispetto alla 7.04: KDE 3.5.8 (penultima versione della serie 3, prima della distribuzione di KDE 4 avvenuto l'11 gennaio 2008) e maggior supporto hardware grazie al nuovissimo kernel 2.6.22. Questa versione in particolare, amplia la compatibilit\u00e0 con moltissime schede wi-fi, schede video e schede audio.\nHardy Heron.\nLa versione 8.04 (\"Airone Ardito\") \u00e8 stata distribuita il 24 aprile 2008. Questa versione si \u00e8 fatta subito notare per essere stata distribuita in due versioni, una comprendendo ancora il ramo di KDE 3.5 ritenuto ancora pi\u00f9 stabile di KDE 4, l'altra versione include gi\u00e0 KDE 4 precisamente la 4.0.1 tuttavia gi\u00e0 dagli stessi sviluppatori, questa versione \u00e8 ritenuta \"limitata\" anche perch\u00e9 la versione inclusa sebbene sia comunque pi\u00f9 \"matura\" della 4.0, non \u00e8 assolutamente paragonabile a KDE 3.5.9. Proprio per questo motivo si \u00e8 scelto di non rendere Kubuntu 8.04 una versione LTS (Long Term Support) e cio\u00e8 una versione a \"lungo supporto\" a differenza della \"sorella\" Ubuntu che \u00e8 una versione LTS. Tra le principali novit\u00e0 di questa versione ci sono:\nQuesta versione si differenzia dalle precedenti per aver fatto un grande passo avanti nel riconoscimento e gestione delle periferiche, per stabilit\u00e0 e per rendere ancora pi\u00f9 semplice il suo utilizzo.\nImportante da sottolineare \u00e8 che questa versione \u00e8 la prima a includere nel CD di installazione il programma Wubi che consente ad un utente Microsoft Windows di installare Kubuntu come un normalissimo programma all'interno di Windows, sfruttando un disco rigido virtuale e senza bisogno di creare partizioni e modificare il disco fisso (il resto del sistema \u00e8 comunque eseguito normalmente). Ovviamente i tempi di accesso al disco saranno maggiori rispetto a quelli di un'installazione su una partizione inoltre non pu\u00f2 essere supportata l'ibernazione del sistema. I requisiti sono 256 MB di RAM, 5 GB di spazio libero sulla partizione di Windows ed avere una versione di Windows tra: Windows 98, ME, 2000, XP, Vista.\nIntrepid Ibex.\nLe caratteristiche principali di Intrepid Ibex (Stambecco Intrepido): integra l'ambiente desktop KDE 4.1.2 di default, Kernel 2.6.27, Xserver 1.5, Adept Manager 3, KNetworkManager 0.7, effetti desktop di default KWin, varie integrazioni degli strumenti Kubuntu.\nJaunty Jackalope.\nLa versione di Kubuntu (comprese Ubuntu e altre versioni derivate) denominata \"Jaunty Jackalope\" (Lepricorno Vivace) \u00e8 stata distribuita il 23 aprile 2009, include KDE 4.2 di default. Tra le varie novit\u00e0 ci sono il sostituto di Adept e cio\u00e8 KPackageKit molto pi\u00f9 facile da usare meno esigente in termini di risorse hardware e gi\u00e0 integrato con le Qt 4 di KDE, inoltre utilizza il kernel 2.6.28, xorg 1.6 e il nuovo filesystem ext4 anche se quest'ultimo in fase di installazione \u00e8 opzionale infatti il file system di default rimane per scelta degli sviluppatori Ext3.\nPer utilizzarla sono necessari almeno 256 Mb di RAM, se si decide di installarla occorrono almeno 4 Gb di spazio sul disco rigido.\nKarmic Koala.\nKarmic Koala (Koala Carmico) \u00e8 stata distribuita gioved\u00ec 29 ottobre 2009. In dotazione il nuovo kernel nella versione 2.6.30, KDE 4.3.2 e un boot del sistema pi\u00f9 rapido.\nLucid Lynx.\nKubuntu 10.04 \"Lucid Lynx\" (\"Lince Lucida\") \u00e8 la prima versione di Kubuntu ad essere una LTS (Long Term Support) che integra KDE 4, ormai arrivato alla versione 4.4.2. Le principali novit\u00e0 sono il nuovo logo, Kubuntu Netbook Remix, Amarok 2.3, una migliorata integrazione delle notifiche, l'installer a slide come in ubuntu 9.10 e l'integrazione dell'interfaccia utente di Firefox in KDE, kernel 2.6.32 e l'introduzione del boot grafico animato plymouth.\nMaverick Meerkat.\nRispettando le linee guida di una nuova versione ogni 6 mesi, ad ottobre 2010 \u00e8 stata distribuita Maverick Meerkat (\"Suricato Indipendente\").\nNatty Narwhal.\nIl 28 aprile 2011, dopo 2 versioni beta, \u00e8 uscita la versione 11.04 di Kubuntu Natty Narwhal (\"Narvalo Elegante\").\nOneiric Ocelot.\nIl 13 ottobre 2011 \u00e8 stata distribuita la versione 11.10 di Kubuntu Oneric Ocelot (\"Ocelotto Onirico\"), che potrebbe essere l'ultima versione \"derivata ufficiale\" di Kubuntu.\nPrecise Pangolin.\ndistribuita il 26 aprile 2012, kubuntu 12.04 LTS (supporto di 5 anni per versione desktop e server) \u00e8 l'ultima versione ufficialmente supportata da Canonical.\nInclude KDE 4.8.2, il kernel Linux 3.2, Amarok 2.5 e il browser Rekonq.\nTrusty Tahr.\ndistribuita il 17 aprile 2014, kubuntu 14.04 LTS avr\u00e0 il supporto di 5 anni per versione desktop e server.\nInclude KDE 4.13.0, il kernel Linux 3.13, Amarok 2.8, il Software Center Muon Discover 2.2, e da questa versione il browser preinstallato \u00e8 Firefox.\nVivid Vervet.\nDistribuita il 23 aprile 2015, \u00e8 basata su ubuntu 15.04. Porta il nuovo sistema di avvio systemd, il plasma 5 e tutte le app di KDE aggiornate\nDifferenze da Ubuntu.\nUna tipica installazione di Ubuntu avr\u00e0 il desktop Unity pi\u00f9 altre applicazioni Gnome pi\u00f9 i tool amministrativi basati su Gnome/GTK+. Una tipica installazione di Kubuntu invece possiede il desktop KDE con le sue applicazioni (come KMail) pi\u00f9 gli strumenti amministrativi basati su KDE/Qt (come Adept). La tabella a fianco riporta le varie differenze tra i due sistemi operativi.\nComunque queste sono solo le impostazioni predefinite dell'installazione. Per esempio, si pu\u00f2 installare Ubuntu e successivamente KDE, oppure installare su di essa il \"metapacchetto\" kubuntu-desktop. In ogni caso, non si \u00e8 obbligati a usare una singola raccolta di applicazioni, ma si pu\u00f2 avere una miscela di diverse applicazioni e preferenze. Gli svantaggi di far ci\u00f2 sono un maggior spazio occupato in memoria e sul filesystem dovuto alle diverse librerie (GTK/Qt), che per\u00f2 \u00e8 pressoch\u00e9 trascurabile sui computer moderni, e la differente impronta estetica delle due soluzioni.\nRequisiti di sistema.\nKubuntu supporta le architetture x86 e AMD64.\nI requisiti minimi di sistema per un'installazione su computer desktop sono: processore x86 da 1,5 GHz, 1 GB di RAM, 5 GB di disco fisso, scheda video con risoluzione 1024x768 px e lettore CD/DVD o porta USB.\nI requisiti minimi per un'installazione su netbook sono: processore Intel Atom da 1.6\u00a0GHz, 1 GB di memoria RAM, 4 GB di disco fisso e scheda video con risoluzione 1024x600 px con supporto per effetti grafici.\nQualora si possieda un computer dotato di un processore a 64 bit, si consiglia di installare la versione per AMD64 e di disporre di una quantit\u00e0 di RAM pari o superiore a 2 GiB."}
{"id": "93312", "revid": "6579", "url": "https://it.wikipedia.org/wiki?curid=93312", "title": "Tasso (albero)", "text": ""}
{"id": "93313", "revid": "709565", "url": "https://it.wikipedia.org/wiki?curid=93313", "title": "Vulpes zerda", "text": "Il fennec (\"Vulpes zerda\", ) noto anche come volpe del deserto \u00e8 una piccola volpe che abita nel deserto del Nordafrica (coste escluse). Anche se alcuni studiosi ritengono si tratti dell'unica specie facente parte del genere \"Fennecus\", molti ritengono appartenga al genere \"Vulpes\".\nDescrizione.\nIl fennec \u00e8 il pi\u00f9 piccolo canide del mondo: il suo peso si aggira intorno a 1\u00a0kg. In media \u00e8 alto 20 cm e lungo circa 30\u00a0cm, la coda \u00e8 lunga 25\u00a0cm.\nLe lunghe orecchie, che possono raggiungere 15 cm, servono per disperdere il calore e gli offrono un ottimo udito. Il pelo respinge la luce del sole di giorno grazie al colore e conserva calore durante la notte; inoltre gli permette di mimetizzarsi perfettamente nel deserto. Le zampe nella parte inferiore sono coperte da un pelo molto spesso che le protegge dal calore della sabbia.\nBiologia.\n\u00c8 un mammifero notturno. Scava estese e profonde tane sotterranee, nei cunicoli delle quali si nasconde durante il giorno per ripararsi dal sole. Vive in branchi di 10-12 individui. Di notte caccia roditori, insetti (soprattutto locuste), uccelli, lucertole e altri piccoli rettili. Mangia anche le uova. Ricava l'acqua di cui necessita dalle sue prede, ma occasionalmente pu\u00f2 nutrirsi di bacche e foglie, ricche di liquidi.\n\u00c8 un animale estremamente curioso e intelligente. Per questa sua caratteristica e per l'abitudine di scomparire di colpo in una delle sue lunghe gallerie sotto la sabbia non appena si sente osservato, i nomadi lo chiamano \"folletto del deserto\".\nRiproduzione.\nIn primavera, dopo circa 50 giorni di gestazione, la femmina d\u00e0 alla luce da 2 a 5 piccoli, i quali, nel primo mese di vita, si nutrono esclusivamente del latte materno.\nAddomesticamento.\nI fennec costituiscono l'unica variet\u00e0 di volpe che si pu\u00f2 veramente ritenere parzialmente addomesticabile. Possono essere allevati come cani, ma riescono a scappare molto facilmente. Sono abili scavatori: nel caso si volesse allevare un fennec, bisognerebbe ricorrere a reti ben conficcate nel terreno.\nIn molti paesi \u00e8 illegale possedere un fennec. Come tutti i canidi del genere \"Vulpes\", in Italia \u00e8 inserito sin dal 1996 nel decreto n\u00ba232 del Ministero dell'Ambiente che vieta la detenzione di animali pericolosi.\nOrigine del nome.\nSi ritiene che il termine \"fennec\" derivi dalla parola araba \u0641\u0646\u0643 \"fanak\", equivalente alla parola \"volpe\". \"Zerda\" \u00e8 invece una parola greca che significa \"asciutto\", riferita all'habitat naturale di questo animale."}
{"id": "93315", "revid": "125811245", "url": "https://it.wikipedia.org/wiki?curid=93315", "title": "Lino Banfi", "text": "Durante la sua lunga carriera ha recitato in ruoli sia comici sia drammatici e lavorato con alcuni noti registi del cinema italiano, quali Luciano Salce, Nanni Loy, Steno, Dino Risi e Lucio Fulci. \nInsieme a Lando Buzzanca, Mario Carotenuto, Alvaro Vitali, Johnny Dorelli e Renzo Montagnani, \u00e8 ritenuto uno degli attori pi\u00f9 rappresentativi della commedia sexy degli anni settanta e ottanta. Ha raggiunto la popolarit\u00e0 con pellicole cinematografiche che lo hanno visto protagonista o co-protagonista come \"Vieni avanti cretino\", \"L'allenatore nel pallone\", \"Al bar dello sport\", \"Fracchia la belva umana\", \"Il commissario Lo Gatto\" e \"Occhio, malocchio, prezzemolo e finocchio\", per poi dedicarsi prevalentemente a fiction televisive come \"Un medico in famiglia\".\nBiografia.\nGli inizi.\nPasquale Zagaria nasce ad Andria il 9 luglio 1936, venendo per\u00f2 iscritto all'anagrafe soltanto l'11, da Riccardo Zagaria e Nunzia Colia; quando aveva tre anni la famiglia si trasferisce nel vicino paese di Canosa di Puglia, dove vive fino alla maggior et\u00e0. La sua famiglia, profondamente cattolica, lo spinge a provare l'esperienza del seminario, ma lui si sente portato per fare spettacolo ed esordisce come cantante nelle feste musicali di paese. Fu proprio il Vescovo a suggerirgli di intraprendere la carriera di attore comico, in quanto durante le recite parrocchiali in cui interpretava Giuda, San Giovanni e San Pietro, ridevano tutti. \nIntu\u00ec presto che il suo destino era quello di intraprendere la carriera artistica, contro il volere dei genitori, i quali ritenevano che questo non fosse un vero e proprio lavoro. Gli inizi furono molto difficili, tanto che Banfi attravers\u00f2 periodi di seria difficolt\u00e0 economica, finendo anche in preda agli strozzini. Il 24 dicembre 1954 fu soccorso da un posteggiatore abusivo napoletano di nome Ciro che lo port\u00f2 a casa sua per sfamarlo, pagandogli anche un biglietto per Milano, dove a causa delle ristrettezze economiche fu costretto a dormire in edifici in costruzione, o nelle stazioni dei treni. Nel 1955 arriv\u00f2 addirittura a fingersi malato per essere operato alle tonsille, solo per poter dormire al caldo all'interno dell'ospedale.\nSempre nel 1954, tenta l'avventura nel teatro di variet\u00e0 di Milano dopo essere entrato nella compagnia di Arturo Vetrani, inizia la sua carriera portando in scena elementi tipici del suo paese con detti e modi di dire, cosa che continuer\u00e0 a fare anche in seguito, incentrando la sua comicit\u00e0 sul suo dialetto e sulla parlata buffa e originale. \nInizialmente scelse come pseudonimo \"Lino Zaga\"; fu spinto poi a modificarlo da Tot\u00f2 che, a suo giudizio, riteneva che nel mondo dello spettacolo portasse fortuna accorciare i nomi, ma portasse invece sfortuna accorciare i cognomi. Fu il suo impresario, insegnante elementare e marito di Maresa Horn, a scegliergli il cognome, prendendo il primo nominativo dal registro di classe dei suoi alunni, ovvero Aureliano Banfi.\nAnni sessanta e settanta.\nSuccessivamente si trasfer\u00ec a Roma dove esord\u00ec in televisione nel programma di Antonello Falqui del 1964, Biblioteca di Studio Uno, dove interpret\u00f2 la parte di un valletto recitando alcune battute con l'accento pugliese. Negli anni seguenti partecip\u00f2 in televisione al programma \"Speciale per voi\" su Rai 2 nel 1969 di Renzo Arbore e nel 1972 con il Cabaret Sancarlino insieme con Carletto Sposito ed Anna Mazzamauro, continuando poi con Enrico Montesano e Lando Fiorini.\nIl suo esordio nel cinema risale al 1960 col film \"Urlatori alla sbarra\", in cui fece una breve apparizione. Dal 1964 recita piccole parti nei film di Franco e Ciccio come \"I due evasi di Sing Sing\", \"002 Operazione Luna\", \"Due marines e un generale\", \"I due pompieri\", \"Riuscir\u00e0 l'avvocato Franco Benenato a sconfiggere il suo acerrimo nemico il pretore Ciccio De Ingras?\", o nei film di Alighiero Noschese ed Enrico Montesano, come \"Il furto \u00e8 l'anima del commercio!?...\", \"Io non spezzo... rompo\" e \"Boccaccio\". Comincia cos\u00ec a farsi conoscere e nel 1973 esordisce come protagonista nel film \"Il brigadiere Pasquale Zagaria ama la mamma e la polizia\", \nPrende parte ad altri film con Ciccio Ingrassia, come \"L'esorciccio\" (1975) oggi considerato un cult. Sempre nel 1975 gira il film \"Colpo in canna\" con Ursula Andress. Nello stesso anno lavora anche per la televisione nella trasmissione \"Senza rete\" con Alberto Lupo. Fu quindi protagonista di molti variet\u00e0, tra i quali \"Arrivano i mostri\" del 1977.\nFra gli anni settanta e ottanta divenne una delle icone della commedia sexy all'italiana, trovandosi spesso a recitare al fianco di altri esponenti del genere come Mario Carotenuto, Gianfranco D'Angelo, Alvaro Vitali, Renzo Montagnani, Edwige Fenech, Gloria Guida, Ennio Antonelli, Jimmy il Fenomeno e Nadia Cassini in pellicole quali \"La liceale nella classe dei ripetenti\", \"L'onorevole con l'amante sotto il letto\", \"La moglie in bianco... l'amante al pepe\", \"L'infermiera di notte\", \"L'insegnante va in collegio\", \"L'insegnante viene a casa\", \"L'insegnante balla... con tutta la classe\" e molte altre.\nAnni ottanta.\nIn questo periodo prende parte a molti film come \"Cornetti alla crema\" (1981), \"Vieni avanti cretino\" (1982) - dove produce scenette tipiche dell'avanspettacolo come la famosa canzone \"Filome\u00f1a\" o la scena degli schiaffi col prete pugliese davanti al Colosseo, con sottotitoli in arabo - , \"Occhio, malocchio, prezzemolo e finocchio\" (1983), \"L'allenatore nel pallone\" (1984) - dove interpreta uno dei pi\u00f9 famosi suoi personaggi, l'allenatore calcistico Oronzo Can\u00e0 - e \"Il commissario Lo Gatto\" (1986) di Dino Risi in cui \u00e8 autore del testo della canzone leit-motive del film \"Carnaval\", su musica di Mimmo di Francia col quale ha scritto altre due canzoni : \"Nella soffitta\" e \"Piano bar\". Nel 1985 \u00e8 uno dei protagonisti del film \"I pompieri\" insieme a Paolo Villaggio e Massimo Boldi e nel 1986 recita nuovamente con loro in \"Scuola di ladri\" e in \"Grandi magazzini\"; l'anno dopo recita nel sequel \"Missione eroica - I pompieri 2\", in \"Bellifreschi\" e \"Com'\u00e8 dura l'avventura\".\nDopo una breve parentesi a Canale 5, in cui nel 1984 e nel 1985 conduce e partecipa a \"Risatissima\" e alla 500\u00aa puntata de \"Il pranzo \u00e8 servito\", in Rai gli venne affidata la conduzione di \"Domenica in\" (1987-1988) e \"Stasera Lino\" (1989).\nNel 1989 gira la serie televisiva intitolata \"Il vigile urbano\", insieme alla figlia Rosanna Banfi.\nAnni novanta.\nNel 1990, in occasione del 40\u00ba Festival di Sanremo, \u00e8 protagonista assieme a Renzo Arbore e Michele Mirabella de \"Il caso Sanremo\". Nel 1991 torna a Canale 5 dove conduce lo special di San Valentino \"Una sera c'incontrammo\" con la partecipazione di Rosanna Banfi e Corrado Tedeschi, e il gioco-spettacolo del venerd\u00ec sera \"Il gioco dei giochi\". Nel 1992 recita nella serie televisiva \"Un inviato molto speciale\". Poi segue una breve parentesi teatrale recitando nel \"Vespro della Beata Vergine\" (1995). Nel 1996 conduce lo show \"Gran Casin\u00f2\", poi sospeso per i bassi indici di ascolto. Nel 1997 interpreta il suo primo ruolo drammatico da protagonista nel film per la televisione \"Nuda propriet\u00e0 vendesi\". Dal 1998 entra nel cast della fiction \"Un medico in famiglia\", in cui interpreta il ruolo di Libero Martini, un personaggio completamente diverso da quelli interpretati negli anni settanta e ottanta; questa serie ottenne ottimi ascolti sin dalla prima stagione, arrivando a superare i 10.000.000 di telespettatori e, delle dieci stagioni realizzate, non ha preso parte solo alla settima del 2011, e ha doppiato il suo personaggio nella serie animata omonima.\nAnni duemila.\nNel 2000 interpreta il suo secondo ruolo drammatico nel film per la televisione \"Vola Sciusci\u00f9\". Inoltre Banfi nel 2001 viene nominato ambasciatore dell'UNICEF e nello stesso periodo prende parte a numerose fiction, tra le quali \"Un difetto di famiglia\" e \"Un posto tranquillo\" (2003). Nel 2003 ha ricevuto il Telegatto alla carriera, e l'anno successivo ha girato per la Rai la fiction \"Raccontami una storia\".\nNel 2005 ha interpretato il ruolo di Babbo Natale nella fiction per Canale 5 \"Il mio amico Babbo Natale\"; l'anno dopo prese parte al seguito e, sempre del 2006 \u00e8 la fiction della Rai \"Il padre delle spose\".\n un'altra fiction sul tema dell'amore omosessuale ha scatenato polemiche da parte di alcune associazioni come il Moige. La Rai decise comunque di trasmetterla nonostante le polemiche, a novembre 2006, conseguendo sette milioni di ascolti. Banfi \u00e8 stato ospite, nelle vesti del personaggio di Oronzo Can\u00e0, del programma televisivo di Italia 1 \"Guida al campionato\" condotto da Mino Taveri per tutto il mese di dicembre 2007 al fine di promuovere il sequel de \"L'allenatore nel pallone\". A gennaio 2008, dopo una lontananza dal cinema di venti anni, riprende i panni di Oronzo Can\u00e0 nel sequel \"L'allenatore nel pallone 2\" e poi nel film \"Un'estate al mare\", uscito nel 2009. Ha interpretato il film \"Indovina chi sposa mia figlia!\", nel quale ha recitato in tedesco, leggendo i copioni per la sua non conoscenza della lingua. Nel 2009 ha interpretato Antonio nella miniserie televisiva \"Scusate il disturbo.\"\nAnni 2010.\n Nel 2010 \u00e8 protagonista della miniserie \"Tutti i padri di Maria\". Nel 2011 ritorna a lavorare per Mediaset, vestendo nuovamente i panni del commissario nella miniserie di Canale 5 \"Il commissario Zagaria\". Il 30 marzo 2012 \u00e8 uscito nelle sale cinematografiche \"Buona giornata\", per la regia di Carlo Vanzina, in cui Banfi interpreta il senatore Leonardo Lo Bianco. Il cast comprende anche Diego Abatantuono, Teresa Mannino, Maurizio Mattioli, Vincenzo Salemme e Christian De Sica. Nel 2016 torna al cinema interpretando il senatore Nicola Binetto nel film \"Quo vado?,\" diretto da Gennaro Nunziante e interpretato da Checco Zalone.\nIl 22 gennaio 2019 il vice premier Luigi Di Maio lo nomina membro della commissione italiana all'UNESCO, in sostituzione di Folco Quilici.\nAnni 2020.\nTra aprile e giugno 2021 cura la rubrica \"Lino Nazionale\" nel programma Rai \"Oggi \u00e8 un altro giorno.\" Nella stessa estate torna alla ribalta supportando con i suoi slogan la Nazionale italiana di calcio in vista dell\u2019Europeo, partecipando a diverse trasmissioni Rai come l\u2019ultima, \"Notte Azzurra - La vittoria\", incentrata appunto sul trionfo degli \"azzurri\", e prendendo parte allo spot di TIMvision nelle vesti del celebre Oronzo Can\u00e0. All'interno dello spot c'era una frase celebre di Oronzo Can\u00e0, porca putt**a, che il Moige ha cercato di censurare. Il comico pugliese, a tal proposito, in un'intervista ha dichiarato: \"\"Io \u201cporca puttena\u201d lo dico da 60 anni, non \u00e8 una novit\u00e0\".\"\nVita privata.\nIl 1\u00ba marzo 1962, dopo 10 anni di fidanzamento, si \u00e8 sposato con Lucia Lagrasta e ha avuto due figli, Walter e Rosanna. Quest'ultima, anche lei attrice, ha recitato molto spesso a fianco del padre, sia nel cinema sia in televisione. Lino Banfi ha due nipoti, entrambi figli di Rosanna."}
{"id": "93317", "revid": "181699", "url": "https://it.wikipedia.org/wiki?curid=93317", "title": "Pasquale Zagaria", "text": ""}
{"id": "93318", "revid": "768068", "url": "https://it.wikipedia.org/wiki?curid=93318", "title": "Equus hemionus", "text": "Lasino selvatico asiatico (Equus hemionus ) \u00e8 un rappresentante della famiglia degli Equidi. Pur essendo simile esteriormente all'asino selvatico africano (\"Equus africanus\") - il progenitore degli asini domestici -, presenta anche molte caratteristiche in comune con il cavallo, tanto che in tedesco \u00e8 noto anche come \"Halbesel\", \u00absemi-asino\u00bb, o \"Pferdeesel\", \u00abasino cavallo\u00bb. \u00c8 conosciuto anche con numerosi nomi regionali, come \u00abkhur\u00bb o \u00abkulan\u00bb (vedi Tassonomia). L'asino selvatico asiatico abita nelle regioni aride, semidesertiche e steppose dall'Asia occidentale a quella centrale e settentrionale e si nutre principalmente di erbe coriacee. La sua struttura sociale \u00e8 considerata molto complessa, ma la specie non \u00e8 stata ancora studiata in modo molto dettagliato. Nel complesso, \u00e8 considerato in pericolo di estinzione.\nDescrizione.\nAspetto.\nCon una lunghezza testa-tronco di oltre 200\u00a0cm, alla quale si aggiunge una coda lunga 40\u00a0cm, un'altezza al garrese di 97-138\u00a0cm e un peso di 200-260\u00a0kg, l'asino selvatico asiatico \u00e8 leggermente pi\u00f9 grande di un asino domestico medio. Il dimorfismo sessuale \u00e8 solo leggermente pronunciato. In genere, si tratta di una creatura snella dalle zampe lunghe, ciascuna terminante con un largo zoccolo pi\u00f9 grande di quello dell'asino selvatico africano (\"Equus africanus\"). Come in tutte le zebre e gli asini, le caratteristiche \u00abcastagne\u00bb, piccole placche cornee marroni simili a calli, sono presenti solo sulle zampe anteriori, diversamente dai cavalli selvatici, dove compaiono anche sulle zampe posteriori. Anche le orecchie sono pi\u00f9 lunghe di quelle dei veri asini; inoltre, la nappa della coda e la criniera sono meno pronunciate, mentre \u00e8 presente la caratteristica zona bianca all'estremit\u00e0 del muso tipica degli asini. La colorazione e la lunghezza del mantello variano a seconda delle stagioni. Nel corto manto estivo le parti superiori del corpo possono essere di colore grigio, dal giallo pallido all'ocra o rosso-brunastro; le parti inferiori, la parte inferiore del collo e le zampe sono bianche o color crema. Le singole sottospecie differiscono tra loro per l'intensit\u00e0 dei colori del mantello. La transizione dei colori sui lati del corpo crea in tutte le forme un andamento a falce di luna, che in parte si solleva sui fianchi, ma differisce in modo significativo dalla linea a forma di \u00abM\u00bb tipica del mantello dei cavalli selvatici, che di solito presentano anche una colorazione pi\u00f9 scura sulle zampe. Il lungo manto invernale \u00e8 generalmente pi\u00f9 scuro. La linea color marrone scuro che si estende lungo la spina dorsale \u00e8 larga 60-80\u00a0mm in estate e 70-90\u00a0mm in inverno. Questa striscia dorsale \u00e8 spesso contornata da zone di colore pi\u00f9 chiaro. Il motivo a strisce orizzontali delle zampe, tipico dell'asino selvatico africano, si incontra raramente nella specie asiatica.\nCranio e dentatura.\nIl cranio dell'asino selvatico asiatico misura tra i 42 e i 52\u00a0cm ed \u00e8 molto simile a quello del kiang (\"Equus kiang\"), con il tipico muso corto. La linea della fronte \u00e8 relativamente diritta, l'osso occipitale \u00e8 stretto e verticale e si estende appena oltre le superfici dove si fissa la prima vertebra cervicale (condili). L'osso nasale \u00e8 lungo fino a 22\u00a0cm e presenta una leggera curva nella parte anteriore. La cavit\u00e0 nasale estesa tra le ossa nasale e premascellare e la mascella superiore \u00e8 relativamente grande. L'orbita oculare \u00e8 a volte molto infossata nel cranio, ma situata sempre dietro l'ultimo molare.\nLa massiccia mandibola pu\u00f2 raggiungere i 42\u00a0cm di lunghezza, pertanto l'osso mascellare pu\u00f2 essere largo fino a 5\u00a0cm. In particolare le articolazioni della mascella sono molto forti. La formula dentaria negli esemplari adulti \u00e8: formula_1. Gli incisivi sono molto larghi e nella mascella superiore sono notevolmente pi\u00f9 inclinati in avanti di quanto non lo siano nel kiang (\"Equus kiang\"); il canino \u00e8 solitamente piccolo. Il diastema tra dentatura anteriore e posteriore pu\u00f2 essere largo fino a 8,6\u00a0cm. I premolari hanno una struttura simile ai molari, sono cio\u00e8 chiaramente molarizzati, e a volte il primo dente molare \u00e8 rudimentale (dente di lupo). In generale, la corona dei molari presenta molto cemento e strisce di smalto ritorte. Sulla superficie masticatoria dei molari inferiori, lo smalto scorre tra le due sporgenze denominate \"metaconide\" e \"metastilide\" della zona posteriore (lato linguale), in parte a forma di \u00abV\u00bb, ma soprattutto e pi\u00f9 chiaramente a forma di \u00abU\u00bb.\nSensi e vocalizzazioni.\nCome negli altri equidi, la comunicazione tra gli asini selvatici asiatici avviene principalmente per via olfattiva, attraverso le secrezioni escrete, ma questi animali hanno anche vista e udito ben sviluppati. Di solito fuggono via allontanandosi per circa 2 km da potenziali predatori. Finora non \u00e8 stato compiuto alcuno studio esauriente sulle vocalizzazioni emesse.\nDistribuzione e habitat.\nL'areale originario dell'asino selvatico asiatico si estendeva dalla regione mediterranea dell'Asia occidentale, attraverso la Transcaucasia e l'Asia centrale, fino alle zone occidentali dell'Asia meridionale e a quelle meridionali dell'Asia settentrionale. Oggi questo areale \u00e8 molto frammentato, tanto che ormai la specie \u00e8 limitata a singole aree di Mongolia, Turkmenistan, Kazakistan, India, Iran, Ucraina e Arabia Saudita. L'emione abita prevalentemente il deserto del Gobi e il khur il Rann di Kutch. Le popolazioni pi\u00f9 numerose del kulan si incontrano nella riserva naturale di Badkhyz e nella riserva naturale di Andassay, mentre l'onagro \u00e8 ancora presente in buon numero nel parco nazionale di Touran e a Bahram-e-Goor.\nL'asino selvatico asiatico abita in ambienti aridi: semideserti, steppe, steppe di montagna e, in qualche caso, deserti. Questi habitat estremi, che possono raggiungere i sul livello del mare, sono caratterizzati da alte temperature in estate (fino a 40\u00a0\u00b0C) e basse temperature in inverno (fino a -35\u00a0\u00b0C) e da scarse precipitazioni, talvolta inferiori ai 100\u00a0mm annui. Inoltre, tutte queste aree sono caratterizzate da una vegetazione molto scarsa. Nella parte occidentale dell'areale, l'asino selvatico asiatico condivideva il suo habitat con l'asino selvatico africano, pur prediligendo le zone pi\u00f9 basse. Oggi, tuttavia, entrambe le specie sono qui estinte in natura. Ad est, invece, il suo areale si sovrappone in parte a quello del cavallo di Przewalski (\"Equus ferus przewalskii\").\nBiologia.\nComportamento territoriale.\nLa struttura sociale degli asini selvatici asiatici \u00e8 molto varia. Le sottospecie settentrionali, come l'emione del deserto del Gobi e il kulan dell'Asia centrale, tendono a formare branchi costituiti da uno stallone e da diverse femmine con i puledri e ad occupare vasti spazi vitali (\"home range\"). L'estensione di queste aree, da a , pu\u00f2 variare notevolmente a seconda delle stagioni, essendo minore in estate e maggiore in inverno. In alcuni casi, si formano grandi gruppi che possono comprendere fino a 450 esemplari, ma questo avviene di solito in zone particolarmente ricche di cibo o presso gli abbeveratoi. Poich\u00e9 queste associazioni si dissolvono rapidamente nel giro di un giorno, non sembra esservi al loro interno alcuna forma di gerarchia. Esistono anche \u00abgruppi di scapoli\u00bb costituiti da giovani maschi che spesso si formano in inverno. Tali gruppi sono noti anche presso i cavalli selvatici e le zebre delle steppe (\"Equus quagga\") e di montagna (\"Equus zebra\"). Tuttavia, occasionalmente, si possono formare anche territori temporanei, che vengono poi difesi in modo aggressivo.\nLe sottospecie meridionali, come il khur e l'onagro, tendono a uno stile di vita puramente territoriale, con territori parzialmente sovrapposti tra loro. Gli stalloni dominanti occupano territori che raggiungono i 9\u00a0km\u00b2, ma possono essere anche notevolmente pi\u00f9 grandi. Questi territori contengono luoghi di alimentazione e riposo e fonti d'acqua permanenti o temporanee. Tuttavia, gli abbeveratoi si trovano solitamente ai margini del territorio e non al centro. I percorsi utilizzati di frequente vengono contrassegnati con feci e urina, spesso utilizzando gli stessi punti di marcatura. Le femmine con i puledri a volte si riuniscono in piccoli gruppi che pascolano in aree anche di 20\u00a0km\u00b2 sovrapposte a quelle di altri gruppi e stalloni dominanti. Un comportamento simile \u00e8 stato riscontrato nella zebra di Gr\u00e9vy (\"Equus grevyi\") e nell'asino selvatico africano.\nQuesta diversit\u00e0 nel comportamento sociale delle diverse popolazioni di asino selvatico non \u00e8 stata ancora pienamente compresa. Forse i fattori climatici o la pressione venatoria da parte dei predatori possono avere una qualche influenza. Nell'areale di khur e onagri i grandi predatori sono pressoch\u00e9 assenti, quindi questi animali hanno mantenuto lo stile di vita originario di specie territoriale. I kulan e gli emioni, invece, sono soggetti alle frequenti aggressioni dei lupi, che potrebbero aver stimolato la formazione di branchi, in quanto i gruppi pi\u00f9 stabili hanno maggiori possibilit\u00e0 di sopravvivenza. Inoltre, in questi casi, lo stallone difende attivamente la sua mandria.\nAlimentazione.\nEsistono solo pochi studi dettagliati sulla dieta dell'asino selvatico asiatico; in generale, possiamo dire che i suoi molari a corona alta e caratterizzati da una grande quantit\u00e0 di cemento sono adatti a masticare sostanze vegetali coriacee a base di silice (\"grazing\"). Le popolazioni del Gobi preferiscono le specie del genere \"Stipa\" che si trovano in gran numero nelle steppe in cui abitano (steppe a \"Stipa\"), ma consumano anche gramigna, erbe del genere \"Achnatherum\", cannucce di palude e giunchi. Nella dieta dell'asino selvatico asiatico \u00e8 stata registrata anche la presenza di \"Artemisia\", \"Anabasis\", salsola, saxaul e caragana. Inoltre, in alcune regioni, il porro, lo \"Zygophyllum\" e le tamerici occupano una parte consistente della dieta. Anche il miglio indiano, gli sporoboli, le eragrostidi e le erbe del genere \"Dicanthium\" figurano nella dieta delle popolazioni pi\u00f9 meridionali. Tuttavia, durante la stagione secca, quando le erbe appassiscono, l'asino selvatico pu\u00f2 anche rivolgere la propria attenzione alle piante legnose, usando i suoi zoccoli per rompere lo strato di legno in modo da raggiungere le zone pi\u00f9 ricche di liquidi. Sono stati osservati anche esemplari che si nutrivano di baccelli carichi di semi.\nA causa delle condizioni di estrema aridit\u00e0 delle zone in cui vive, l'asino selvatico ha bisogno di fonti d'acqua costantemente disponibili, che non dovrebbero trovarsi a pi\u00f9 di 10-15\u00a0km di distanza - anche se sono stati osservati spostamenti lunghi fino a 30\u00a0km verso i punti d'acqua. In cerca d'acqua, l'asino selvatico pu\u00f2 scavare anche buche di 60\u00a0cm nel terreno. In inverno, ingerisce anche la neve.\nRiproduzione.\nAnche il comportamento riproduttivo \u00e8 stato studiato raramente e solo in rari casi \u00e8 stato osservato in natura. In media l'asino selvatico asiatico raggiunge la maturit\u00e0 sessuale intorno ai due anni, anche se il primo accoppiamento avviene di solito a tre o quattro anni. Gli accoppiamenti hanno luogo tra aprile e settembre, con un picco in giugno e luglio. La gestazione dura circa undici mesi, trascorsi i quali nasce un solo piccolo, dopo un breve parto che richiede solo poco pi\u00f9 di dieci minuti. Il piccolo \u00e8 in grado di camminare dopo 15-20 minuti e inizia a succhiare il latte dopo un'ora e mezza. Durante l'allevamento, il piccolo e la madre rimangono vicini: gli altri esemplari, compresi i figli precedenti, vengono allontanati dalla madre. Occasionalmente, gli stalloni delle popolazioni territoriali cercano di scacciare i giovani e poi accoppiarsi con la femmina. Gli asini selvatici possono vivere fino a 14 anni in natura e fino a 26 anni in cattivit\u00e0.\nInterazioni con altre specie.\nIl pi\u00f9 grande predatore dell'asino selvatico \u00e8 il lupo. Dalle ricerche \u00e8 emerso che gli asini costituiscono un buon 23% delle prede di questo carnivoro. Tuttavia l'asino \u00e8 in grado di difendersi accanitamente dalle aggressioni, anche se predilige trovare scampo nella fuga: esso infatti \u00e8 molto veloce ed \u00e8 in grado di galoppare a velocit\u00e0 di 70\u00a0km/h, mantenendo i 50\u00a0km/h su distanze maggiori. Occasionalmente, vicino alle mandrie di asini selvatici, compaiono esemplari di gazzella gozzuta.\nParassiti.\nTra i parassiti interni pi\u00f9 comuni figurano i nematodi, come \"Trichostrongylus\", \"Parascaris\", \"Strongylus vulgaris\", \"Dictyocaulus viviparus\" e \"Strongyloides stercoralis\". Sono presenti anche le tenie e sono note infestazioni da parte di coccidi, compresa \"Eimeria\". Vale la pena ricordare che possono verificarsi infezioni reciproche con il cavallo di Przewalski e il cavallo domestico.\nTassonomia.\nCome tutti gli equidi moderni, l'asino selvatico asiatico appartiene al genere \"Equus\". Sebbene la morfologia dei suoi molari inferiori sia molto variabile, esso appartiene comunque al gruppo degli equidi stenonini o non-cavallini. Le analisi del DNA effettuate nel 2009 suggeriscono che il suo parente pi\u00f9 stretto sia il kiang (\"Equus kiang\"). Una specie fossile strettamente imparentata con l'asino selvatico asiatico era l'asino selvatico europeo (\"Equus hydruntinus\"), che era diffuso in Europa e in Asia nel Pleistocene medio e superiore e forse si estinse solo nell'Olocene. Questo era pi\u00f9 snello e pi\u00f9 grande dell'asino selvatico asiatico attuale e raggiungeva un'altezza al garrese di 160 cm. Inizialmente alcuni esperti avevano avvicinato questo equino all'asino selvatico africano, ma gli studi anatomici hanno dimostrato che \u00e8 pi\u00f9 strettamente imparentato con la specie asiatica, ipotesi che \u00e8 stata confermata anche dalle analisi genetiche. Sia l'asino selvatico asiatico che il kiang e l'asino selvatico europeo vengono considerati un gruppo a parte in seno agli equidi stenonini, denominato \"Hemionini\", un nome che deriva da quello scientifico dell'asino selvatico asiatico (\"Equus hemionus\") ed esprime la loro stretta parentela. Gli equidi pi\u00f9 prossimi al gruppo degli \"Hemionini\" sono gli asini veri e propri e le zebre: il cavallo domestico e quello di Przewalski sono imparentati con loro solo alla lontana, pur essendo classificati anch'essi nel genere \"Equus\". Il nome scientifico \"Equus hemionus\" venne introdotto da Peter Simon Pallas nel 1775; la prima descrizione scientifica si basava su un esemplare proveniente dalla Mongolia nord-orientale.\nAttualmente esistono sei sottospecie di asino selvatico asiatico, due delle quali si sono estinte:\nIn passato vi fu grande disaccordo tra gli studiosi riguardo alla divisione in sottospecie. In molte opere pi\u00f9 antiche, ad esempio, vengono distinte sette od otto specie di asino selvatico asiatico, che oggi sono per lo pi\u00f9 classificate come sottospecie. Fa eccezione il kiang, che oggi \u00e8 considerato una specie a s\u00e9 stante. In una revisione della tassonomia degli ungulati del 2011, presentata da Colin Peter Groves e Peter Grubb, anche il khur (\"Equus khur\") e l'emippo (\"Equus hemippus\") vengono riconosciuti come specie separate.\nLe diverse sottospecie sono caratterizzate da un aumento generale delle dimensioni in senso sud-ovest/nord-est. L'emippo, che abitava le zone sud-occidentali dell'areale, raggiungeva un'altezza al garrese di appena 100\u00a0cm, mentre l'emione, presente nelle zone nord-orientali, misura al garrese tra 127 e 138\u00a0cm. Il kulan \u00e8 alto da 108 a 116\u00a0cm e l'onagro e il khur presentano entrambi un'altezza che varia tra 112 e 120\u00a0cm. L'onagro e il kulan apparterrebbero, secondo alcuni studiosi, alla stessa sottospecie, ma secondo gli attuali studi di genetica molecolare sulla filogenesi degli equidi le due popolazioni possono essere chiaramente differenziate l'una dall'altra. Un'altra sottospecie, l'asino selvatico del Gobi (\"Equus hemionus luteus\"), viene talvolta separata dall'emione a causa della diversa colorazione del mantello, ma gli esperti fanno notare quanto la colorazione sia molto variabile anche in seno alla stessa popolazione. Tuttavia, il fatto che tutte le sottospecie siano di origine monofiletica non \u00e8 stato confermato dalle analisi del DNA del 2009, in quanto l'onagro \u00e8 risultato essere pi\u00f9 strettamente imparentato con la zebra di montagna. Un altro studio dello stesso anno, comunque, indica che tutte le sottospecie dell'asino selvatico asiatico sono strettamente imparentate.\nLe analisi genetiche del 2017, estese anche a materiale subfossile e recente, indicano uno sviluppo filogenetico molto pi\u00f9 complesso dell'asino selvatico asiatico. L'emione della Mongolia risulta diviso in almeno tre diversi cladi, l'onagro in due. Di questi ultimi, la linea occidentale (Caucaso/Iran) \u00e8 considerata in gran parte estinta: solo pochi individui presenti nella parte orientale dell'areale potrebbero ancora rappresentarla. Secondo gli autori dello studio, i tre diversi cladi dell'emione potrebbero essere associati a diverse ondate migratorie. Poich\u00e9 una delle linee evolutive appare mista a quella del kiang, \u00e8 possibile che il kiang sia una forma di asino selvatico asiatico adattatasi a vivere negli habitat di alta montagna.\nGli equidi stenonini sono stati segnalati per la prima volta in Asia tra 2,5 e 3 milioni di anni fa e discendono probabilmente da \"Equus cumminsi\" del Nordamerica. Il parente pi\u00f9 stretto dell'asino selvatico asiatico \u00e8 sconosciuto, ma potrebbe essere \"Equus namadicus\" o \"Equus sivalensis\", entrambi risalenti al Pleistocene. I primi fossili di animali simili a \"E. hemionus\" sono stati rinvenuti a Tologoj, in Russia, e hanno circa un milione di anni. Di poco pi\u00f9 giovane \u00e8 la sottospecie fossile \"E. h. nalaikhaensis\", della Mongolia, i cui resti provenienti dai depositi del fiume Tuul risalgono all'epoca dell'evento di Jaramillo, un fenomeno di inversione del campo magnetico terrestre avvenuto circa anni fa. \"E. h. binagadensis\", i cui fossili sono stati rinvenuti in Azerbaigian e Iran, \u00e8 un'altra sottospecie di dimensioni relativamente piccole del Pleistocene medio e superiore che potrebbe essere sopravvissuta fino all'Olocene. Reperti provenienti dal Tagikistan, come quelli di Chudji e Ogzi-Kichik, risalgono al Pleistocene superiore. In particolare, durante il Pleistocene medio e superiore, l'asino selvatico asiatico appariva spesso simpatrico con l'asino selvatico europeo (\"Equus hydruntinus\"). Questa forma di asino, estintasi alla fine del Pleistocene, pu\u00f2 anche essere considerata una semplice sottospecie dell'asino selvatico asiatico, in quanto studi genetici del 2017 dimostrano che aveva legami di parentela pi\u00f9 forti con i rappresentanti dell'Asia centrale e meridionale.\nRapporti con l'uomo.\nAddomesticamento.\nGli attuali studi sul DNA confermano che tutti gli asini domestici odierni discendono dall'asino selvatico africano. Le ricerche filogenetiche suddividono distintamente gli asini in una linea evolutiva africana e in una asiatica, alla quale appartiene l'asino selvatico asiatico (\"Equus hemionus\"). La questione se anche questa specie possa essere addomesticata e se ci\u00f2 sia accaduto in passato \u00e8 sempre stata controversa. Nelle rappresentazioni dell'antica Mesopotamia (ad esempio sullo Stendardo di Ur) gli studiosi credettero di riconoscere animali che non erano n\u00e9 cavalli n\u00e9 asini, pertanto conclusero piuttosto prematuramente che i Sumeri e gli Accadi avessero addomesticato gli asini selvatici asiatici, utilizzandoli per trainare i carri. In esperimenti di addomesticamento pi\u00f9 recenti, tuttavia, non \u00e8 mai stato possibile addestrare questi animali o far loro perdere l'innato timore nei confronti dell'uomo. \u00c8 pertanto pi\u00f9 plausibile che gli animali addomesticati in Mesopotamia fossero asini selvatici africani (che, nonostante il nome, erano presenti anche in Asia occidentale in epoca preistorica).\nAltri ricercatori, invece, hanno ipotizzato che i Sumeri utilizzassero esemplari nati dall'incrocio tra asini e onagri.\nConservazione.\nIn tempi storici gli asini selvatici vagavano per i semideserti asiatici in grandi mandrie. La necessit\u00e0 di bere li spingeva regolarmente presso i pochi punti d'acqua presenti nel loro habitat. Marco Polo, nel XIII secolo, rifer\u00ec sulla loro presenza in gran numero in Arabia, Persia, Turkestan e Gobi. Oggi la minaccia principale per la specie \u00e8 la perdita dell'habitat a causa della diffusione degli insediamenti umani e dello sviluppo economico di aree spesso inospitali ma ricche di risorse. Anche la competizione con i grandi animali da fattoria costituisce un grosso problema, in quanto l'asino selvatico di solito perde quando si tratta di competere per i pascoli e le fonti d'acqua. Inoltre, la caccia illegale all'asino selvatico, da un lato a scopo alimentare, dall'altro per la sua pelle, \u00e8 un pericolo crescente. Dagli anni 1990 la popolazione \u00e8 diminuita del 52%. Tutte le sottospecie sono minacciate, seppur in misura diversa. L'intera popolazione \u00e8 classificata dalla IUCN come \"Near Threatened\" (\u00abprossima alla minaccia\u00bb).\nLe misure di protezione coordinate dall\"Equid Specialist Group\" della IUCN comprendono programmi di ricollocazione e reintroduzione per le singole popolazioni di asino selvatico asiatico, ulteriori studi sui bisogni ecologici della specie e delle singole sottospecie, compreso l'utilizzo dell'habitat, un maggiore controllo del commercio di carne e progetti di sensibilizzazione della popolazione locale.\nAsini selvatici dell'Anatolia e della Siria.\nL'asino selvatico dell'Anatolia venne sterminato gi\u00e0 nell'antichit\u00e0. L'asino selvatico della Siria era ancora numeroso nel XIX secolo in quello che oggi \u00e8 l'Iraq, dove vagava in grandi mandrie. Dopo essere diventato sempre pi\u00f9 raro, venne cacciato cos\u00ec spesso dai soldati britannici e ottomani durante la prima guerra mondiale da essere spinto sull'orlo dell'estinzione. L'ultimo asino selvatico della Siria venne ucciso nel 1927; un altro esemplare mor\u00ec nello stesso anno allo zoo di Vienna.\nEmione.\nL'emione, noto anche come asino selvatico della Mongolia, \u00e8 la sottospecie pi\u00f9 comune, con circa esemplari che vivono in Mongolia, pari a tre quarti della popolazione totale della specie. La sottospecie mostra un trend di crescita stabile. Aree protette importanti per la sua conservazione sono l'area rigorosamente protetta del Grande Gobi A e del Grande Gobi B, nella Mongolia meridionale. La IUCN stima una diminuzione della popolazione compresa tra il 5 e il 10% all'anno. Sebbene l'emione sia ufficialmente protetto, la specie entra spesso in conflitto per i pascoli e le fonti d'acqua con la popolazione nomade e i suoi animali domestici. Dagli anni 1990 \u00e8 aumentato anche il bracconaggio, che costituisce un altro motivo del forte calo demografico. Altri esemplari vivono nel nord della Cina, pi\u00f9 di dei quali nella riserva naturale di Kalamaili. Originariamente, negli anni 1980, la riserva ospitava solo circa 360 emioni, e fu solo nel 2000, dopo che diversi gruppi pi\u00f9 grandi immigrarono dalla Mongolia, che il loro numero inizi\u00f2 ad aumentare considerevolmente.\nKhur.\nDurante gli anni 1960, il khur scomparve dalle parti iraniane e pakistane del suo areale, nonch\u00e9 da quasi tutte quelle indiane. \u00c8 sopravvissuto solo nel Piccolo Rann di Kutch nel Gujarat, in India. Qui, la riserva naturale di Dhrangadhra \u00e8 stata trasformata in un santuario speciale per la conservazione di questi rari asini. Il khur \u00e8 l'unica sottospecie di asino selvatico asiatico il cui numero di individui \u00e8 aumentato costantemente nel recente passato. Nel 2014 nel Piccolo Rann sono stati censiti esemplari. Circa il 30% di loro vive nell'area protetta. Gli animali si stanno ora diffondendo anche nelle regioni vicine, come il Grande Rann di Kutch e il parco nazionale Blackbuck. La popolazione \u00e8 cresciuta costantemente, ma il canale di Narmada sta attualmente mettendo in pericolo lo stato di conservazione della riserva, in quanto attrae numerosi agricoltori e i loro numerosi animali domestici con le sue acque dolci, entrando cos\u00ec in diretta concorrenza con i khur. Sono state richieste anche delle autorizzazioni per estrarre il sale nel Kutch. Fuori dal santuario, i khur vengono presi a fucilate dai contadini perch\u00e9 considerati dannosi per i raccolti o ritenuti concorrenti del bestiame per i pascoli.\nKulan.\nDopo che il kulan era stato sterminato in Kazakistan e in gran parte del Turkmenistan, negli anni '40 l'Unione Sovietica cre\u00f2 la riserva naturale di Badkhys, dove nel corso dei successivi cinquant'anni si and\u00f2 costituendo un branco di esemplari. La popolazione di kulan in Turkmenistan \u00e8 recentemente diminuita drasticamente: da capi nel 1993 a circa 580 nel 2001. Con l'indipendenza del Turkmenistan, il bracconaggio \u00e8 andato aumentando. L'unico branco originario rimasto, quello della riserva naturale di Badkhys, ospita attualmente circa 420 animali. Il secondo gruppo pi\u00f9 numeroso del Turkmenistan risiede nel bacino del Sarykamy\u0161, dove vivono forse da 350 a 400 animali. Nel frattempo questa sottospecie \u00e8 stata reintrodotta con successo anche altrove, ad esempio nella riserva naturale di Kaplankyr, nella riserva naturale di Barsakel'mes e nel parco nazionale Altyn-\u0116mel'; secondo informazioni del 2014, quest'ultimo ospita circa - esemplari. Tuttavia, la crescita della popolazione \u00e8 limitata dal pesante sfruttamento agricolo dell'area circostante. La IUCN stima che la popolazione totale di kulan sia costituita al massimo da individui adulti. Il calo della popolazione \u00e8 dovuto soprattutto al venir meno dell'efficace controllo sulla caccia che esisteva ai tempi dell'Unione Sovietica\nDodici zoo europei gestiscono una popolazione di circa 50 kulan nell'ambito dell'EEP dell'Associazione europea degli zoo (EAZA). Coordinatore dell'EEP \u00e8 Anna Mekarska dello zoo di Cracovia. La Societ\u00e0 per il ripristino della cava di ghiaia di Weilbacher (\"Gesellschaft zur Rekultivierung der Kiesgrubenlandschaft Weilbach\", GRKW) sta attualmente cercando di insediare un gruppo di 6 maschi di kulan semiselvatici in una riserva naturale della Germania.\nOnagro.\nIl numero di onagri nell'Iran settentrionale viene stimato in circa 780 individui suddivisi in due popolazioni separate. La popolazione pi\u00f9 numerosa, di circa 630 esemplari, vive all'interno dell'area protetta di Turan, di ; la seconda e pi\u00f9 piccola vive nell'area protetta di Bahram-e-Goor, che copre e ospita quasi 150 individui. Il governo iraniano \u00e8 all'opera per garantire la sopravvivenza della sottospecie attraverso sanzioni draconiane contro il bracconaggio e la creazione di punti d'acqua supplementari.\nNell'ambito del Programma europeo per le specie minacciate (EEP) dell'Associazione europea degli zoo (EAZA) sono presenti attualmente circa 150 onagri ospitati in zoo gestiti con metodo scientifico. Coordinatore dell'EEP \u00e8 Stephan Hering-Hagenbeck dello zoo Hagenbeck di Amburgo. Alcuni di questi onagri cresciuti in cattivit\u00e0 sono stati rilasciati nel cratere Makhtesh Ramon nel deserto del Negev in Israele, ma gran parte della popolazione qui presente proviene da incroci con esemplari di kulan. Questa popolazione \u00e8 costituita da circa 250 animali. Un gruppo molto pi\u00f9 piccolo \u00e8 stato introdotto in Arabia Saudita.\nEtimologia.\nL'epiteto specifico utilizzato da Pallas, \"hemionus\", deriva dalla parola greca \u1f21\u03bc\u03af\u03bf\u03bd\u03bf\u03c2 (\"h\u0113m\u00econos\"), composta da \u1f21\u03bc\u03af (\"h\u0113m\u00ed\"), \u00abmezzo\u00bb, e \u1f44\u03bd\u03bf\u03c2 (\"\u00f3nos\"), \u00abasino\u00bb. Il termine \"hemionos\" era gi\u00e0 stato utilizzato nell'antichit\u00e0 da Omero e Aristotele per indicare gli animali dell'Anatolia e della Persia, ma originariamente si riferiva a muli e bardotti.\nAnche l'origine del nome \"onager\", usato da Pieter Boddaert, \u00e8 greca: deriva da \u1f44\u03bd\u03b1\u03b3\u03c1\u03bf\u03c2 (\"\u00f3nagros\"), una parola composta da \u1f44\u03bd\u03bf\u03c2 (\"\u00f3nos\"), \u00abasino\u00bb, e \u1f04\u03b3\u03c1\u03b9\u03bf\u03c2 (\"\u00e1grios\"), \u00abselvatico\u00bb. Da questo termine deriva il nome latino \"onagrus\" od \"onager\". Greci e Romani usavano queste parole esclusivamente per indicare l'asino selvatico africano, ma nella Vulgata si riferiscono anche all'asino selvatico asiatico.\n\"Achdari\", \"chigetai\", \"gur-khar\", \"khur\" e \"kulan\" sono nomi locali usati per indicare singole popolazioni dell'asino selvatico."}
{"id": "93320", "revid": "1632387", "url": "https://it.wikipedia.org/wiki?curid=93320", "title": "Falda acquifera", "text": "In idrogeologia per falda acquifera (o falda idrica) si intende una zona di rocce permeabili dove \u00e8 presente acqua in grado di fluire per effetto della forza di gravit\u00e0. La parola falda, che deriva dal termine tedesco \"falte\" che vuol dire piega, indica un deposito idrico tra gli strati (pieghe) del terreno.\nDescrizione.\nOrigine.\nLe acque meteoriche che cadono sulla superficie terrestre in parte ritornano all'atmosfera per effetto dell'evaporazione, in parte alimentano le acque superficiali e in parte attraverso le fratture/porosit\u00e0 delle formazioni rocciose permeabili superficiali riescono a penetrare nel suolo.\nUna parte di questa va a ricostruire l'acqua di detenzione che si \u00e8 ridotta a seguito dell'evapo-traspirazione, la rimanente percola in profondit\u00e0 fino a quando non incontra una formazione impermeabile (es. formazione argillosa o rocciosa compatta) che ne arresta il movimento di percolazione.\nMan mano l'acqua si deposita e va a saturare i vuoti contenuti nelle formazione permeabile formando zone di terreno saturo dette rocce-serbatoio o rocce acquifere.\nTali depositi di acque sotterranee possono essere fermi o in movimento a seconda della permeabilit\u00e0 e giacitura degli strati del terreno e della conformazione geometrica degli strati impermeabili confinanti con la falda stessa.\nNatura dell'acqua del sottosuolo.\nL'acqua contenuta nel sottosuolo, oltre a quella di costituzione, si trova nelle seguenti forme:\nDistribuzione dell'acqua nel sottosuolo.\nIl sottosuolo pu\u00f2 essere suddiviso in due zone: la \"zona insatura\" (o \"zona di aerazione\") e la \"zona satura\". Nella zona insatura parte dei vuoti \u00e8 riempita da aria, nella zona satura tutti i vuoti sono riempiti da acqua.\nSuddivisione della zona insatura.\nLa zona insatura pu\u00f2 essere a sua volta suddivisa in tre zone:\nClassificazione degli acquiferi.\nIn base al tipo di permeabilit\u00e0.\nLe diverse rocce entro cui pu\u00f2 scorrere acqua di falda si possono suddividere in base al tipo di permeabilit\u00e0: \nIn base al grado di confinamento.\nGli acquiferi possono essere classificati sulla base di due categorie principali: \nEsiste anche l'acquifero semiconfinato che ha caratteristiche intermedie rispetto ai due tipi principali.\nFalda freatica.\nUna falda freatica (o libera) \u00e8 limitata superiormente da una superficie in corrispondenza della quale l'acqua \u00e8 alla pressione atmosferica; tale superficie viene chiamata \"superficie freatica\". La superficie freatica di norma non coincide con la zona satura, infatti nei meati pi\u00f9 piccoli l'acqua risale per capillarit\u00e0 portandosi al di sopra della superficie freatica formando la cosiddetta frangia capillare satura.\nIn funzione delle dimensioni dei meati della formazione permeabile la frangia capillare pu\u00f2 variare da pochi decimetri fino anche ad alcuni metri nel caso di terreni molto minuti (es. limi). Per prelevare acqua da una falda freatica \u00e8 necessario realizzare un pozzo (freatico) e dotarlo di pompa.\nFalda artesiana.\nLe falde confinate, o in pressione, sono caratterizzate dal fatto che l'acqua occupa tutto lo spessore della formazione permeabile, che \u00e8 racchiusa fra due formazioni impermeabili chiamate:\nNella falda confinata l'acqua \u00e8 in pressione, pertanto se si dovesse forare il tetto della falda, ad esempio con una trivellazione di un pozzo, il livello dell'acqua si porterebbe ad una quota superiore del tetto stesso, raggiungendo il livello della superficie piezometrica.\nSe la superficie piezometrica \u00e8 superiore a quella del piano di campagna la falda \u00e8 detta falda artesiana; realizzando un pozzo (artesiano) l'acqua pu\u00f2 risalire fino in superficie senza alcun ausilio di pompe.\nUtilizzo della falda.\nLe falde acquifere rivestono un ruolo sia ecologico (alimentano le sorgenti, le zone umide e i corsi d'acqua) sia di approvvigionamento idrico (acqua potabile, acqua per irrigazione, acqua per uso industriale, ecc.)."}
{"id": "93321", "revid": "92723", "url": "https://it.wikipedia.org/wiki?curid=93321", "title": "Christoph Wilhelm Hufeland", "text": "Us\u00f2 l'idroterapia e le cure termali, coni\u00f2 il termine \"macrobiotico\" per indicare le capacit\u00e0 di prolungare la vita umana, ripreso poi da Georges Ohsawa con altra accezione.\nIl nonno e il padre erano stati medici di corte a Weimar e Hufeland venne nominato anch'esso medico reale. Fu uno dei pionieri del giornalismo medico del XIX secolo; infatti nel 1791 inizi\u00f2 a pubblicare un giornale medico intitolato \"Bibliotetheck der praktischen Heilkunde\" (Berlino 1800-1805). Si dedic\u00f2 alla riorganizzazione della sanit\u00e0 in Prussia e nel 1810 divenne professore di patologia speciale e terapia della nuova universit\u00e0. La sua attivit\u00e0 si rivolse alla lotta contro le malattie infettive, infatti fu un acceso sostenitore della vaccinazione contro il vaiolo. Fond\u00f2 un gran numero di istituzioni benefiche per malati e due istituti di previdenza per i medici e le loro famiglie. Lasci\u00f2 oltre 400 pubblicazioni. Fu membro della Regia Accademia Prussiana delle Scienze di Berlino.\nIl trattato \"Macrobiotick oder die Kunst, sein Leben zu verlangern\" fu tradotto in tutta Europa con grande successo tanto da raggiungere nel 1860 ben otto edizioni. In Italia l'opera fu tradotta (\"L'arte di prolungare la vita umana\") da Luigi Careno (Torino 1830). Suddivisa in due parti: teoretica e pratica, verr\u00e0 apprezzata e discussa da Immanuel Kant e ricordata invece criticamente da Giacomo Leopardi.\nFu massone iniziato alla loggia Augusta zu den drei Flammen il 4 luglio 1783 a Gottinga e fu anche esponente dell'Ordine degli Illuminati"}
{"id": "93322", "revid": "52953", "url": "https://it.wikipedia.org/wiki?curid=93322", "title": "Onagro", "text": "Bibbia Genesi (16:12).\n\u00ab...16 Egli sar\u00e0 come un \u00f2nagro;\nla sua mano sar\u00e0 contro tutti\ne la mano di tutti contro di lui\ne abiter\u00e0 di fronte a tutti i suoi fratelli\u00bb."}
{"id": "93323", "revid": "1610933", "url": "https://it.wikipedia.org/wiki?curid=93323", "title": "Asino selvatico asiatico", "text": ""}
{"id": "93324", "revid": "406204", "url": "https://it.wikipedia.org/wiki?curid=93324", "title": "Citt\u00e0 ideale", "text": "Una citt\u00e0 ideale \u00e8 il concetto di un insediamento urbano (progettato, o solamente immaginato, solo in rari casi messo in pratica) il cui disegno urbanistico riflette, secondo uno schema prevalentemente geometrico, criteri e principi astratti di razionalit\u00e0 e funzionalit\u00e0, o un'impostazione scientifica, caratteri che spesso si accompagnano a una tensione ideale e filosofica, o a una forte carica utopica.\nIl tema della citt\u00e0 ideale si pu\u00f2 dire abbia percorso l'intera storia dell'umanit\u00e0 urbanizzata, fin dall'antichit\u00e0, ma rimanda con particolare forza al Rinascimento, quando la citt\u00e0, dopo il declino dell'antichit\u00e0 e il superamento dell'interludio feudale e medievale, assurse di nuovo al ruolo centrale di luogo privilegiato entro il cui perimetro si dispiegava e acquisiva senso l'agire storico dell'uomo.\nA partire dal Quattrocento, infatti, l'esperienza teorica e il dibattito sulla \"citt\u00e0 ideale\" furono tanto intensi da fare di quel tema, pure in carenza di vere e proprie realizzazioni pratiche, uno dei grandi snodi ispiratori su cui si concentr\u00f2 la riflessione dell'arte, dell'architettura, della filosofia e dell'urbanistica rinascimentale, che ambiva a coniugarvi esigenze funzionali e sensibilit\u00e0 estetica, in un'aspirazione che porta con s\u00e9 i tratti caratteristici di quel tempo.\nStoria.\nL'idea dell'ambire ad uno \"spazio ideale\", si pu\u00f2 affermare abbia accompagnato l'uomo lungo tutta la sua storia, fin da quando, gi\u00e0 nella remota antichit\u00e0, ha dovuto confrontarsi con situazioni e problemi che emergevano dallo strutturarsi in forma urbana o protourbana degli insediamenti umani e dell'economia.\nElemento qualificante dell'aspirazione ideale.\nQuando si parla di \"citt\u00e0 ideale\", un valore discriminante si attribuisce alla tensione ideale che ispira il progetto. In mancanza di essa, infatti, la ricerca programmatica e gli esiti progettuali stimolati dalle criticit\u00e0 della struttura urbana non danno forma a ci\u00f2 che si intende per \"citt\u00e0 ideale\". La struttura degli insediamenti, infatti, non pu\u00f2 essere avulsa dalle gerarchie di potere e dagli assetti della societ\u00e0 di cui gli insediamenti urbani sono una delle espressioni.\nIn assenza della dimensione ideale qualificante, i programmi edilizi, per quanto appaiano razionali e pianificati, possono risultare privi di qualsiasi spessore utopico e, anzi, finire semplicemente per riflettere, riprodurre, perpetuare, o consolidare, i rapporti di forza, gli assetti e le gerarchie sociali gi\u00e0 espressi dalla societ\u00e0.\nAd esempio, la razionale regolarit\u00e0 dei villaggi dell'antico Egitto, con le fragili abitazioni comuni sovrastate fisicamente dalla solida monumentalit\u00e0 templare e palaziale, non fa altro che esprimere, in maniera quasi simbolica, la natura dispotica e ierocratica dei rapporti di forza di quella antica civilt\u00e0.\nLa metafora della Torre di Babele.\nUn esempio dell'ambizione ideale lo si ritrova nel \"Libro della Genesi\", in cui la metafora biblica della Torre di Babele sussume l'aspirazione dell'uomo a uno spazio abitativo la cui struttura rifletta una forte carica utopica e ideale: una tensione che spinge l'uomo a voler acquisire fama toccando il cielo, perseguendo il disegno di tenere unita l'intera Umanit\u00e0, affinch\u00e9 essa non fosse \u00abdispersa sulla faccia di tutta la terra\u00bb. Il fine utopico sotteso all'impresa di Babele \u00e8 differente dal pensiero del libro sacro e quindi indirizzato a un primordiale popolamento della terra, dato che spesso il Dio biblico stravolge il Pensiero umano.\nRiflessione teorica e filosofica: da Ippodamo e Platone al Rinascimento.\nBen presto, nella storia dell'uomo, questa aspirazione ha assunto il carattere di una riflessione teorica, declinata in chiave di Utopia filosofica o nei termini di un progetto politico.\nUtopia urbana in Platone.\nL'intento teorico di pianificare una polis ideale assume comunque una dimensione filosofica nell'idealismo di Platone, espresso in due suoi dialoghi, sulla \"Repubblica\" e sulle \"Leggi\". La riflessione di Platone apre a teorie politiche che confinano con l'utopia, ma non si spinge fino al punto da concepire una citt\u00e0 che traduca nella compiutezza di forme architettoniche l'idealit\u00e0 delle visioni politiche e degli assetti statuali da lui teorizzati. L'unica annotazione estetica, in Platone, si sofferma sullo schema urbano, di cui viene respinta come inopportuna ogni soluzione di assoluta regolarit\u00e0, una caratteristica che Platone considera deprecabile in quanto portatrice di sgradevolezza estetica.\nIl pensiero democratico di Platone si relaziona all'amicizia col tiranno Archita di Taranto e con gli aspetti pitagorici della sua filosofia, negli stessi anni in cui Alcmeone di Crotone teorizzava che la \"monarchia\" \u00e8 una malattia del corpo in cui un elemento prevale sugli altri. Tale concezione pu\u00f2 ragionevolmente essere stata trasposta anche oltre l'ambito medico-filosofico a quello politico, etico e estetico, intendendo la salute dello Stato e della citt\u00e0 come l'equilibrio stabile e misurato dei vari costituenti primi.\nSchema ippodameo.\nLa civilt\u00e0 etrusca e l'antichit\u00e0 greca offrono entrambe i primi tentativi di tradurre un progetto politico ideale in architettura urbana: le citt\u00e0 di Marzabotto e di Gonfienti, edificate all'inizio del VI secolo a.C., e la polis di Thurii, presso Sibari, una citt\u00e0 di fondazione nata nel 444 a.C. su iniziativa di Pericle, sorsero col probabile intento di farne centri coloniali greci ed etruschi, collegati sia al mondo della dodecapoli etrusca sia a quello panellenico; tra i \"padri\" di Thurii, oltre al nome di Pericle, \u00e8 tramandato quello dell'architetto Ippodamo di Mileto e del sofista Protagora.\nViene anche ritenuta \u00abattendibile\u00bb un'influenza pitagorica su Ippodamo, testimoniata dalla regolarit\u00e0 dell'impianto planimetrico detto ippodameo, e dalla tipicit\u00e0 delle abitazioni, in cui si riflette architettonicamente il concetto di isonomia (), l'equa attribuzione ai cittadini di prerogative e potenzialit\u00e0 che trov\u00f2 la sua formulazione nello spazio culturale della polis greca gi\u00e0 in epoca arcaica.\nGiungendo nell'epoca dell'Umanesimo rinascimentale, l'aspirazione a forme urbanistiche ideali va ad alimentare un progetto comune, utopistico e allo stesso tempo irrealizzabile, nel quale architetti e artisti del Rinascimento profusero le loro migliori forze creative, dando vita, soprattutto nel XVI secolo, a un appassionato dibattito teorico, importante dal punto di vista culturale, anche se foriero di pochissimi esiti concreti.\nUtopia e prassi della citt\u00e0 rinascimentale.\nLa citt\u00e0 ideale venne infatti al centro di un intenso dibattito, divenendo uno dei grandi temi su cui si appunt\u00f2 l'elaborazione teorica dell'arte, dell'architettura, e dell'urbanistica rinascimentale. A quei grandi temi la riflessione sulla citt\u00e0 ideale era, peraltro, organicamente legata: la rinnovata affermazione della centralit\u00e0 dell'uomo, la riscoperta e la riappropriazione dell'arte greco-romana e dell'architettura classico-romana, non solo attraverso lo studio del \"De architectura\" di Vitruvio, in particolare del Libro IV, ma anche attraverso l'esame autoptico e diretto delle vestigia antiche: si pensi, come esempio di questo atteggiamento, al programma culturale delineato di quel sodalizio vitruviano, noto come Accademia della Virt\u00f9, animato da Claudio Tolomei, (in cui oper\u00f2 anche il Vignola), l'imitazione della realt\u00e0, l'organizzazione prospettica dello spazio artistico, la teoria delle proporzioni e della misura nella progettazione architettonica.\nFunzione ideologica della citt\u00e0-stato rinascimentale.\nSe nel Rinascimento la riflessione divenne particolarmente intensa, anche se con poche e occasionali realizzazioni concrete, lo si deve alla rinata centralit\u00e0 della citt\u00e0 rinascimentale che, a partire dal Quattrocento, riacquista il ruolo di perimetro e crocevia dell'agire storico dell'uomo, \"topos\" separato e distinto dalla Natura. Questa concezione si accompagna alla riappropriazione della consapevolezza della centralit\u00e0 dell'uomo e del valore della sua dignit\u00e0, in un'atmosfera umanistica che ripone la sua fiducia nell'uomo, nel suo agire, e nella sua capacit\u00e0 di concepire ed edificare lo spazio urbano.\nNello spazio delimitato della \"citt\u00e0\" dovevano idealmente convergere aspirazioni ed esigenze disparate, sia funzionali che estetiche, veri tratti culturali caratteristici dell'epoca, il cui equilibrio fosse espressione della nuova sensibilit\u00e0 affermatasi nella cultura e nella societ\u00e0 del tempo. La citt\u00e0 assume per questo un ruolo di spicco nei confronti delle arti: non solo semplice luogo privilegiato in cui se ne esprimono e se ne raccolgono le manifestazioni ma, pi\u00f9 di tutto, spazio teorico che, nel suo perimetro prospetticamente delimitato, si pone in posizione gerarchicamente sovraordinata nei confronti del complesso delle arti, assumendosi la funzione ideologica di coordinarne le differenti espressioni, ricomponendole all'interno di un coerente sistema di interrelazioni formali in grado di trascendere le peculiarit\u00e0 e gli aspetti particolari delle singole manifestazioni, attraendole e subordinandole nella sfera concettuale unificante della citt\u00e0-stato, ora non pi\u00f9 semplice contenitore di abitanti, e nemmeno, d'altronde, mero luogo architettonico o monumentale (\"urbs\", secondo la definizione di Leonardo Bruni), ma comunit\u00e0 civica (\"civitas\", sempre secondo la definizione di Bruni), portatrice di un retaggio storico e culturale, che si pone come \u00abspazio ideale aperto all'invenzione e insieme luogo concreto della vita associata e sede del potere politico\u00bb.\nCitt\u00e0 stato e signorie cittadine.\nLa funzione ideologica della citt\u00e0 stimol\u00f2 nelle signorie cittadine dell'epoca il desiderio di costruirsi delle citt\u00e0 ideali, che celebrassero i caratteri \u00abdi novit\u00e0 e artificiosit\u00e0 del nuovo regime politico\u00bb:\nFu in questa temperie politica e culturale che, durante la seconda met\u00e0 del Quattrocento, si registrarono alcuni episodici tentativi di realizzare spazi urbani in cui, trasferendo su un piano progettuale i temi del dibattito teorico, l'organizzazione dello spazio si informasse a esigenze ideali di funzionalit\u00e0, equilibrio, ordine razionale, con le quali interpretare e tradurre in pratica le \u00abaspirazioni della perfetta ragione politica\u00bb e le funzioni imposte dalle aspirazioni signorili: \u00abdi rappresentanza (il palazzo), di difesa (le fortificazioni), di residenza (strutture abitative per i nuovi ceti urbani), di spettacolo (il teatro)\u00bb.\nElementi fondamentali per raggiungere tale obiettivo furono l'apertura di nuove prospettive cittadine con realizzazioni, in forme regolari o rettilinee, di strade, ponti, canali e piazze. La volont\u00e0 signorile imbocc\u00f2 diverse direzioni, dalla progettazione di nuove citt\u00e0 all'ampliamento di quelle esistenti, dall'abbellimento della citt\u00e0 medievale, fino alla sua trasformazione secondo un ordine diverso. Soprattutto nel XVI secolo, l'esigenza di palingenesi dello spazio urbano risent\u00ec delle tensioni politiche e militari che si addensarono sulla penisola e sull'intera Europa. Ne fu favorita l'esigenza di munire le citt\u00e0 gi\u00e0 esistenti contro le armi nemiche: in questo modo, la razionalit\u00e0 della nuova concezione della fortificazione finiva per riverberarsi e imporsi sull'organizzazione e sull'ordine dello spazio interno.\nNon mancarono, a questo proposito, esempi progettuali di vere e proprie citt\u00e0 militari. Fra queste, un esempio significativo \u00e8 la citt\u00e0-fortezza di Terra del Sole costruita ex novo alla fine del Cinquecento per volont\u00e0 di Cosimo I de' Medici. Il culmine dell'architettura militare adattata alla fortificazione delle citt\u00e0 pu\u00f2 essere rintracciato nell'exploit architettonico della topologia \"stellata\" e radiocentrica di Palmanova.\nIconografia: \"Citt\u00e0 Ideale\" del Palazzo Ducale di Urbino.\nLa \"Citt\u00e0 Ideale\", dipinto esposto nella Galleria nazionale delle Marche e opera di un ignoto artista, \u00e8 il \"luogo ideale\" in cui la classicit\u00e0 \"moderna\" trova la \"sua\" rappresentazione e raggiunge il suo culmine. Il pittore (che alcuni identificano in Piero della Francesca o in Melozzo da Forl\u00ec, mentre altri propendono per Leon Battista Alberti o Luciano Laurana) ha voluto rappresentare il modello di assoluta perfezione della citt\u00e0 rinascimentale, concepita come una \"scacchiera\" dove il pavimento delle strade, con l'intersecarsi dei marmi policromi, riflette e amplifica la struttura della citt\u00e0, i cui edifici, proprio come i pezzi di una scacchiera, sono ordinati e collocati a intervalli di spazio regolari e prestabiliti, secondo canoni di assoluta perfezione. Inoltre gli edifici (che non devono assolutamente superare i 3 piani di altezza) sono disposti in maniera simmetrica e trasversale rispetto al centro della rappresentazione che culmina con una Rotonda, una particolare tipologia di edificio classico che, in quanto strutturalmente di forma circolare, vuole rappresentare (con l'iperbole della circonferenza del cerchio, figura da sempre ritenuta \"perfetta\" perch\u00e9 in s\u00e9 chiusa e conchiusa) il coronamento di un'opera che tutto racchiude all'interno di s\u00e9, lasciando un vuoto ideale e universale al di fuori di s\u00e9. Si tratta di un caso classico di utopia.\nCastiglione Olona.\nLa prima citt\u00e0 ideale dell\u2019Umanesimo \u00e8 Castiglione Olona in provincia di Varese, rifondata negli anni venti del Quattrocento e ultimata verso il 1435 dal Cardinale Branda Castiglioni sulle terre di famiglia. Il nucleo inferiore \u00e8 epicentrato sul Palazzo Branda Castiglioni, il Palazzo dei Familiari, il Pio Luogo dei Poveri di Cristo, la Scuola (una delle prime d\u2019et\u00e0 moderna) e soprattutto la Chiesa del Santissimo Corpo di Cristo, detta Chiesa di Villa. Il nucleo superiore, antica rocca, comprende il complesso della Collegiata con la Chiesa dei Santi Stefano e Lorenzo e il Battistero (in origine, cappella palatina). La volont\u00e0 del Cardinale di realizzare un microcosmo europeo, basato sull'interazione di artisti lombardi, veneti, toscani, francesi, tedeschi, boemi, ungheresi porta a geniali accostamenti di stili fra tardogotico e umanesimo, alle chiese che uniscono con abilit\u00e0 i linguaggi architettonici, ai grandi cicli di affreschi, dovuti a Masolino da Panicale, Paolo Schiavo, Lorenzo di Pietro \"il Vecchietta\": la Veduta ideale e il ciclo della cappella di San Martino in Palazzo Branda Castiglioni; le Storie della Vergine e dei Santi Stefano e Lorenzo nella Collegiata; le Storie di San Giovanni Battista nel Battistero, con un forte messaggio antivisconteo. La Chiesa di Villa \u00e8 infatti un impianto umanistico fiorentino alla Brunelleschi con sculture lombarde, lombarde alla friulana, senesi; la Collegiata \u00e8 una \u201cchiesa a sala\u201d d\u2019impianto tedesco con portale alla francese, sculture lombarde e venete, lampadario alla boema, oreficerie lombarde (nel vicino Museo). Un cenno particolare merita la precocissima Natura morta affrescata in Palazzo Branda Castiglioni; e la Veduta di Roma nel Battistero, derivazione di Masolino dal proprio celebre affresco romano di Palazzo Orsini a Montegiordano, con la straordinaria anticipazione nel 1435 del progetto di ricostruzione a pianta centrale cupolata di San Pietro in Vaticano.\nUrbino.\nLa pi\u00f9 ricordata tra le citt\u00e0 reali ispirate a un progetto ideale \u00e8 Urbino, con il suo Palazzo Ducale, la cui grande e complessa concezione monumentale si risolveva, secondo la definizione di Baldassare Castiglione, nella concezione di una \u00abcitt\u00e0 in forma di palazzo\u00bb. Tale risultato si deve alla volont\u00e0 del duca Federico da Montefeltro, di inclinazioni culturali umanistiche, che volle espandere verso il basso il castello del suo potente casato, fino a congiungerlo a un'altra costruzione che insisteva su un livello altimetrico inferiore.\nL'intervento, nella sua ampiezza e complessit\u00e0, fu affidato nella seconda met\u00e0 del Quattrocento all'architetto Luciano Laurana, esponente di quella schiera di intellettuali e artisti di cui il colto duca di Urbino amava circondarsi, raccogliendo attorno alla sua corte un vero e proprio cenacolo animato da figure di spicco come, oltre al gi\u00e0 citato architetto, quelle di Piero della Francesca, Francesco Laurana, Leon Battista Alberti e Francesco di Giorgio Martini.\nLa complessa soluzione ideata da Luciano Laurana, poi continuata da Francesco di Giorgio Martini, lasciava spazio a una nuova monumentale piazza cittadina e a un cortile d'onore interno, dalla rigorosa scansione geometrica, circondato da un chiostro. Alcuni elementi estetici di vaga impronta medievale (come gli slanciati \"torricini\" o la merlatura dell'originario progetto, poi smantellata da Girolamo Genga alla met\u00e0 del secolo successivo) non travisano la matura razionalit\u00e0 di una concezione pienamente aderente alla sensibilit\u00e0 architettonica rinascimentale.\nPienza.\nAltro esempio di citt\u00e0 ideale \u00e8 Pienza, in terra senese, nata dalla ristrutturazione del borgo di Corsignano (a poco pi\u00f9 di 50\u00a0km da Siena) per volere del papa Pio II Piccolomini che ne commission\u00f2 i lavori all'architetto Bernardo Rossellino, seguace e collaboratore di Leon Battista Alberti. La ristrutturazione doveva inizialmente riguardare la sola piazza centrale, su cui si affacciano la cattedrale di Pienza, la residenza del papa, la locale sede vescovile e il Palazzo Pretorio, e per la quale fu messo in atto un particolare accorgimento prospettico, a segnare la stretta adesione alla regolarit\u00e0 geometrica rinascimentale la distanza dalla spontanea anarchia delle forme urbiche medievali: la piazza ebbe forma di trapezio, un espediente architettonico in grado di controbilanciare la convergenza prospettica delle linee verso l'orizzonte, esaltando il risalto conferito alla fabbrica del Duomo cittadino.\nL'intervento fu poi esteso al resto del borgo, fino a farne una perfetta residenza papale, improntata a un'omogenea visione architettonica, in cui la scansione orizzontale del lastrico pavimentato sembra rispecchiarsi sulla geometria regolare delle linee verticali dei prospetti dei palazzi, quasi assurgendo a modulo architettonico.\nLa morte di Rossellino e di Pio II Piccolomini ha impedito la completa realizzazione del progetto, lasciando comunque a Pienza lo splendido palazzo Piccolomini con il suo loggiato da cui si pu\u00f2 ammirare per molti chilometri la campagna toscana.\nFerrara.\nUn altro progetto da non tralasciare \u00e8 quello realizzato dall'architetto Biagio Rossetti nel 1492 per Ferrara, prima citt\u00e0 ad aver avuto un vero piano regolatore per opera degli Estensi. La citt\u00e0 divenne in quel periodo un importante centro umanistico, ospitando alla corte estense i maggiori poeti italiani del Quattrocento e Cinquecento, Matteo Maria Boiardo, Ludovico Ariosto e Torquato Tasso, nonch\u00e9 i grandi pittori del tempo, tra i quali Tiziano, nella stagione del cosiddetto Rinascimento ferrarese.\nRossetti esamin\u00f2 i problemi della citt\u00e0 padana e comprese la necessit\u00e0 di nuove cinte murarie e di un maggior numero di abitazioni le esigenze di una popolazione in notevole crescita. Il suo progetto si bas\u00f2 sulla costruzione di una rete stradale sul modello delle citt\u00e0 dell'antica Roma (due vie principali tra loro perpendicolari, parallelamente alle quali sarebbero state costruite tutte le altre: \"citt\u00e0 a scacchiera\") e sull'inserimento degli edifici ducali e delle nuove mura. Ma per vari motivi (calo demografico, crisi economica, passaggio della citt\u00e0 sotto il dominio della Chiesa) i lavori rimasero incompiuti. Rimane tuttavia leggibile lo spirito profuso dall'artefice: l'intervento additivo di Rossetti, come dimostrato da Bruno Zevi non pu\u00f2 essere ricondotto a un'astratta e rigida applicazione pratica di elaborazioni teoriche vertenti sul tema ideale, ma nasce da uno studio metodico dell'impianto medievale, del quale si riconosce implicitamente il valore. In Rossetti, l'avvertita necessit\u00e0 di un ampliamento dello sviluppo urbano si accompagna all'esigenza consapevole di mettere in atto un'\"azione rigeneratrice\" dell'impianto precedente. Con queste premesse l'architetto d\u00e0 vita a una \u00abspazialit\u00e0 urbana che [...] tiene conto di un'idea di spazio [...] [\"quale\"] poteva dedursi dall'opera dei grandi pittori ferraresi: Cosm\u00e8 Tura, Francesco del Cossa, Ercole de' Roberti, [...] una spazialit\u00e0 indipendente da premesse prospettiche assolute [...] e in nessun modo omogenea o geometrizzata, anzi fatta di rapidi, sorprendenti passaggi di grandezze: contratte strettoie e spalancate aperture, fughe di linee e dilatarsi di atmosfere [...], scarti, deviazioni, direzioni plurime convergenti, divergenti, incrociate\u00bb.\nAcaya.\nAcaya \u00e8 un piccolo borgo in provincia di Lecce, lungo l'antichissima arteria che arrivava fino a Otranto. Chiamato Segine nel XV secolo, l'abitato venne integralmente ristrutturato, fortificato e riordinato urbanisticamente da Giangiacomo Dell'Acaya a partire dagli anni Quaranta del Quattrocento. Giangiacomo un Architetto umanista versato nelle matematiche, ingegnere militare di Carlo V e feudatario di Acaya. Ultimati i lavori nell'anno 1535, ne mut\u00f2 anche il nome affinch\u00e9, come scrisse nell'epigrafe sulla porta d'ingresso al paese, a Dio piacendo, il nome dell'antica Acaya potesse essere rinnovato nelle terre salentine. Il paese presenta un impianto ortogonale con un cardo e un decumano. Di forma quadrata, il borgo \u00e8 dotato del castello di Acaya, posto nell'angolo sud-ovest, sotto il quale \u00e8 stata ritrovata evidenza archeologica di una chiesa di culto greco basiliano del IX secolo, con importanti icone affrescate.\nSono presenti tre piazze lungo la diagonale che corre verso nord-est per concludersi con il convento dei frati minori. Questi elementi architettonici e topografici definiscono i tre aspetti della vita sociale del tempo: l'aspetto militare, quello politico e la sfera religiosa. La citt\u00e0 nelle sue dimensioni \u00e8 a misura d'uomo, ed \u00e8 disposta in allineamento con la rosa dei venti.\nTerra del Sole.\nTerra del Sole-Eliopoli \u00e8 una citt\u00e0 fortificata costruita \"ex novo\" da Cosimo I de' Medici nell'enclave romagnola del Granducato di Toscana, a pochi chilometri da Forl\u00ec, in funzione di una precisa politica di difesa dei confini, attuata da Cosimo attraverso un piano di consolidamento del potere territoriale.\nNel quadro delle fortificazioni cosimiane, Terra del Sole ha tratti assai specifici, pensata non solo come fortezza ma anche come minuscola \"citt\u00e0\": simbolo (fin dal nome, cos\u00ec evidentemente legato al mito solare ricorrente nell'ideologia del Principato) e luogo concreto della sovranit\u00e0 ducale, eretto laddove questa aveva termine, nella pianura pontificia dominata da un centro cittadino ben pi\u00f9 antico e pi\u00f9 reale, quello di Forl\u00ec, e sintesi del granducato in terra romagnola.\nTerra del Sole era destinata a diventare la nuova prestigiosa sede degli \"uffizi\" medicei nella Romagna Toscana, struttura urbana che doveva assolvere a molteplici funzioni: amministrative, giudiziarie, militari, religiose e commerciali. Nel nuovo insediamento Cosimo trasfuse la sua esperienza di soldato e principe e le sue conoscenze sull'evoluzione dell'ingegneria militare: sapeva del \"castrum\" romano e apprezzava i modelli di fortezza bastionata, distingueva le strutture belliche studiate per le balestre e l'arma bianca da quelle in cui difesa e offesa si fondavano sull'artiglieria. Baldassarre Lanci, Giovanni Camerini, Bernardo Buontalenti e Girolamo Genga, furono gli artisti e egli architetti incaricati di eseguire le sue idee.\nA Terra del Sole le fortificazioni erano adeguate ai tempi, come fortificazione alla moderna, e alle nuove tecniche militari e ossidionali. Cos\u00ec come per le altre fortezze volute da Cosimo a difesa del Granducato, le lunghe cortine e le torri furono sacrificate in favore di quattro bastioni angolari, muniti di orecchioni al fine di proteggere, con bocche da fuoco poste nelle cannoniere, le scarpe delle cortine costruite in terra battuta, armate con palificate, e rivestite in laterizio.\n\u00abTerra del Sole pu\u00f2 essere considerata, con Palmanova, come la pi\u00f9 compiuta espressione della nuova modellistica urbana che si impone in Italia nel cinquecento, per diretta influenza delle teorizzazioni e delle concrete esperienze degli ingegneri militari\u00bb.\nSabbioneta.\nLa citt\u00e0 fu fondata da Vespasiano Gonzaga Colonna tra il 1554/1556 e il 1591, anno della sua morte, nel luogo in cui sorgevano una rocca e un antico insediamento.\nIl periodo pi\u00f9 prospero nella storia della citt\u00e0 di Sabbioneta fu negli anni della sua riedificazione, sotto il dominio del principe Vespasiano Gonzaga Colonna, di cui divenne la residenza.\nLa cittadina, costruita in base ai principi umanistici della citt\u00e0 ideale, ospita al suo interno diversi monumenti quali il Palazzo Ducale o Palazzo Grande, residenza ducale e luogo deputato all'amministrazione dello stato, il Teatro all'Antica (o \"Teatro Olimpico\", 1590) progettato da Vincenzo Scamozzi, primo edificio teatrale dell'epoca moderna costruito appositamente per tale funzione, la Galleria degli Antichi o Corridor Grande, deputata a ospitare la collezione di marmi antichi nonch\u00e9 i trofei di caccia, il Palazzo Giardino o Casino, luogo consacrato all\"'otium\" e pregevolmente riqualificato tra il 1582 e il 1587 da Bernardino Campi e dalla sua \u00e9quipe di collaboratori, le chiese dell'Incoronata, dell'Assunta, del Carmine, la Sinagoga, lo storico quartiere ebraico, oggi non pi\u00f9 abitato da una comunit\u00e0, con le sue attivit\u00e0 di stampa, fondate nel 1567 da Tobias Foa.\nLivorno.\nNel 1575 l'architetto granducale Bernardo Buontalenti fu incaricato dal granduca Francesco I de' Medici di erigere una citt\u00e0 portuale intorno al borgo murato del castello di Livorno, fortificato nel 1392 dalla Repubblica di Pisa. Per l'occasione fu costituito un apposito \"Uffizio della Fabbrica\" che con i propri tecnici fece porre in giro i segnali terminali del futuro perimetro murario, e fece acquistare tutti i terreni privati all'interno di tale circuito.\nIl 28 marzo 1577 fu posta ufficialmente la prima pietra della nuova citt\u00e0 in presenza dello stesso granduca e dell\u00ecarcivescovo di Pisa. I lavori sospesi pi\u00f9 volte per mancanza di fondi furono alacremente ripresi sotto il governo del nuovo granduca Ferdinando I de' Medici ed il 19 marzo 1606 Livorno fu elevata solennemente al rango di citt\u00e0. La citt\u00e0 fu costruita con la caratteristica forma stellare, tipica delle piazzeforti dell'epoca, circondata da una possente linea difensiva, poi ampliata nel corso del secolo XVII. Le mura in mattoni furono erette secondo il concetto militare del De Marchi, successivamente imitato dal Vauban, con mura a linee spezzate ed angoli rafforzati da bastioni di terra con orecchioni e controscarpe. L'ingegnere imperiale Claudio Cogorano apport\u00f2 alcune modifiche al progetto del Buontalenti: tra i tre bastioni originari di San Bernardo, del Casone e di San Cosimo, fece erigere due rivellini per rafforzare la difesa della cinta muraria rettilinea, mentre a nord progett\u00f2 una vasta fortezza (Fortezza Nuova) che insieme alla Fortezza Vecchia, preesistente, difendeva il nucleo cittadino da quella parte. \nLa nuova citt\u00e0 divenne presto una delle maggiori piazzeforti del Mediterraneo e ritenuta inespugnabile, sebbene non abbia mai sub\u00ecto assedi.\nLa forza delle sue fortificazioni era data dagli imponenti bastioni angolari del pentagono buontalentiano originario a cui si aggiunsero la Fortezza Nuova , poi ridimensionata alle proporzioni degli altri bastioni e nell'ultimo decennio del XVII secolo da un nuovo bastione a nord-est costituito dal Forte San Pietro d'Alc\u00e0ntara. I bastioni riempiti da terrapieni dovevano contenere i colpi dell'artiglieria nemica, cos\u00ec come i terrapieni per rinforzare i tratti rettilinei delle mura. Fu inoltre scavato intorno un fosso circondario (Fosso Reale) che isolava la citt\u00e0 dalla campagna circostante prfondo circa 3 metri e largo circa 36 metri, difeso sul lato esterno da una linea continua di terrapieni rappresentati dagli spalti su cui correva sinuosa una strada ad uso militare difesa da una palizzata in legno. Le vie di accesso alle porte della citt\u00e0 erano difese da cancelli a saracinesca detti \"pettini\". Le mura furono terminate nel 1606 a cui segu\u00ec dopo il 1619 la costruzione di quelle portuali verso ovest per la difesa del nuovo porto mediceo e quelle postume del nuovo quartiere c.d. della Venezia Nuova. Con i nuovi ampliamenti le mura cittadine raggiunsero un perimetro complessivo di circa 2.750 metri. Anche la struttura urbanistica della nuova citt\u00e0 segu\u00ec i dettami della \"Forma Urbis\" dello schema a scacchiera vitruviano. Nella rete ortogonale della trama urbanistica fu aperta una vasta piazza (Piazza d'Arme o Grande) su cui si affacciavano i principali edifici pubblici (Duomo, Palazzo granducale, Palazzo del governatore, Palazzo del Comune, Palazzo della Dogana). La piazza aveva il ruolo di centro ideale del \"Pentagono buontalentiano\", divenendo il centro topografico e sociale della citt\u00e0. Originariamente progettata a pianta quadrata davanti al sagrato del Duomo, dopo il 1630 fu prolungata fino ad assumere le proporzioni di un vasto rettangolo di metri 320 per circa 75 per divenire una delle pi\u00f9 vaste piazze d'Italia. Gli isolati furono costruiti a far data dal 1590 per lotti, caratterizzati da interventi programmati sistematici, la costruzione delle case fu attuata secondo regolamenti e progetti approvati direttamente dal governo. La tipologia pi\u00f9 ricorrente fu quella delle case a schiera sul fronte strada, conferendo alla citt\u00e0 un alto livello di decoro, procedendo alla riproduzione di aggregazione di pi\u00f9 moduli elementari ripetuti, sebbene tenedo in parte conto delle esigenze dei privati. La caratteristica peculiare della citt\u00e0 \u00e8 la precoce suddivisione delle unit\u00e0 immobiliari in appartamenti con scala comune con facciate ritmate da forme architettoniche semplici ed austere secondo gli stilemi del tempo. Ci fu grande uso di pietra serena negli ornamenti di porte e finestre con fregi pi\u00f9 o meno elaborati secondo se trattasi di piani nobili o piani superiori. I nuovi modelli edilizi sono concepiti per attivit\u00e0 plurifunzionali con vasti magazzini e botteghe ai piani terreni a cui si sovrappongono i piani di abitazione e successivamente con vaste cantine sotto il piano stradale che spesso avevano accessi a livello dei fossi che s'insinuano nella citt\u00e0 per facilitare l'immagazzinamento delle merci scaricate dal porto.\nAltri esempi.\nUn esempio di nuovo centro cittadino del Quattrocento razionalmente progettato, quello di Vigevano, 1493-1495, richiama uno spazio chiuso circondato da arcate. Nei primi anni del 1990, Todi fu definita citt\u00e0 ideale (e la pi\u00f9 vivibile del mondo) da uno studio dell'Universit\u00e0 del Kentucky. Studi approfonditi hanno dimostrato una corrispondenza stretta tra l'affresco della citt\u00e0 ideale e la piazza centrale di San Giovanni Valdarno. La fondazione rinascimentale di Giulia, in Abruzzo, voluta da Giulio Antonio Acquaviva nel 1471, \u00e8 considerata dagli studiosi un esempio di applicazione delle teorie ideali. Anche il comune di San Lorenzo Nuovo, realizzato nel 1774, fu progettato dall'architetto Francesco Navone come una sorta di citt\u00e0 ideale secondo i canoni urbanistici del tempo.\nLa citt\u00e0 polacca di Zamo\u015b\u0107 \u00e8 un esempio storico di cooperazione polacco-italiano nella creazione di una citt\u00e0 ideale.\nEt\u00e0 contemporanea.\nEsempi attuali di tentativi di costruire la citt\u00e0 ideale sono Auroville (in India) e Arcosanti (in USA)."}
{"id": "93328", "revid": "767487", "url": "https://it.wikipedia.org/wiki?curid=93328", "title": "Vincent Priessnitz", "text": "Fu soprannominato \"il Rousseau dell'idroterapia\", perch\u00e9 fautore di ben 56 differenti tipi di trattamenti (compresse di garza bagnata, spugnature, bagni d'aria, docce fredde, vasche fredde, avvolgimenti in lenzuola fredde, ecc). In 25 anni cur\u00f2 circa 40.000 pazienti, e fu il primo insignito del titolo di \"Naturartz\" (medico della natura, medico naturale). \nFond\u00f2 due cliniche a e fu il predecessore di Kneipp, Lust e Lindlahr."}
{"id": "93329", "revid": "1543377", "url": "https://it.wikipedia.org/wiki?curid=93329", "title": "Churchill Babington", "text": "Biografia.\nHa studiato sotto Charles Wycliffe Goodwin, orientalista ed archeologo, ha studiato al St John's College dell'Universit\u00e0 di Cambridge nel 1839 e si \u00e8 laureato nel 1843. Nel 1845 ha ottenuto il premio di Hulsean per il suo saggio: \"The Influence of Christianity in promoting the Abolition of Slavery in Europe\" (L'influenza della cristianit\u00e0 nella promozione dell'abolizione della schiavit\u00f9 in Europa)."}
{"id": "93333", "revid": "125935545", "url": "https://it.wikipedia.org/wiki?curid=93333", "title": "Regioni storiche dell'Europa centrale", "text": "Questa \u00e8 una lista delle principali regioni storiche dell'Europa centrale. Per lo scopo di questo articolo, come Europa Centrale si definisce l'area delimitata a grandi linee dalla costa sud del Mar Baltico, dal fiume Elba, le Alpi, il Danubio, il mar Nero, il fiume Dnepr. \u00c8 da notare che queste regioni vengono da differenti periodi, dall'epoca medievale a quella moderna, e spesso potrebbero sovrapporsi. I confini nazionali sono stati disegnati su queste regioni molte volte nei secoli, quindi spesso non si pu\u00f2 assegnarle ad una singola nazione. La seguente lista indica quali stati odierni controllano l'intera o una parte di ognuna delle regioni nella lista.\nLegenda (ISO 3166-1 alpha-2):\nAT - Austria, BY - Bielorussia, BG - Bulgaria, CZ - Repubblica Ceca, DE - Germania, HU - Ungheria, LT - Lituania, MD - Moldavia, PL - Polonia, RU - Russia, RO - Romania, SI - Slovenia, SR - Serbia, UA - Ucraina\nSuddivisioni attuali.\nPer altre attuali e storiche regioni nell'Europa Centrale vedi:"}
{"id": "93334", "revid": "119280741", "url": "https://it.wikipedia.org/wiki?curid=93334", "title": "Sebastian Kneipp", "text": "Biografia.\nLa scoperta dell'idroterapia.\nNel 1849 Kneipp si ammal\u00f2 di tubercolosi. Kneipp scopr\u00ec casualmente il libro \"Lezione sulla forza guaritrice dell'acqua fresca\" di Johann Siegmund Hahn. In seguito a ci\u00f2, non trovando giovamento nelle cure del tempo, Kneipp decise di applicare ci\u00f2 che aveva letto: dopo essersi spogliato nudo, si tuffava nel Danubio e subito si rivestiva, contrastando il rapido raffreddamento correndo verso casa. Dopo soli 6 mesi di questo trattamento la TBC era sparita.\nNel 1850 Kneipp ottenne una borsa di studio nel Georgianum a Monaco e prosegu\u00ec l\u00ec i suoi studi. Le applicazioni idroterapiche quotidiane erano nel frattempo diventate parte integrante della sua vita. Al Georgianum tratt\u00f2 per la prima volta segretamente i compagni di collegio che, come lui, si erano ammalati di tubercolosi. Leggeva libri sulle applicazioni idroterapiche, frequentava il \"Circolo degli amici dell'acqua\" e l\u00ec sent\u00ec parlare di Vincenz Prie\u00dfnitz di Gr\u00e4fenberg, il quale gi\u00e0 da 30 anni in Austria curava con l'acqua.\nIl 6 agosto 1852 ricevette nel duomo di Augusta l'ordinazione sacerdotale. Fino al 1855 ricopr\u00ec tre posti come cappellano: a Markt Biberach vicino ad Augusta, a Boos e nella chiesa di San Giorgio ad Augusta.\nPrime resistenze.\nNel febbraio del 1853 vi fu la prima denuncia per \"ciarlataneria\", poich\u00e9 aveva trattato una serva ammalata di colera con bendaggi bollenti. Ricevette un'ammenda di due ghinee per \"Procedimento contro il divieto di curare\", ironicamente per\u00f2 anche il giudice si fece consigliare una cura contro la gotta.\nNel 1854 un farmacista di Babenhausen in Svevia denunci\u00f2 Kneipp per \"Influenza commerciale e danneggiamento\". Kneipp spieg\u00f2 durante il processo di aver sempre unicamente trattato persone che dopo anni di cure presso medici e farmacisti non avevano trovato sollievo o che semplicemente non potevano permettersi un medico. In seguito dovette sottoscrivere una dichiarazione \"di non aiutare in futuro anche quegli infelici che apparentemente non trovavano pi\u00f9 aiuto medico\". Nello stesso anno a Monaco scoppi\u00f2 un'epidemia di colera che si diffuse in tutta la Baviera settentrionale e in Svevia. Il padre di Kneipp fu una delle prime vittime del colera a Stephansried. Il vicario generale presso l'ente vescovile si fece attento e raccolse informazioni su di lui. Tra la popolazione Kneipp veniva chiamato il \"cappellano del colera\". Alla fine del 1854 venne quindi trasferito ad Augusta.\nArrivo a W\u00f6rishofen.\nNel maggio 1855 divenne padre confessore nel convento delle suore domenicane a W\u00f6rishofen. Sotto la sua influenza la vita l\u00e0 cambi\u00f2. Le suore dovevano lavorare nei campi ed egli trasform\u00f2 l'attivit\u00e0 agricola del convento in una grossa azienda. Nel frattempo arrivavano a W\u00f6rishofen sempre pi\u00f9 persone in cerca di aiuto, in misura crescente anche da ambienti pi\u00f9 benestanti.\nW\u00f6rishofen diventa stazione termale.\nNel decennio successivo durante l'estate a W\u00f6rishofen cresceva il numero degli ospiti che venivano per curarsi. La gastronomia locale si svilupp\u00f2 notevolmente e vennero costruiti alberghi. Kneipp venne anche attaccato pi\u00f9 volte dagli ambienti medici accademici a causa dei suoi metodi contestati.\nQuando nel 1871 Guglielmo di Prussia divent\u00f2 imperatore tedesco, l'amico e sostenitore di Kneipp Prof. Dr. Merkle divenne deputato nel \"Reichstag\". Nel frattempo era cominciata anche in Germania la fuga dalle campagne. Questo diede l'occasione a Kneipp di scrivere il suo primo libro, in cui spezzava una lancia a favore dell'agricoltura.\nNel 1873 arriv\u00f2 tra le mani di Kneipp uno scritto di Merkle in cui quest'ultimo affermava che con effetto retroattivo fino al 1\u00ba gennaio 1873 anche in Baviera vigeva la libert\u00e0 di cura. Le associazioni di medici e i circoli medici delle accademie tuttavia reagirono contro la nuova legge, Kneipp si trov\u00f2 al centro di questa discussione. Nonostante le critiche a Kneipp, a W\u00f6rishofen arrivavano sempre pi\u00f9 ospiti in cerca di cure.\nNel 1883 arriv\u00f2 a W\u00f6rishofen il Dr. Bernhuber, un giovane medico di T\u00fcrkheim, parl\u00f2 con Kneipp, ma rimase scettico. Nel 1884 ritorn\u00f2, questa volta con la richiesta di poter assistere in qualit\u00e0 di uditore. Kneipp gli offr\u00ec spontaneamente la collaborazione e Bernhuber accett\u00f2. Ora conducevano la visita quotidiana insieme. Kneipp pubblic\u00f2 in questo periodo anche \"Meine Wasserkur\" (La mia idroterapia). Il libro apparve poi nel 1886 e sarebbe diventata la sua opera classica.\nNell'agosto 1889 a W\u00f6rishofen c'erano 4.000 persone in cerca di cure. Arrivavano cos\u00ec tanti ospiti che questi dovevano venire parzialmente ospitati nei villaggi vicini. Kneipp scrisse un secondo libro dal titolo \"So sollt ihr leben!\" (\"Cos\u00ec dovete vivere!\"). Nell'autunno di quell'anno il principe Rupprecht di Baviera, che come capo del 10\u00ba reggimento dell'infanteria reale bavarese \u201eRe Ludwig\u201c si trovava impegnato in manovre vicino ad Augusta, si fece fare dei trattamenti da Kneipp. Lo seguirono altri nobili e alti prelati.\nA W\u00f6rishofen si costruivano sempre pi\u00f9 edifici termali. Nell'estate del 1890 c'erano 6.000 ospiti. Kneipp ora teneva quotidianamente discorsi pubblici sulla salute in cui si schierava contro lo stile di vita moderno causa di malattie.\nIl 14 dicembre 1890 l'editore Ludwig Auer di Donauw\u00f6rth fond\u00f2 il primo circolo Kneipp. Kneipp stesso era presidente onorario. Gi\u00e0 un mese pi\u00f9 tardi Auer pubblicava la prima edizione dei \"fogli Kneipp\" che escono mensilmente ancora oggi (oggi: Kneipp-Journal, editore Kneipp-Bund e.V., Bad W\u00f6rishofen).\nNel dicembre 1890 il sindaco Birk, che era contro l'ampliamento di W\u00f6rishofen come stazione termale, si ritir\u00f2 dalla carica. Il suo successore Augustin Huber era un sostenitore di Kneipp, per cui ora l'attivit\u00e0 termale venne organizzata anche con il sostegno del consiglio comunale. Furono costruiti marciapiedi e una conduttura per l'acqua. Kneipp insisteva veementemente per la costruzione di una sezione caritatevole e perorava la causa della necessit\u00e0 di continuare a curare gratuitamente gli ammalati senza mezzi e gli orfani.\nKneipp diventa noto in tutta Europa.\nNegli anni seguenti Kneipp viaggi\u00f2 in compagnia del parroco Aloys St\u00fcckle quasi in tutta l'Europa. Uno dei suoi viaggi lo condusse anche in Ungheria, dove tratt\u00f2 l'arciduca Giuseppe d'Austria e Ungheria. Fu questi poi che un anno dopo si produsse per Kneipp presso il Papa a Roma.\nNell'agosto 1892 arriv\u00f2 a Bad W\u00f6rishofen il Dr. Alfred Baumgarten. Questi, con il consenso del circolo Kneipp, fu assunto come medico termale permanente con stipendio fisso e l'obbligo di trattare gratuitamente i pazienti poveri.\nDue mesi pi\u00f9 tardi arrivarono il priore Bonifaz Reile e i primi padri dei Fratelli della misericordia da Neuburg an der Donau. I Fratelli della misericordia ora giocavano un ruolo sempre maggiore nel supporto di Kneipp. La casa di cura Sebastianeum, sotto la guida del priore Reile, si svilupp\u00f2 sempre di pi\u00f9 fino a diventare il centro dell'attivit\u00e0 di cura.\nKneipp ora teneva le sue visite l\u00e0 nel Sebastianeum. Arrivavano sempre pi\u00f9 Fratelli e cos\u00ec si arriv\u00f2 finalmente al completo esonero delle Domenicane, con cui fu eliminata anche l'ultima obiezione dell'ordinariato vescovile. Nel 1893 W\u00f6rishofen contava in totale 33.130 ospiti, nonch\u00e9 pi\u00f9 di 100.000 \"altre persone accorse e passanti\".\nUdienza dal Papa.\nAlla fine del 1893 Kneipp fu nominato dal papa Leone XIII \"Monsignore\", un'onorificenza della Chiesa. Nell'anno successivo Kneipp and\u00f2 a Roma e ottenne udienza presso il Papa. Il Papa si fece trattare da Kneipp e alla partenza di questi gli regal\u00f2 una medaglia d'oro.\nIstigazioni contro Kneipp.\nNel 1894 fu fondata la \"Associazione internazionale dei medici kneippiani\" presieduta dal Dr. Alfred Baumgarten. Alla fine dell'anno apparve, in collaborazione con il Dr. Baumgarten, \"Il mio testamento\". Nonostante tutti i successi, le inimicizie non cessavano mai. Negli anni passati a W\u00f6rishofen si erano verificati diversi incendi dolosi, alla casa di cura, presso la redazione dei \"Fogli di Kneipp\" e in altre sedi. La stampa, in particolare la \"Augsburger Abendzeitung\" e la \"Leipziger Volkszeitung\", aizzavano contro Kneipp, lo accusavano di avidit\u00e0 di guadagno e addirittura della \"corruzione dei bambini in cura\".\nGli ultimi anni.\nNell'estate 1894 Kneipp mostr\u00f2 i primi segni di debolezza. Si riprese e gi\u00e0 nel nell'autunno 1896 part\u00ec di nuovo per un giro di conferenze. All'inizio del 1897 tuttavia era gi\u00e0 cos\u00ec spossato da non riuscire pi\u00f9 a eseguire da solo i suoi getti d'acqua. La sua patologia si rivel\u00f2 un tumore a rapido accrescimento nella parte inferiore del corpo, il quale premeva sui vasi. Mentre giaceva a letto malato, il \"movimento dei laicisti\" e la \"frazione dei medici\" litigavano gi\u00e0 per la sua eredit\u00e0. Kneipp stesso ora passava la maggior parte del tempo nella propria camera e si faceva trattare con applicazioni idroterapiche. Numerosi medici vennero da lui e lo visitarono, tuttavia egli rifiut\u00f2 l'unico metodo utile, un'operazione chirurgica. Mor\u00ec il 17 giugno 1897 a 76 anni.\nInflusso dopo la morte.\nSotto l'ombrello del Kneippbund , l'organismo centrale dell'Associazione Kneipp situato a Bad W\u00f6rishofen, esistono oggi in Germania pi\u00f9 di 660 circoli Kneipp con circa 160.000 membri. Nel 1920 W\u00f6rishofen fu insignita del predicato \"Bad\" (stazione termale). Oltre a Bad W\u00f6rishofen in Germania esistono ancora numerosi altri luoghi di cura kneipp. Nel 1958 il regista Wolfgang Liebeneiner ridusse per lo schermo la vita di Sebastian Kneipp sotto il titolo \"Sebastian Kneipp - il dottore dell'acqua\", con attori noti quali Carl Wery, Paul H\u00f6rbiger e Gerlinde Locker. I libri di Kneipp raggiunsero tirature di milioni di copie e vengono pubblicati ancora oggi. In Italia l'interesse per il metodo kneipp si diffuse verso la fine dell'800 e port\u00f2 all'apertura di diversi centri di cura a suo nome, la traduzione e la pubblicazioni dei suoi libri e di riviste come \"Il Giornale di Kneipp\". Oggi l'Associazione Kneipp in Italia ha sede a Bolzano, in Alto Adige, e si occupa di divulgare la filosofia di Sebastian Kneipp anche in lingua italiana.\nDottrina.\nL'idroterapia viene associata a terapie fisiche: camminate, sport leggero, massaggi; a dieta con cibi naturali e a terapia fitoterapica.\nIl \"percorso Kneipp\" \u00e8 oggi pressoch\u00e9 onnipresente nei centri benessere in Italia. Il pi\u00f9 comune consiste in un camminamento su sassi di fiume (attivazione della pompa ematica nel piede) con getti alternati di acqua calda e fredda fino all'altezza del ginocchio (riattivazione della circolazione degli arti inferiori, accelerazione del drenaggio, migliore ossigenazione tissutale).\nUn trattamento freddo deve essere sempre di durata inferiore a un trattamento caldo."}
{"id": "93336", "revid": "2091899", "url": "https://it.wikipedia.org/wiki?curid=93336", "title": "Adolph Francis Alphonse Bandelier", "text": "Bandelier \u00e8 nato a Berna, Svizzera. Da giovane emigr\u00f2 negli Stati Uniti. Dopo il 1880 si \u00e8 dedicato all'archeologia ed alla etnologia, lavorando fra gli indiani del sud-ovest degli Stati Uniti, del Messico e del Sud America. Ha iniziato i suoi studi in Sonora (Messico), Arizona e nel Nuovo Messico; \u00e8 diventato cos\u00ec l'autorit\u00e0 pi\u00f9 rappresentativa per quanto riguarda la storia di queste regioni e, con F. H. Cushing ed i suoi successori, uno degli esperti di civilt\u00e0 preistorica.\nNel 1892 ha abbandonato queste regioni \u00e8 ha spostato i suoi studi nell'Ecuador, in Bolivia e nel Per\u00f9, dove ha continuato le indagini etnologiche, archeologiche e storiche. Ha lavorato per la \"Hemenway Archaeological Expedition\", per \"Henry Villard\" di New York e per il museo di storia naturale di New York. Bandelier ha mostrato la falsit\u00e0 di vari miti storici, da notare sono le sue conclusioni rispetto alla civilt\u00e0 Inca nel Per\u00f9.\nLe sue pubblicazioni includono:"}
{"id": "93339", "revid": "124123", "url": "https://it.wikipedia.org/wiki?curid=93339", "title": "Louis Kuhne", "text": "\u00c8 colui che oltre a Kneipp influenza i grandi naturopati americani (Lust e Lidhlahr), porta per primo in citt\u00e0, invece che in campagna, un centro naturale e sviluppa la \"scienza dell'espressione facciale\" cio\u00e8 un sistema di diagnosi fisiognomica (il disturbo si manifesta tramite la comparsa di modificazioni del corpo, specie del collo e del volto). Kuhne usa saune, bagni di sole, frizioni dell'addome e dei genitali per eliminare le scorie, dieta vegetariana a basso consumo di sodio; egli afferma che \"il cibo che modifichiamo artificialmente con la cottura, il sale, lo zucchero \u00e8 quello che si digerisce con maggiore difficolt\u00e0\". Porta avanti la \"teoria\" della fermentazione per eccesso di tossicosi negli sbocchi naturali (intestino, vescica urinaria, pelle, polmoni). Non \u00e8 apprezzato all'epoca ma ispira comunque i naturopati venuti dopo di lui."}
{"id": "93340", "revid": "125756402", "url": "https://it.wikipedia.org/wiki?curid=93340", "title": "Trattamento di tempra", "text": "Il trattamento di tempra o tempera in generale consiste nel brusco raffreddamento di un materiale dopo averlo portato al di sopra della temperatura che induce nello stesso un cambio di fase. Questo processo \u00e8 molto comune per i metalli, ma \u00e8 utilizzato ad esempio anche per il vetro.\nMetallo.\nL'elevata velocit\u00e0 di raffreddamento inibisce l'azione diffusiva atta al ripristino dell'equilibrio, e il numero di vacanze (e quindi di cluster, cio\u00e8 raggruppamenti di difetti puntuali) che compete alla temperatura di tempra \u00e8 conservato a temperatura ambiente. Pi\u00f9 in generale si pu\u00f2 dire che la tempra, inibendo i processi diffusivi necessari alla stabilizzazione termodinamica, trasferisce a temperatura ambiente uno stato termodinamicamente competente a temperatura maggiore.\nUn monocristallo cos\u00ec trattato ha resistenza meccanica maggiore rispetto al monocristallo raffreddato lentamente.\nGrazie alla tempra, per esempio, si trasforma la struttura perlitica dell'acciaio in martensitica: si porta la lega da temprare a una temperatura di circa 50\u00a0\u00b0C sopra quella di austenitizzazione e lo si raffredda molto rapidamente fino a temperatura ambiente (non necessariamente essa viene raggiunta); non avendo cos\u00ec il tempo per diffondere, il carbonio rimane intrappolato all'interno della cella gamma (CFC) cosicch\u00e9, anzich\u00e9 trasformarsi in cella alfa (CCC) a temperatura ambiente, si ha una differente struttura, tetragonale a corpo centrato, che \u00e8 appunto la martensite.\nAnticamente la tempra veniva effettuata, oltre che in acqua o olio, in orine varie, che erano in grado di fornire una certa quantit\u00e0 di nitrati e nitriti per avere anche una diffusione di atomi di azoto (parziale nitrurazione).\nNote sugli acciai legati.\nL'acciaio con concentrazione di carbonio superiore allo 0,3-0,5% presenta un alto livello di rischio di criccature. La presenza di elementi leganti rallenta la dissoluzione dei carburi durante l'austenitizzazione. L'uso di acciai legati in organi sollecitati a fatica o a flessione pu\u00f2 essere pericoloso per il rischio di criccature ed \u00e8 quindi sconsigliato se non indispensabile.\nTempra di soluzione o solubilizzazione.\nSi consideri una lega formata dal soluto B disciolto nella matrice A. Se la si riscalda fino a completa dissoluzione di B e poi la si raffredda bruscamente, di solito in acqua o olio, fino a temperatura ambiente, si paralizzano gli atomi di B in condizioni metastabili, ottenendo una lega pi\u00f9 tenera e plastica.\n\u00c8 applicata agli acciai inossidabili austenitici (ad esempio: AISI 304 o X5CrNi1810, AISI 316 o X5CrNiMo1712) per migliorare la resistenza alla corrosione: un raffreddamento lento, infatti, provocherebbe la separazione dei carburi di cromo ai giunti dei grani, con conseguente impoverimento sotto al 12% (limite per la passivazione) e \"corrosione intercristallina\".\nNell'acciaio austenitico il manganese migliora la tenacit\u00e0.\nLa tempra di soluzione si fa anche su leghe di alluminio da trattamento termico, prima di avviare il processo d'invecchiamento. Su una lega di alluminio, procedere con un trattamento di invecchiamento, sia naturale che artificiale, migliora notevolmente le caratteristiche meccaniche, perch\u00e9 si vanno a formare finissimi precipitati che bloccano il movimento delle dislocazioni.\nLe leghe d'alluminio sottoposte a invecchiamento vengono riconosciute dalla sigla T6 (invecchiamento artificiale) o T4 (invecchiamento naturale). Per esempio AA-2xxx-T6 (lega d'alluminio della serie 2000 Alluminio+rame da trattamento termico, invecchiata artificialmente)\nTempra di durezza.\n\u00c8 un trattamento termico che sopprime la trasformazione eutettoidica e conduce alla formazione di martensite per raffreddamento continuo. Considerando il grafico delle curve CCT, la curva della velocit\u00e0 di raffreddamento in ogni punto del pezzo non deve incrociare le curve CCT, cos\u00ec che si arrivi alla sola formazione di martensite. La velocit\u00e0 alla quale si ottiene ci\u00f2 \u00e8 detta velocit\u00e0 critica di tempra. Per velocit\u00e0 di raffreddamento (\u00b0C/s) superiori si otterr\u00e0 quindi solo martensite (con eventuale presenza minima di austenite residua), per velocit\u00e0 inferiori si otterranno, al cuore del pezzo, strutture come ferrite e perlite.\nSi deve quindi tenere presente che la curva di raffreddamento dipende da\nmentre le curve CCT dipendono da\nLa \"profondit\u00e0 di tempra\" \u00e8 rilevabile mediante due metodi, basati sul principio che la durezza dipende unicamente dalla quantit\u00e0 di martensite e dal tenore di carbonio.\n\u00c8 possibile ricavare i risultati del primo metodo da quelli del secondo, grazie a correlazioni standard codificate in normative ISO.\nAmbiente di riscaldamento.\nBisogna evitare l'ossidazione e la decarburazione del pezzo temprato. Si pu\u00f2 quindi proteggerlo con olio balsamico.\nVelocit\u00e0 di riscaldamento.\n\u00c8 necessaria gradualit\u00e0 per evitare criccature e tensioni termiche.\nTemperatura di tempra.\nBisogna porre attenzione a non alzare eccessivamente la temperatura (per aumentare la velocit\u00e0 di austenitizzazione) in quanto si rischiano surriscaldamento della grana cristallina, bruciatura dei bordi dei grani per l'infiltrazione di ossigeno, ossidazione, decarburazione, eccessiva fragilit\u00e0 della martensite ottenibile, austenite residua.\nCi\u00f2 premesso, la temperatura \u00e8 di 30\u00a0\u00b0C, 50\u00a0\u00b0C, 70\u00a0\u00b0C maggiore di Ac3 a seconda che il mezzo di raffreddamento sia acqua, olio, aria, o bagni di sali.\nPermanenza in temperatura.\nIl tempo di permanenza dipende dal grado desiderato di dissoluzione dei carburi:\nMezzo di tempra.\nIl fluido ottimale deve assicurare:\nI mezzi pi\u00f9 usati sono acqua, olio, sali fusi e aria e sono classificati in base all\"'indice di drasticit\u00e0 H\".\nSi distinguono 3 stadi di raffreddamento per liquidi soggetti a ebollizione:\nL'acqua \u00e8 il mezzo di spegnimento pi\u00f9 diffuso, soprattutto per acciai al carbonio e alcuni bassolegati, ma non \u00e8 il fluido ideale. La sua azione pu\u00f2 essere migliorata con l'aggiunta di sostanze che ne innalzino il punto di ebollizione, per esempio con NaCl o NaOH.\nL'olio minerale \u00e8 adatto ad acciai basso e medio legati, cio\u00e8 suscettibili di formare austenite stabile e quindi trasformabile con bassa velocit\u00e0 critica di tempra. Si avvicina maggiormente al fluido ideale, riducendo le tensioni interne e i difetti di tempra.\nL'aria \u00e8 consigliata per acciai alto legati e quelli basso e medio legati in pezzi complessi\nI sali fusi, adatti a pezzi non troppo grossi e di acciaio ben temprabile, eccellono soprattutto nei trattamenti isotermici sostitutivi della tempra.\nTempra ad induzione.\nUn corpo buon conduttore di elettricit\u00e0, posto entro un campo magnetico alternato, si riscalda per effetto Joule grazie alle correnti indotte: questo fenomeno permette di portare ad alta temperatura, e quindi austenitizzare, un oggetto di acciaio.\nA causa dell'effetto pelle della corrente alternata lo spessore dello strato riscaldato varia con la frequenza della corrente (ma dipende anche dalla conducibilit\u00e0 del materiale); industrialmente si utilizzano generatori a bassa frequenza (inferiore a 5\u00a0kHz), media frequenza (da 5 a 30\u00a0kHz) e alta frequenza (200\u00a0kHz); lo strato di materiale interessato dal riscaldamento \u00e8 inversamente proporzionale alla frequenza generata (bassa frequenza corrisponde a strati pi\u00f9 profondi).\nSegue la fase di raffreddamento, che pu\u00f2 avvenire per immersione o spruzzamento; esempi di \"tempra localizzata\" sono: lame per forbici o falciatrici, taglienti di pinze troncatrici, vomeri, denti di ingranaggi e soprattutto pezzi ruotabili durante il riscaldamento.\nLa \"tempra progressiva\" comporta invece lo scorrimento del pezzo rispetto alla bobina e immediato raffreddamento della superficie in uscita. Il metodo \u00e8 usato per guide di bancali, lame per seghetti, denti di ingranaggi di grandi dimensioni, alberi di trasmissione, steli per attuatori pneumatici, cuscinetti a rotolamento...\nUltima fase del processo \u00e8 il rinvenimento ad induzione, a 160-200\u00a0\u00b0C.\nPer evitare criccature gli acciai sottoponibili a tale trattamento sono gli acciai al carbonio o poco legati (39NiCrMo3) con C = 0,30-0,50% (classificabili negli acciai da bonifica) (eccezione: se la tempra deve raggiungere il cuore del pezzo, possono essere usati il 100Cr6 e il 100CrMn4, ad esempio nei cuscinetti a rotolamento). La bonifica serve ad ottenere una struttura di partenza con carburi fini, che si disciolgano presto nell'austenite durante il veloce riscaldamento, e un cuore tenace; per motivi inversi si escludono gli acciai ricotti (carburi grossolani e cuore scarsamente tenace).\nTempra bainitica (austempering).\nEssa rientra nei trattamenti di tempra isotermica. In breve, la sosta nel bagno termale, ad una temperatura poco superiore a Ms (temperatura di inizio trasformazione della martensite), porta alla completa trasformazione dell'austenite in bainite inferiore, ottenendo un materiale pi\u00f9 tenace, meno tensionato e senza necessit\u00e0 di rinvenimento.\nSi pu\u00f2 dire che la bainite inferiore che si ottiene da questo processo \u00e8 la struttura dalle migliori caratteristiche meccaniche rispetto a tutte le altre strutture ottenibili dai diversi trattamenti termici. Ovviamente questo \u00e8 anche un concetto relativo, infatti dipende da cosa richiede il progetto. Comunque se ci mettessimo nella logica di potere e volere classificare le caratteristiche meccaniche ottenibili dalle diverse strutture, la bainite inferiore sarebbe sul primo gradino del podio. Tuttavia il processo termico per ottenerla deve essere obbligatoriamente isotermo e, data la complessit\u00e0, diventa costoso e quindi ancora poco diffuso. Si va spesso sull'alternativa pi\u00f9 vicina alla bainite inferiore, ovvero la sorbite che si ottiene da un rinvenimento (generalmente a T\u2248550\u00a0\u00b0C - 600\u00a0\u00b0C) preceduto, ovviamente, da una tempra di durezza (si ricordi che tempra + rinvenimento = bonifica).\nPatentamento.\n\u00c8 una variante della tempra bainitica, consistente nel far passare con movimento continuo acciaio armonico all'interno di un bagno termale di piombo fuso a 500\u00a0\u00b0C. Si ottiene perlite fine, adatta alla trafilatura.\nTempra Scalare (Martempering).\nIl rinvenimento a bassa temperatura non elimina sempre adeguatamente cricche e distorsioni. Conviene ricorrere allora al martempering, cio\u00e8 alla pausa isoterma a temperatura leggermente superiore a Ms, in un bagno di sali, per il tempo strettamente necessario a uniformare la temperatura del pezzo ma non sufficiente alla formazione di bainite. Segue il raffreddamento in aria e il rinvenimento.\n\"Vantaggi\": formazione contemporanea di martensite, nessuna ossidazione o decarburazione se il raffreddamento finale avviene in atmosfera protettiva, maggiore tenacit\u00e0 a scapito di un po' di durezza.\n\"Svantaggi\": maggiori costi di impianto, pi\u00f9 austenite residua\nDa ricordare che il martempering \u00e8 spesso utilizzato nei casi in cui sia necessario temprare pezzi di grosse dimensioni (ad esempio ingranaggi di motori marini, stampi per le materie plastiche) che arrivano ad occupare volumi nell'ordine dei metri cubi. Dato le dimensioni del pezzo, \u00e8 immediato immaginare come la differenza di temperatura fra superficie e cuore del pezzo possa assumere valori molto elevati qualora venga effettuato un trattamento di tempra tradizionale (senza la pausa isoterma del martempering). Gli stati tensionali quindi assumerebbero valori molto elevati e di conseguenza pericolosi per l'integrit\u00e0 del pezzo.\nStato tensionale di un oggetto temprato.\nLe tensioni residue sono dannose in quanto possono provocare la criccatura e variazioni geometriche. Causa ne \u00e8 sempre il gradiente termico.\nTensioni termiche.\nSono determinate dalla contrazione non contemporanea di strato interno e strato esterno di un pezzo. Sono proporzionali alla drasticit\u00e0 del raffreddamento, alla temperatura di tempra e allo spessore, mentre sono inversamente proporzionali alla resistenza del metallo; particolarmente evidenti sono nei metalli privi di trasformazione di fase solida, come acciai al carbonio extradolci, inossidabili ferritici e austenitici.\nTensioni strutturali.\nLa trasformazione dell'austenite in martensite, bainite o perlite comporta l'aumento del volume; dato che cuore e superficie non si trasformano contemporaneamente, nascono delle tensioni di trazione e compressione.\nLa situazione pi\u00f9 favorevole vede la sollecitazione a compressione del guscio esterno e a trazione del cuore, attuando una sorta di \"deformazione sferica\" che non solo non presenta motivi di pericolo, ma anzi favorisce la resistenza a fatica e a flessione (dato che si sommano algebricamente ai carichi esterni).\nSi considerino gli acciai legati: le loro curve CCT sono molto spostate a destra rispetto alle curve di raffreddamento e questo facilit\u00e0 la creazione di tensioni elastiche residue non adeguatamente distribuite. Pertanto il loro uso nel caso di organi sollecitati a fatica o a flessione deve essere adeguatamente valutato. Di solito migliore distribuzione delle tensioni residue risulta negli acciai al solo carbonio.\nSi pone infine l'attenzione su ulteriori elementi da valutare al fine del contenimento delle tensioni di tempra: velocit\u00e0 di riscaldamento, percentuale di carbonio superiore allo 0,3 - 0,5%, ambiente di riscaldamento che possa provocare ossidazione o decarburazione, temperatura di tempra eccessiva che renda fragile la martensite prodotta, velocit\u00e0 di raffreddamento, austenite residua, bagno di tempra che non assicuri uniformit\u00e0 di temperatura (per gli acciai alto legati si consiglia l'aria calma).\nVetro.\nProcedimento.\nIl pezzo deve essere tagliato alle dimensioni richieste e ogni lavorazione (come levigatura degli spigoli o foratura e svasatura) deve essere effettuata prima della tempra.\nIl vetro \u00e8 quindi posto su un tavolo a rulli su cui scorre all'interno di un forno che lo riscalda alla temperatura di tempra di 640\u00a0\u00b0C. Quindi \u00e8 rapidamente raffreddato da getti di aria. Questo processo raffredda gli strati superficiali causandone l'indurimento, mentre la parte interna rimane calda pi\u00f9 a lungo. Il successivo raffreddamento della parte centrale produce uno sforzo di compressione sulla superficie bilanciato da tensioni distensive nella parte interna. Gli stati di tensione possono essere visti osservando il vetro in luce polarizzata.\nVantaggi e svantaggi.\nIl vetro temperato \u00e8 circa sei volte pi\u00f9 resistente del vetro \"float\", questo perch\u00e9 i difetti superficiali vengono mantenuti chiusi dalle tensioni meccaniche compressive, mentre la parte interna rimane pi\u00f9 libera da difetti che possono dare inizio alle crepe.\nUno dei principali vantaggi del vetro temperato riguarda l'uso per porte, piani e ante destinate all'uso civile e abitativo, La tempra impedisce che, in caso di rottura, porzioni pi\u00f9 o meno grandi della lastra di vetro possano procurare ferite o mettere in pericolo l'incolumit\u00e0 degli utilizzatori o di chi casualmente potrebbe trovarsi nelle vicinanze in occasione di una rottura che potrebbe essere causata dai pi\u00f9 disparati motivi: urti violenti con carrelli, utensili, cadute, o cose simili.\nD'altro canto queste tensioni hanno degli svantaggi. A causa del bilanciamento degli sforzi, un eventuale danno sul bordo della lastra causa la frantumazione del vetro in molti piccoli frammenti. Questo \u00e8 il motivo per cui il taglio deve essere effettuato prima della tempra e nessuna lavorazione pu\u00f2 essere fatta dopo."}
{"id": "93342", "revid": "287204", "url": "https://it.wikipedia.org/wiki?curid=93342", "title": "Symphonic black metal", "text": "Il symphonic black metal \u00e8 un sottogenere del black metal sorto intorno alla met\u00e0 degli anni novanta.\nA seconda del gruppo pu\u00f2 trattare tematiche come l'oscurit\u00e0, il paranormale, i vampiri, il romanticismo oppure altre come anticristianesimo, satanismo, o ancora temi riguardanti le leggende pagane nordeuropee. Il cantato \u00e8 prevalentemente in scream o in growl (escluse rare parti melodiche), e l'uso della batteria \u00e8 spesso estremizzato. In pi\u00f9, come il termine stesso suggerisce, ha una base sinfonica dovuta all'impiego delle tastiere (piano, clavicembalo, organo) o di strumenti orchestrali, in particolare gli archi, con l'eventuale aggiunta di cori e voci femminili.\nLe band.\nTra i primi gruppi \"symphonic black metal\" vi furono i norvegesi Emperor e Dimmu Borgir, che aggiunsero tastiere e inserti sinfonici ad una base musicale che traeva ispirazione dal black metal \"classico\" di Mayhem e Darkthrone. In questa corrente viene dato peso anche all'aspetto melodico e tecnico. \nCi\u00f2 gli conferisce carattere pi\u00f9 atmosferico rispetto al black metal tradizionale, grazie all'utilizzo delle tastiere che ne arricchisce la componente armonica, e ci\u00f2 ha valso al black metal sinfonico un notevole successo nell'ambito del metal estremo, contribuendo anche ad un aumento di popolarit\u00e0 del black metal stesso.\nNel 1996 i Dimmu Borgir pubblicarono \"Stormbl\u00e5st\", loro secondo album in studio, considerato una \"pietra miliare\" per il genere, nel quale erano rintracciabili elementi sinfonici ispirati a compositori classici del periodo romantico, quali Richard Wagner e Anton\u00edn Dvo\u0159\u00e1k.\nAncora pi\u00f9 importante fu il successivo \"Enthrone Darkness Triumphant\" del 1997, considerato dalla critica il capolavoro dei Dimmu Borgir, che riscosse anche un ottimo successo commerciale.\nOltre ai gruppi scandinavi \u00e8 da citare anche quello degli inglesi Cradle of Filth, che nel 1996 si affermarono tra i maggiori esponenti del \"symphonic black metal\" con l'uscita dell'EP \"V Empire or Dark Faerytales in Phallustein\" e soprattutto con quella del secondo album, \"Dusk... and Her Embrace\" (), nel quale erano ampiamente presenti, per la prima volta nel genere, anche parti vocali melodiche eseguite da soprano femminili e forti influenze gothic metal, che contribuirono ad aprire la strada per l'enorme successo poi riscosso dalla band.\nIl \"symphonic black metal\" \u00e8 stato negli anni sviluppato e portato avanti da numerose altre band provenienti soprattutto dalla Scandinavia, come Troll, Limbonic Art e Old Man's Child, ma anche dai francesi Anorexia Nervosa e gli italiani Theatres des Vampires, che riscossero un buon successo anche nel resto del mondo."}
{"id": "93346", "revid": "281779", "url": "https://it.wikipedia.org/wiki?curid=93346", "title": "Henry Lindlahr", "text": "Il suo metodo parte dalle sue ipotesi personali, come il principio che i disturbi acuti diventano cronici per soppressione, la cura \u00e8 il \"ritorno alla natura\" di cui la dieta naturale \u00e8 la base: frutta per la vitamina C, riso integrale per tiamina, verdura a foglia per il ferro; quindi promuove la cucina vegetariana, ma razionale per cui lascia anche spazio alla trasgressione periodica.\nDa importanza al luogo di lavoro, alle abitazioni, agli abiti, all'abuso del tabacco, al riposo e al rilassamento; aspetti fondamentali per iniziare poi la vera cura: acqua, luce, aria (\"l'uomo \u00e8 animale d'aria\" afferma), , rimedi meccanici: osteopatia, chiropratica, massaggio; sport, autocontrollo, afferma che \"la vita \u00e8 una scuola di sforzo personale\".\nUsa l'iridologia attingendo ai lavori dello svedese Nils Liljequist (1851-1936) e l'elettro-omeopatia (messa a punto dal bolognese Cesare Mattei, che combina i dati iridologici con l'omeopatia); d\u00e0 grande importanza della prevenzione. "}
{"id": "93348", "revid": "767487", "url": "https://it.wikipedia.org/wiki?curid=93348", "title": "Benedict Lust", "text": "Ispirato da Kneipp e da Kuhne, porta negli Stati Uniti il metodo igienista che integra con le conoscenze anche di altri naturopati, fra cui Arnold Ehret di cui la sua casa editrice, la Benedict Lust Publications, ha pubblicato diversi suoi libri.\nConsiderato uno dei fondatori della Naturopatia, uno degli aspetti pi\u00f9 importanti della sua filosofia \u00e8 \"l'uso di questa per trasformare la vita delle persone\"; intende per naturopatia una scuola terapeutica distinta che opera attraverso il potere delle forze naturali: quali acqua, aria, sole, terra, erbe, elettricit\u00e0, magnetismo, esercizio, riposo, dieta; varie modalit\u00e0 manuali quali massaggio, osteopatia, chiropratica nonch\u00e9 la scienza morale e mentale.\nFu direttore e proprietario della prima clinica naturopatica d'America nel New Jersey, collaboratore e redattore del giornale di \u201cNaturopata und Gesundheits-Ratgeber\u201d (Il Naturopata e il Consulente della Salute).\nSi \u00e8 accanito contro gli pseudo-naturopati e la medicina ortodossa. Sottolinea inoltre l'importanza del digiuno,e della dieta idrica con la febbre. \nFonda la scuola americana di naturopatia nel 1901 e contribuisce a inserire lo yoga in America, primo segno dell'interesse verso l'Oriente (Yogananda Mastamini). La moglie Louisa si specializza in ginecologia naturopatica, ed \u00e8 una cuoca di cibi naturali e salutari. Suo \u00e8 il libro: \"Lust Vegetarian Cook Book\"."}
{"id": "93349", "revid": "1494380", "url": "https://it.wikipedia.org/wiki?curid=93349", "title": "Motu proprio", "text": "Motu proprio \u00e8 una locuzione latina (tradotta letteralmente significa \"di propria iniziativa\") che indica un documento, una nomina o in generale una decisione presa di \"propria iniziativa\" da chi ne ha il potere o la facolt\u00e0.\nContenuto.\nPer antonomasia si intende un documento (decisione) del papa che non \u00e8 stato proposto da alcun organismo della Curia romana.\nSecondo il Codice di diritto canonico infatti, il pontefice \u00e8 dotato di tutti i poteri per esercitare sovranit\u00e0 immediata su tutta la Chiesa universale, su ciascuna chiesa particolare (ad esempio le diocesi) e in materia di dottrina. In base alle decisioni del Concilio Vaticano I, inoltre, il magistero del papa gode dell'infallibilit\u00e0 in materia di fede e di morale quando viene espresso \"ex cathedra\", cio\u00e8 quando definisce il dogma di fede o un articolo di morale, oppure quando procede a una canonizzazione.\nStoria.\nAi tempi dello Stato Pontificio lo strumento del \"motu proprio\" era spesso usato per regolare materie di carattere economico.\nAnche alcuni monarchi facevano uso del \"motu proprio\". Ad esempio il granduca di Toscana, Pietro Leopoldo I, con \"motu proprio\" del 21 marzo 1785, trasform\u00f2 alcuni monasteri in conservatori, ovvero educandati femminili."}
{"id": "93351", "revid": "767487", "url": "https://it.wikipedia.org/wiki?curid=93351", "title": "Heinrich Lahmann", "text": "Fu il primo medico \"naturopata\" scientifico, che invent\u00f2 ed esport\u00f2, anche negli Stati Uniti d'America, una sua miscela che chiam\u00f2 \"latte vegetariano\". Il composto di tale miscela non \u00e8 conosciuto, ma si suppone essere a base di soja, mandorle o avena. Sembra fosse il \"latte\" pi\u00f9 simile a quello materno.\n\u00c8 stato impegnato nel determinare un migliore metodo terapeutico, partendo dall'osservazione di unghie, pelle, capelli, occhi, denti, temperatura delle mani e odori del corpo del paziente. Istituisce un laboratorio chimico dove il chimico Ranar Berg individua, fra l'altro, alcune vitamine e studia il metabolismo dei minerali. Usa bagni d'aria e di luce e la dietetica con alimenti crudi o poco cotti e poveri di proteine quali: patate, tuberi, verdura e frutta e ricchi di sostanze alcaline. Compie studi sui disturbi femminili curandoli con massaggio pelvico, ginnastica, docce, tamponi e terapia col vapore e sull'influsso climatico. Afferma che la principale causa delle malattie \u00e8 la disemia cio\u00e8 lo squilibrio di sali minerali nel sangue e specialmente la deficienza di quelli che mantengono il corpo in salute. Viene considerato come \"colui che maggiormente raggiunse armonia fra intuizione e prove sperimentali\"."}
{"id": "93352", "revid": "116284137", "url": "https://it.wikipedia.org/wiki?curid=93352", "title": "Enciclica", "text": "Nelle Chiese cristiane, l'enciclica \u00e8 una lettera circolare inviata a tutte le Chiese di una certa area. In tale accezione, la parola pu\u00f2 essere utilizzata per qualsiasi comunicazione di un singolo vescovo. Le prime parole determinano il titolo dell'enciclica. Il termine deriva dal greco \"enk\u00fdklos\", \"in giro\", \"in circolo\", e dal latino \"encyclia\" che significa \"generale\" o \"circolare\", ed \u00e8 anche alla base del termine \"enciclopedia\". La Chiesa ortodossa e quella anglicana mantengono ancora tale accezione del termine.\nIn epoca pi\u00f9 recente l'uso di tale documento da parte dei romani pontefici \u00e8 stato ripristinato da papa Benedetto XIV. Comunemente, quindi, con questo termine si intende una lettera pastorale del Papa della Chiesa cattolica su materie dottrinali, morali o sociali, indirizzata ai vescovi della Chiesa stessa e, attraverso di loro, a tutti i fedeli.\nChiesa cattolica.\nDiritti d'autore sulle encicliche papali.\nIl decreto firmato il 31 maggio 2005 dal Segretario di Stato vaticano, cardinale Angelo Sodano, affida alla Libreria Editrice Vaticana i diritti d'autore su tutte le parole del Papa. Quindi, a partire dalla \"Deus caritas est\" di Benedetto XVI, qualsiasi testo che ha come autore il Papa (encicliche, Angelus, Regina Coeli, catechesi e allocuzioni) o un qualsiasi dicastero della Santa Sede \u00e8 protetto da diritti d'autore e pu\u00f2 essere pubblicato solo dalla Libreria editrice vaticana. Nessuna casa editrice potr\u00e0 pi\u00f9 pubblicare il testo di un'enciclica e di un discorso papale senza previo contratto con la LEV."}
{"id": "93353", "revid": "4252", "url": "https://it.wikipedia.org/wiki?curid=93353", "title": "Adolf Just", "text": "Invent\u00f2 il Jungborn o \"fontana della giovinezza\", nonch\u00e9 una serie di terapie all'aperto. \nFond\u00f2 una casa di cura ad Harz e scrisse il libro \"Ritorno alla natura\". Non si occup\u00f2 solo di guarigione ma del modo di vestire, dell'istruzione, dell'agricoltura, di nutrizione (privilegiava l'alimentazione naturale integrale, noci e frutta e considerava il fuoco nemico della salute) e fu molto critico sulle vaccinazioni e sulla vivisezione. \nLa base della sua presunta terapia consisteva in abbassare il calore viscerale con acqua fredda, terra (che ritiene pi\u00f9 potente dell'acqua), fango sull'addome e sui genitali."}
{"id": "93355", "revid": "767487", "url": "https://it.wikipedia.org/wiki?curid=93355", "title": "Emanuel Felke", "text": "Erdmann Felke pratic\u00f2 la naturopatia con eterno conflitto interiore fra teologia e scienza; us\u00f2 anch'esso a scopo terapeutico terra, acqua, erbe e ader\u00ec all'omeopatia unicista e complessista di derivazione spagirica (sviluppatasi in Germania nell'800).\nUn\u00ec a queste discipline la terapia nutrizionale (approfond\u00ec gli studi di Ragnar Berg) e prescrisse verdure, frutta, latticini, poca carne.\nLa sua terapia dietetica ha predilezione per il crudo, i digiuni, l'eliminazione del sale e dello zucchero e i cibi troppo ricchi.\nEgli pratic\u00f2 anche l'iridologia (ha fatto il primo disegno topografico dell'iride) e la fisiognomica. \nDivenne famoso per il bagno di argilla (da togliere una volta secco con l'automassaggio) e fond\u00f2 un centro a Jungborn dove i pazienti potessero giovarsi dallo sfuggire ai loro obblighi quotidiani. \nIpotizz\u00f2 l'importanza del magnetismo terrestre e utilizz\u00f2 a scopo mediaco sia le correnti galvaniche che l'ipnosi. \nLa formulazione di Felke \u00e8 ancora commercializzata dal Dr. Mauch di Goppingeh ed esistono ancora due case di cura Felke in Germania."}
{"id": "93362", "revid": "1610933", "url": "https://it.wikipedia.org/wiki?curid=93362", "title": "Pavoncella", "text": ""}
{"id": "93363", "revid": "124123", "url": "https://it.wikipedia.org/wiki?curid=93363", "title": "Arnold Rikli", "text": " Come naturopata \u00e8 ideatore del concetto di dinamismo nella cura, ottenibile tramite bagni di sole e vapore e il camminare a piedi nudi nell'erba ed \u00e8 considerato uno dei precursori del naturismo."}
{"id": "93365", "revid": "2227495", "url": "https://it.wikipedia.org/wiki?curid=93365", "title": "Pieter Bruegel il Vecchio", "text": "\u00c8 generalmente indicato come il Vecchio per distinguerlo dal figlio primognito, Pieter Bruegel il Giovane. Anche il secondogenito Jan Bruegel il Vecchio segu\u00ec le orme paterne e cos\u00ec pure il nipote Jan Bruegel il Giovane.\nBiografia.\nLe informazioni sulla vita di Bruegel sono scarse e lacunose, talvolta contraddittorie; principalmente derivano dallo \"Schilderboek\" di Karel van Mander, una sorta di Vasari fiammingo (1604).\nOrigini e formazione.\nData e luogo di nascita precisi sono ignoti, ricavabili solo in via deduttiva. A quei tempi non esistevano registri anagrafici delle nascite, e solo nel 1551 Pieter Bruegel venne citato per iscritto per la prima volta, quando entr\u00f2 a far parte della Corporazione di San Luca di Anversa qualificandosi come maestro. Essendo l'et\u00e0 di ingresso in tale corporazione fissata intorno ai 21/25 anni, si \u00e8 collocata la data di nascita tra il 1525 o il 1530, mentre le origini si collocano a Breda o in un paese vicino a seguito di una menzione non documentabile di Lodovico Guicciardini, che nella sua \"Descrittione de' Paesi Bassi\" (edita ad Anversa nel 1567, quindi contemporanea al pittore) lo ricorda come \"Pietro Brueghel di Breda\". Van Mander lo voleva del villaggio di Br\u00f6ghel nel Brabante Settentrionale, anche se nella registrazione alla corporazione di Anversa si firm\u00f2 \"Brueghels\", con una \"s\" che farebbe pensare a un patronimico (Pietro figlio di Bruegel), come sottoline\u00f2 Max Friedl\u00e4nder.\nIn base a quanto riferito da Karel van Mander, si form\u00f2 a Bruxelles alla scuola di Pieter Coecke van Aelst, pittore di corte di Carlo V, architetto, disegnatore di arazzi, persona colta (autore di traduzioni del Vitruvio e di Sebastiano Serlio), che aveva viaggiato in Italia ed in Turchia. Tale ipotesi non \u00e8 avallata da una parte della critica, che non ravvisa elementi di continuit\u00e0 stilistica tra Bruegel e van Aelst, sebbene Pieter ne sposasse la figlia Mayeken Verhulst Bessemers. Pu\u00f2 darsi quindi che Coecke sia stato per lui un amico paterno e un interlocutore da cui venire iniziato a specifici indirizzi culturali, piuttosto che un vero e proprio maestro di bottega.\nFu pi\u00f9 fondamentale, per la sua carriera, il contatto con l'incisore ed editore di stampe Hieronymus Cock di Anversa, che ebbe il merito di avvicinarlo alle opere di Hieronymus Bosch. Cock infatti gli fece riprodurre una serie di disegni di Bosch, appartenente alla generazione precedente a quella di Bruegel, da usare come base per la traduzione in opere incisorie. Nello studio di Cock si ritrovavano artisti, letterati, studiosi e amatori, e circolavano sicuramente idee legate all'Umanesimo, in una versione molto intellettuale, e all'alchimia.\nAd Anversa.\nIl pittore mosse quindi i suoi primi passi nella ricca e cosmopolita Anversa, con una prima documentazione relativa a un perduto trittico per la cattedrale di Malines, realizzato in collaborazione con Pieter Balten. Un primo contatto con l'arte di Bosch \u00e8 documentato dall'incisione \"I pesci grandi mangiano i pesci piccoli\", che Bruegel disegn\u00f2 (non fu mai incisore, ma solo fornitore di disegni da riprodurre a stampa) e che l'editore Cock pubblic\u00f2 con la firma di Bosch, giocando su una continuit\u00e0 che poteva garantire una facile presa commerciale.\nMa se Bruegel attingeva al repertorio (peraltro non esclusivo) dell'illustre collega, i risultati sono ben diversi: i \"grilli\" mostruosi di Bruegel erano ormai inseriti in uno spazio consapevolmente moderno, in cui paesaggio e figure si spartivano razionalmente la superficie disponibile.\nViaggio in Italia.\nNel 1551, forse su invito dello stesso Cock, Bruegel doveva essere pronto a partire per l'Italia. Non si conoscono i tempi esatti del viaggio, ma i luoghi visitati sono registrati precisamente in una serie di disegni. Dovette passare da Lione, come ricorda l'esistenza di due tempere con vedute di tale citt\u00e0 (oggi perduti), gi\u00e0 inventariati alla morte di Giulio Clovio nel 1577. Attravers\u00f2 le Alpi (\"Paesaggio alpino\", 1551 circa) e visit\u00f2 il Lago Maggiore. Prosegu\u00ec per Roma, dove si ferm\u00f2 certamente a lungo come ricordano un gran numero di opere, solo in parte pervenuteci: un disegno della \"Ripa Grande a Roma\" (1551-1553 circa), la menzione di un suo dipinto in un inventario romano seicentesco, due stampe derivate da disegni suoi (\"Psiche e Mercurio\" e \"Dedalo e Icaro\", riferibili al 1553 circa), un'incisione con veduta di Tivoli sulle propaggini dei monti Tiburtini (\"Prospectus tyburtinus\"). Non ci sono indizi di contatti diretti con gli artisti dei circoli romani, n\u00e9 di altre citt\u00e0, sebbene sia difficile immaginare che il pittore non abbia ammirato i capolavori di Michelangelo, come il recente \"Giudizio universale\", da cui peraltro non fu influenzato.\nVisit\u00f2 poi Napoli (dipinto con \"Veduta del porto di Napoli\", data imprecisata) e nel 1552 circa rappresent\u00f2 Reggio Calabria in un disegno (\"Veduta di Reggio\" conservato al Museo Boymans di Rotterdam) in cui la citt\u00e0 \u00e8 in fiamme per un attacco dei Turchi. Infine, in un'incisione del 1561 di Frans Huys, basata su un suo disegno perduto, \u00e8 raffigurata una battaglia nello Stretto di Messina che presume una conoscenza precisa dei luoghi. L'apocalittica visione di Reggio devastata dalle incursioni piratesche impression\u00f2 talmente Bruegel da costituire un tema ricorrente nei suoi dipinti successivi.\nAltre informazioni si ricavano da lettere successive, indirizzate dal geografo bolognese Scipio Fabus all'amico e collega Abraham Ortelius nel 1561, in cui si ricorda la visita del maestro fiammingo. Echi del viaggio in Italia si colgono inoltre, oltre che nei paesaggi, in alcuni dettagli delle sue opere successive, come il \"Trionfo della morte\", che ricorda quello di Palermo, o la \"Torre di Babele\", la cui struttura architettonica richiama la mole del Colosseo.\nNel 1555 circa dovette rimettersi in viaggio per tornare ad Anversa, ritraendo durante il tragitto la valle del Ticino e passando forse da Innsbruck. Vedute alpine e prealpine si ritrovano negli sfondi di molte opere note.\nAttivit\u00e0 nei Paesi Bassi.\nNegli anni successivi l'artista continu\u00f2 a occuparsi di disegni da tradurre in incisioni e di dipinti, che esegu\u00ec in maniera continuativa solo a partire dal 1562. Ad Anversa entr\u00f2 in circoli intellettuali che furono per lui stimolo, ma anche principale bacino di committenza. Tra i partecipanti c'erano il cartografo Ortelius, il filosofo e incisore Coornhert, il tipografo Plantin, l'incisore Goltzius, oltre all'editore Cock. Uno dei suoi pi\u00f9 attivi collezionisti fu il cardinale Antoine Perrenot de Granvelle, governatore dei Paesi Bassi e amico di Filippo II di Spagna.\nTra le opere che possono certamente essere ricondotte alla sua mano, classificabili nella pittura di paesaggio, si ricorda \"Paesaggio fluviale con la parabola del seminatore\" (prima tavola firmata e risalente al 1557). Sempre nel 1557 realizz\u00f2 la serie calcografica dei \"Sette peccati capitali\".\nFino al 1559 si firm\u00f2 come \"Brueghel\", per poi passare, non si sa come mai, alla firma \"Bruegel\". Nel 1562 probabilmente comp\u00ec un viaggio ad Amsterdam e a Besan\u00e7on e lo stesso anno realizz\u00f2 il \"Suicidio di Saul\".\nTrasferimento a Bruxelles.\nNell'estate del 1563 si spos\u00f2 ad Anversa con Mayeken Coecke (figlia di Pieter Coecke, suo maestro) e si trasfer\u00ec quindi a Bruxelles, dove riprese a dipingere. Se Bruxelles e Anversa distavano appena una quarantina di chilometri, l'ambiente dei due centri era molto diverso, aristocratica la prima quanto mercantile la seconda. In quegli anni la citt\u00e0 di Bruxelles era ricca, ma funestata da condanne, esecuzioni ed episodi sanguinosi; nonostante ci\u00f2, qui Bruegel trascorse gli anni pi\u00f9 fecondi. Gi\u00e0 nel 1563 vide la luce una delle sue opere pi\u00f9 celebri: la \"Torre di Babele\".\nNel 1564 venne alla luce Pieter, suo primogenito, anche lui destinato a diventare pittore; nello stesso anno dipinse la \"Salita al Calvario\". Il periodo compreso tra il 1565 ed il 1568 fu abbastanza prolifico per la produzione pittorica dell'artista, con la realizzazione di pregevoli opere quali la serie dedicata ai \"Mesi\", da alcuni indicata come la prima rappresentazione di paesaggi indipendenti in pittura su scala monumentale. Nel 1566 Nilaes Jonghelinck possedeva ben sedici opere di Bruegel, comprese le sei tavole dei \"Mesi\".\nUltimi anni e morte.\nNelle opere pi\u00f9 tarde l'umanit\u00e0 brulicante indietreggia gradualmente fino ad arrivare a figure in primo piano, come nei volti di vecchi che sembrano riflettere su se stessi in maniera pi\u00f9 pacata, quasi a fare i conti con la fine imminente. Opere come il \"Ladro di nidi\", il \"Paese della cuccagna\" o il \"Banchetto nuziale\" offrono maggior spazio alle figure umane, con proporzioni pi\u00f9 grandi nella scena e distribuite nello spazio con maggiore monumentalit\u00e0. Il \"Banchetto nuziale\" in particolare sembra mostrare un coinvolgimento del pittore alla gioia dell'evento, che gli fa abbandonare il tradizionale distacco: non a caso nell'ultima figura sulla destra inser\u00ec il suo autoritratto nell'atto di confessarsi.\nNel 1568 nacque il secondogenito Jan, noto come \u201cdei Velluti\u201d.\nNella \"Parabola dei ciechi\", del 1568, inscen\u00f2 un tema gi\u00e0 affrontato da Bosch e Metsys, trasmettendo un senso di crudezza frammisto a una colorazione grottesca e soprattutto drammatica. Invece il paesaggio fa da contraltare, con la sua calma e tranquillit\u00e0, alla processione umana che si avvia ad una miserabile fine.\nLe circostanze della sepoltura di Bruegel sono uno dei pochi elementi certi nella sua biografia: nella chiesa di Notre-Dame-de-la-Chapelle a Bruxelles esiste ancora la lapide con un'iscrizione fatta apporre nel 1676 da un suo pronipote e che riporta: \"\" (\"Mor\u00ec l'anno 1569\"). A testimonianza dell'alta considerazione che all'epoca ancora rivestiva la sua figura, la sua tomba venne adornata da un dipinto di Rubens ancora in loco.\nI figli continuarono l'attivit\u00e0 artistica del padre. Pieter ne imit\u00f2 i modi, rivolgendosi a una committenza piccolo-borghese che non gli garant\u00ec una solida tranquillit\u00e0 economica. Jan invece si dedic\u00f2 a un circuito di clienti di livello pi\u00f9 alto, inventandosi uno stile pi\u00f9 rarefatto e di una finezza quasi da miniaturista.\nTemi.\nIl tema fondamentale dell'opera di Bruegel \u00e8 sicuramente la meditazione sull'umanit\u00e0, soprattutto contadina, ritratta in episodi quotidiani. Si tratta di una cronaca dalla precisione lenticolare e priva di qualsiasi idealizzazione. Portato in primo piano e spesso ritratto nei suoi istinti pi\u00f9 bassi, l'uomo di Bruegel \u00e8 una creatura goffa e viziosa, calata in un universo per niente idilliaco in cui neanche la fede offre un sicuro riparo, ma anzi \u00e8 spesso derisa o ridotta a semplice superstizione. Paure, vizi, deformazioni fisiche e morali sono riprodotte con occhio lucido e, per quanto possibile, oggettivo, privo di compiacenze verso quel mondo, ma esente anche dal disprezzo del medesimo. Il grottesco e la caricatura appaiono usati in maniera non fine a se stessa, ma come simbolo di peccati e debolezze umane, spesso conditi da una garbata ironia. La sua arte si leg\u00f2 a quella di Bosch per l'impeto fantastico e la capacit\u00e0 di penetrazione all'interno del magma delle passioni umane, ma se ne distacc\u00f2 per il lato realistico e l'aderenza \"corporale\" ai fatti concreti.\nA differenza degli italiani del Rinascimento, l'uomo per Bruegel e per i nordici in generale non gode della fiducia datagli dalla filosofia e dalla protezione divina, ma \u00e8 sopraffatto dalla Natura e rimpicciolito nella sua impotenza e nell'indifferenza generale. Per questo i suoi soggetti non hanno niente di ideale, ma sono piuttosto scrutati nella loro forma reale, per certi versi iper-reale.\nQuello che emerge \u00e8 un caos brulicante senza via di scampo, alleggerito per\u00f2 da un'attenzione rivolta spesso ai risvolti pi\u00f9 comici che tragici. L'ironia, la riflessione intellettuale, la decantazione dei valori popolari riscatta le sue opere da una semplice cronaca di costume. Non basta ai suoi personaggi la redenzione e la penitenza fittizia delle quaresime, poich\u00e9 il loro destino \u00e8 ineluttabile. Ci\u00f2 si vede nel terrore che li colpisce quando si rendono conto di essere davvero prossimi alla fine, senza scampo, in opere quali la \"Testa di vecchia contadina\" in cui il misero volto, residuo umano dove gi\u00e0 si intravede il teschio, offre una sorta di stupito timore dagli echi luttuosi.\nUnica figura che scampa dalle condanne dell'esistenza terrena \u00e8 il pastore, un soggetto inserito spesso nei dipinti di Bruegel, quale figura immobile che rappresenta il contrasto e l'ammonimento, la rassegnazione di fronte alle tempeste del mondo e che scompare nelle opere pi\u00f9 cupe della fase finale.\nUn altro tema fondamentale \u00e8 quello della Natura, che si legge nelle vaste aperture paesistiche, spesso ispirate alle vedute colte durante il viaggio in Italia, che ne fanno un continuatore ideale della scuola danubiana. Scorci delle Alpi, del Lago Maggiore, di Roma, Napoli e Messina appaiono sovente come quinte architettoniche per le feste contadine, frequentemente avvolti di una luce propria. La bellezza degli scorci contrasta spesso con la bassezza degli esseri che popolano quei mondi, amplificandosi l'un l'altra.\nCompaiono poi qua e l\u00e0 allusioni ai drammatici avvenimenti della storia contemporanea, con le sanguinose lotte per l'indipendenza politica e religiosa delle future Province Unite. Tali riferimenti all'attualit\u00e0 oggi possono apparire ormai trasfigurati in una riflessione pi\u00f9 generale sulla drammaticit\u00e0 del destino umano, sul dolore, la perdita e l'affanno.\nUn'altra chiave di lettura della sua opera \u00e8 poi quella alchemica, la pseudo-scienza dell'epoca con cui si cercava di arricchirsi producendo oro, di curare le malattie e prolungare la vita. Oggetti sparsi nascondono simboli precisi, riconoscibili solo dalle \u00e9lite, calati e camuffati per\u00f2 nell'umanit\u00e0 scanzonata e sgangherata del popolino.\nStile.\nBruegel aveva a sua disposizione una solida preparazione da disegnatore, maturata nell'arte incisoria e, per certi versi, simile a quella del cartografo, capace di descrivere i dettagli pi\u00f9 minuti con pulizia di tracciato ed equilibrio impaginativo. Avvicinandosi all'apparente caos delle grandi opere si trovano uomini e oggetti rappresentati con cura e con una collocazione precisa, proprio come i nomi e i particolari su una cartina geografica. Massimo esempio di tale tecnica compositiva \u00e8 il dipinto dei \"Proverbi fiamminghi\" (1559), in cui circa centoventi ammonimenti e modi di dire della saggezza popolare sono organizzati nello scorcio di un villaggio. L'amore per il dettaglio, tipicamente fiammingo, andava cos\u00ec a esaltarsi con le aperture paesistiche, ad ampio respiro.\nLa maestria tecnica permetteva al pittore anche di restituire l'impalpabile componente atmosferica dei suoi paesaggi, nonch\u00e9 la materia fisica e vibrante delle figure, con risultati che nessuno dei suoi seguaci, a partire proprio dal figlio, riusc\u00ec a eguagliare pienamente.\nFortuna critica.\nUn po' come Bosch, Bruegel non decor\u00f2 chiese o luoghi pubblici, ma la sua arte fu apprezzata, e molto, da una ristretta cerchia di amici e collezionisti. La fortuna della sua opera \u00e8 documentata, oltre che dalle testimonianze, dall'enorme quantit\u00e0 di copie dei suoi lavori, che dichiarano l'ammirazione di chi, impossibilitato ad avere un suo originale, si accontentava almeno di una riproduzione. Tra i suoi migliori committenti ci furono il cardinale Perrenot di Granvelle e Niclaes Jonghelinck; quest'ultimo in particolare nel 1566 arriv\u00f2 a possedere sedici dipinti dell'artista, tra cui le tavole dei \"Mesi\", opere cos\u00ec stimate che la citt\u00e0 d'Anversa avrebbe poi richiesto per farne dono all'arciduca Ernesto d'Asburgo. Lo stesso nobile austriaco acquist\u00f2 anche, per 160 fiorini, il \"Banchetto nuziale\". Nel 1572 il canonico Morillon scriveva al cardinale Granvelle che non c'era pi\u00f9 speranza di recuperare i quadri di Bruegel che gli erano stati sottratti nel sacco di Malines, aggiungendo che le opere del maestro \"dopo la sua morte sono ancora pi\u00f9 ricercate di prima, e vengono valutate cinquanta, cento, fin duecento scudi\".\nNel secolo successivo, tra gli amanti della sua arte, figur\u00f2 Rubens, amico di suo figlio Jan e proprietario di ben dodici suoi dipinti, come risulta dall'inventario redatto alla sua morte nel 1640.\nDifficile da inquadrare, la figura di Bruegel venne letta nei secoli nelle maniere pi\u00f9 disparate: contadino o borghese, cattolico osservante o libertino, umanista o satirico, seguace di Bosch o ultimo dei Primitivi... la sua arte venne etichettata via via come realista, paesaggistica, di genere, favolosa, bizzarra, ecc.. Nello stesso secolo Robert Herrick, in un suo poema, affianc\u00f2 il nome di Brugel a quello di sommi artisti come Holbein, Raffaello, Rubens e altri. Lodato da Vasari, venne trattato con ampiezza da Karel van Mander nello \"Schilderboek\", anche se quest'ultimo enfatizz\u00f2 eccessivamente le differenze con l'arte \"aulica\" italiana, dandone un giudizio per certi versi precostituito e dequalificante, nel complesso geniale ma talvolta grossolano e addirittura volgare. Tali valutazioni condizionarono negativamente la percezione di Bruegel per secoli. Tra il XVIII e il XIX secolo la sua opera sub\u00ec una relegazione nel genere popolare, confondendo spesso le sue opere originali con quelle dei seguaci.\nNel Settecento ad esempio Descamps (\"La vie des peintres...\", 1753) non solo lo releg\u00f2 all'ambito secondario della pittura popolaresca, ma pure in tale settore lo consider\u00f2 inferiore a molti altri, preferendogli colleghi come Brouwer e il piacevole Teniers il Giovane. Ancora Waagen, nel 1869, dedic\u00f2 a Bruegel appena una pagina scarsa, mentre a Teniers ne concesse sei. \u00c8 chiaro che sul giudizio del pittore influissero anche le difficolt\u00e0 nel distinguere i lavori originali dalle copie e le derivazioni, ma c'era anche un'attenzione spropositata all'anedottistica sulla sua figura, al lato pi\u00f9 popolaresco e meno edificante della sua opera, ma tanto da valergli il soprannome \"Piet den Drol\", cio\u00e8 Pietro il Buffo. Solo qualche episodica menzione incrin\u00f2 tale visione negli anni successivi. Mariette ad esempio accost\u00f2 i suoi paesaggi a quelli di Tiziano.\nTempo dopo Baudelaire us\u00f2 a proposito di lui le parole: \"una cafarnao diabolico e grottesco che si pu\u00f2 interpretare soltanto come una sorta di grazia singolare e satanica\", sicuramente una definizione affascinante, ma con il sospetto insistente che pi\u00f9 che a Bruegel il critico avesse in mente Bosch. Nell'Ottocento i grandi musei, a parte la collezione storica del Kunsthistorisches, non acquistavano le sue opere e se i musei reali di Bruxelles comprarono la \"Caduta degli angeli ribelli\" fu solo perch\u00e9 la ritenevano di Bosch. La critica romantica ne riscopr\u00ec la forza espressiva e la vena malinconica, nonch\u00e9 i temi di riflessione esistenziale.\nBisogn\u00f2 aspettare il nuovo secolo quando, dopo le intuizioni di Riehl (1884), che risollev\u00f2 la sua figura tra quelle dei contemporanei, e lo studio di Romdahl (1904-1905), Van Bastellaer e Hulin de Loo dedicarono al pittore uno studio scientifico, culminato nella pubblicazione di un catalogo delle sue opere, edito nel 1907, in cui si affrontano anche valutazioni stilistiche e iconografiche.\nScacciata gradualmente la figura del Bruegel \"buffo\" e \"contadino\", il rischio opposto che corse la critica successiva fu quello di scivolare in interpretazioni troppo intellettualistiche della sua opera, a volte troppo dense di implicazioni esoteriche, politiche, polemiche e moraleggianti. L'attenzione sulla cultura, la raffinatezza, la sottile vena ironica delle sue opere, per quanto giustificata, non deve infatti tralasciare, secondo la critica pi\u00f9 moderna, i valori propriamente pittorici e lirici della forma, nonch\u00e9 il disinteresse per la bellezza classica, la ricerca del vero e del reale imperterrita, il senso per il movimento, la composizione, la scansione spaziale, il colore sobrio e vivo. In tale ottica Bruegel appare come un pittore pi\u00f9 che mai vitale e moderno, giustificando il grande amore che tutt'oggi il pubblico tributa alle sue opere."}
{"id": "93366", "revid": "547034", "url": "https://it.wikipedia.org/wiki?curid=93366", "title": "Pantalera", "text": "La pantalera, o pallapugno alla pantalera (dal termine piemontese \"pantalera\"), \u00e8 una variante della pallapugno. \u00c8 praticato nel sud del Piemonte (Alba, Cortemilia, Feisoglio, Gorzegno, Monesiglio, Murialdo, Niella Belbo) e nel nord della Liguria, generalmente nelle piazze centrali dei paesi. \nLa differenza principale rispetto alla pallapugno \u00e8 il servizio: la palla non viene colpita dal battitore con un pugno, ma lanciata in modo da rimbalzare su una piccola tettoia obliqua appoggiata al muro e sollevata di circa due metri da terra. \nDa questo in poi il gioco si svolge come nella pallapugno, ma con la disputa di sole due cacce. Il giocatore che lancia la palla sulla pantalera viene detto \"campau \"o\" battitore\".\nLa differenza nel regolamento riduce l'importanza della forza fisica e permette talvolta ai giocatori anziani ma molto esperti di prevalere su quelli pi\u00f9 giovani, sfruttando i rimbalzi imprevedibili che la palla pu\u00f2 avere sulla pantalera o contro i tetti, le pareti e i balconi delle case.\nLa pantalera \u00e8 la versione pi\u00f9 tradizionale del pallone elastico, potendo essere giocata anche negli spazi ristretti tra le case e non richiedendo un terreno di gioco apposito all'interno di uno sferisterio.\nBibliografia.\nVioglio Ferdinando, \"Vespro e pantalera al tempo delle vocazioni\", L\u2019Artigiana, Alba 2015."}
{"id": "93367", "revid": "287204", "url": "https://it.wikipedia.org/wiki?curid=93367", "title": "Campo Tencia", "text": "Il Pizzo Campo Tencia \u00e8 una montagna delle Alpi alta 3.071\u00a0m s.l.m. \u00c8 la cima pi\u00f9 alta del gruppo omonimo. Sulla parete nord-est della cima si trovano il Ghiacciaio Grande di Croslina e il Ghiacciaio Piccolo di Croslina che, fino all'inizio del ventesimo secolo, formavano un solo ghiacciaio.\nStoria.\nLa prima ascensione a questa vetta venne descritta da G. Studer, nell'almanacco del CAS del 1868-1869. L'ascesa fu molto laboriosa. Partiti da Dalpe, aggirarono a sud il \"Pizzo Penca\", prima in val Chironico e poi in val di Prato, da dove raggiunsero la cresta est e poi la cima. Probabilmente il ghiacciaio a quei tempi doveva essere molto pi\u00f9 vasto e inaccessibile.\nDescrizione.\nIl gruppo del Campo Tencia comprende una decina di cime, con altre tre vette sopra i 3000\u00a0m: il \"Pizzo Penca\" 3038\u00a0m il pi\u00f9 meridionale, il \"Pizzo Tenca\" 3035\u00a0m e il \"Pizzo Croslina\" di 3012\u00a0m il pi\u00f9 settentrionale. Il gruppo si estende tra i \"Pizzi di Morghirolo\", Val Piumogna, Valle Leventina, Val Chironico, Pizzo Barone, Val di Prato, Val Lavizzara. Il pizzo Campo Tencia \u00e8 la montagna pi\u00f9 alta interamente in territorio ticinese e si trova circa a met\u00e0 tra il Bas\u00f2dino e l'Adula, le due montagne pi\u00f9 alte del cantone.\nRifugi.\n Campo Tencia su Hikr.org"}
{"id": "93368", "revid": "287204", "url": "https://it.wikipedia.org/wiki?curid=93368", "title": "Michele Rajna", "text": "Biografia.\nFratello del filologo Pio Rajna, fu convittore del Collegio Ghislieri e allievo di Giovanni Schiaparelli presso l'osservatorio di Brera dove entr\u00f2 subito dopo la laurea conseguita all'Universit\u00e0 degli Studi di Pavia nel 1878. Nel 1903 vinse il concorso per la cattedra di Astronomia dell'Universit\u00e0 di Bologna dopo aver rifiutato, nel 1897, quella presso l'Universit\u00e0 di Palermo per non dover lasciare Milano. Gli fu affidata la direzione dell'Osservatorio astronomico di Bologna che cerc\u00f2 subito, ma invano, di far trasferire in una posizione pi\u00f9 idonea su una collina nei pressi; si dovette attendere fino al 1933 per vedere la costruzione della succursale di Loiano.\nLe principali ricerche di Rajna si concentrarono sull'astronomia geodetica e sulla correlazione fra magnetismo terrestre ed attivit\u00e0 solare. Divenne noto anche per aver pubblicato un volume di tavole logaritmiche con Otto M\u00fcller, che ebbe numerose edizioni nei \"Manuali Hoepli\", diventando cos\u00ec la pi\u00f9 diffusa opera del genere in Italia.\nFu socio dell'Accademia nazionale dei Lincei e di quella di Bologna."}
{"id": "93369", "revid": "1573940", "url": "https://it.wikipedia.org/wiki?curid=93369", "title": "Suadjkara", "text": "Biografia.\nQuesto sovrano \u00e8 citato solamente dal Canone Reale.\nLo stesso prenomen compare anche una seconda volta nella posizione 8.6 dello stesso testo.\nAnche sulla durata del regno mancano del tutto le informazioni e l'unica cifra leggibile (...6 ) non \u00e8 attribuibile con sicurezza al numero di anni, mesi o giorni."}
{"id": "93374", "revid": "1005847", "url": "https://it.wikipedia.org/wiki?curid=93374", "title": "Pinyin", "text": "Con il termine Pinyin (\u62fc\u97f3, letteralmente \"trascrivere-suoni\") ci si riferisce generalmente allo H\u00e0ny\u01d4 P\u012bny\u012bn (), che \u00e8 un sistema per trascrivere in alfabeto latino la pronuncia del cinese moderno.\nIl Pinyin \u00e8 pi\u00f9 precisamente un sistema di romanizzazione, ovvero una trascrizione in caratteri latini che include una notazione fonetica. Usando sillabe composte da lettere latine, dotate di alcuni segni diacritici per rappresentare i toni (\u58f0\u8c03) con cui pronunciare le sillabe stesse, il Pinyin fornisce una rappresentazione scritta della pronuncia del cinese moderno. Con questo termine ci si riferisce al cinese mandarino (\u666e\u901a\u8bdd, \"P\u01d4t\u014dnghu\u00e0\", letteralmente \"Parlata Comune\"), la lingua ufficiale della Repubblica Popolare Cinese (\u4e2d\u534e\u4eba\u6c11\u5171\u548c\u56fd) e dell'isola di Taiwan (\u53f0\u6e7e\u5c9b).\nIl Pinyin \u00e8 stato riconosciuto come standard internazionale (ISO). \u00c8 il sistema di trascrizione ufficiale adottato dalla Repubblica Popolare Cinese, da Singapore e Taiwan.\nIn ambito internazionale il Pinyin \u00e8 usato per traslitterare nomi e parole cinesi sulla carta stampata e su Internet essendosi ormai affermato come standard internazionale (e nell'uso della Cina stessa), con l'abbandono del sistema Wade-Giles basato sulla fonetica inglese, oltre ad essere impiegato nell'insegnamento della lingua cinese e a costituire un metodo di \"input\" assai diffuso per digitare caratteri cinesi servendosi della tastiera di un computer.\nStoria.\nL'idea della necessit\u00e0 di un rinnovamento linguistico per la Cina ha origini tracciabili all'inizio dell'era repubblicana; inizialmente promossa nell'ambito del Movimento democratico borghese, fu fatta propria anche da alcune delle figure coinvolte nel movimento del 4 maggio 1919 nell'Universit\u00e0 di Pechino (\u5317\u4eac\u5927\u5b66). Prima di tale data era gi\u00e0 stata creata una commissione per la riforma della lingua, e nei due decenni successivi sono documentati alcuni tentativi di elaborare un alfabeto fonetico per il cinese, che per\u00f2 non portarono a successi tangibili.\nDopo la presa del potere da parte delle forze comuniste in Cina, nel 1949 si dette l'avvio ai lavori per una riforma della scrittura (quella all'origine del sistema di scrittura semplificato). Nei due decenni precedenti erano gi\u00e0 stati fatti dei tentativi di elaborazione di un alfabeto fonetico del cinese basandosi su differenti sistemi di scrittura, come i caratteri cinesi stessi e l'alfabeto cirillico. La scelta finale cadde sull'alfabeto latino, che nella sua prima versione venne adottato dalla Commissione sulla Riforma della Lingua gi\u00e0 nel 1956, per poi venire rivisto e adottato ufficialmente come alfabeto fonetico per il cinese l'11 febbraio 1958 nel corso della quinta sessione plenaria del primo Congresso nazionale del popolo. Una delle figure prominenti nello sviluppo del pinyin fu Zhou Youguang (\u5468\u6709\u5149), che \u00e8 spesso chiamato \"il padre del pinyin\". Le esigenze politiche che determinarono la necessit\u00e0 di creare un alfabeto fonetico per il cinese sono ben espresse da un discorso di Zhou Enlai del 10 gennaio 1958. Egli affermava come lo scopo primario del Pinyin fosse facilitare la diffusione in Cina della lingua comune.\nConcepito inizialmente come uno strumento atto soltanto a facilitare l'apprendimento della lingua cinese negli adulti e nei bambini, il Pinyin venne largamente sperimentato nell'ambito dell'istruzione primaria, per poi venire introdotto nelle scuole elementari e impiegato in campagne di alfabetizzazione della popolazione adulta, sino a diffondersi ampiamente nel resto del paese a partire dagli anni 70. La sua diffusione si estese all'ambito dell'industria, del commercio, e degli studi culturali. Come strumento di educazione degli scolari cinesi alla fonetica della propria lingua, il pinyin si sostitu\u00ec al Bopomofo (\u6ce8\u97f3\u7b26\u53f7). Nel 1979 la Repubblica Popolare lo promosse a standard ufficiale per le trascrizioni di caratteri cinesi in alfabeto latino. In ambito nazionale e internazionale, esso si impose gradualmente al di sopra dei sistemi di trascrizione e traslitterazione precedentemente utilizzati, tra i pi\u00f9 diffusi dei quali si trovava il Wade-Giles di matrice anglosassone (elaborato nel 1859 e modificato nel 1912) e il Gwoyeu Romatzyh. Nel 1982 la diffusione del Pinyin a livello mondiale venne confermata dalla sua adozione da parte della Organizzazione Internazionale per le Standardizzazioni (ISO) come standard per la romanizzazione della lingua cinese moderna. Standard che viene regolarmente rivisto e aggiornato dall'ISO (una prima volta nel 1991, e una seconda volta nel 2014).\nNegli anni di adozione e diffusione del Pinyin da parte della Cina Popolare, a Taiwan si preferiva ancora servirsi della romanizzazione Wade-Giles. Sempre a Taiwan, tra il 1999 e il 2000 fece la sua comparsa il Tongyong Pinyin (\u901a\u7528\u62fc\u97f3): si trattava di un sistema di trascrizione della pronuncia che assorbiva elementi provenienti tanto dallo Hanyu Pinyin che dal Wade-Giles, e che nelle intenzioni avrebbe dovuto essere un'alternativa all' Hanyu Pinyin. Adottato come standard ufficiale dal governo di Taiwan, dopo un periodo di poco pi\u00f9 di cinque anni (dal 2002 al 2008) venne ufficialmente accantonato. Dal 1\u00ba gennaio 2009 anche Taiwan ha adottato lo Hanyu Pinyin come standard ufficiale per la trascrizione della lingua cinese, sebbene il Pinyin non venga ancora adottato per l'insegnamento del cinese nelle scuole sull'isola.\nIl Pinyin \u00e8 correntemente impiegato dalla Biblioteca statunitense del Congresso (\"Library of Congress\") degli USA, dall'Associazione delle biblioteche statunitensi (\"The American Library Association\") e dalla maggioranza delle istituzioni internazionali come \"il\" sistema di trascrizione per il cinese. Esso \u00e8 ancora uno dei metodi pi\u00f9 diffusi per digitare al computer i caratteri cinesi, insieme ad altri software come il metodo di input Cangjie (\u4ed3\u9889) o l'alfabeto taiwanese, detto Zhuyin.\nSistemi simili al Pinyin sono stati progettati per operare la trascrizione di vari dialetti e linguaggi di minoranze non \"han\" nella Cina contemporanea. Si calcola che dalla sua introduzione, oltre un miliardo di cinesi abbiano imparato la lingua cinese impiegando il Pinyin.\nL'alfabeto.\nClassificazione delle consonanti e semivocali.\nI suoni del Putonghua vengono segnalati mediante 26 lettere latine costituenti l'alfabeto (\u62fc\u97f3\u5b57\u6bcd P\u012bny\u012bn z\u00ecm\u01d4, \"alfabeto Pinyin\"). Si dividono in iniziali e finali. Le iniziali si dividono a loro volta in consonanti e semivocali. La classificazione, usando le lettere del Pinyin (per la pronuncia in IPA, \"vedi avanti\") e includendo pure le assimilazioni in determinati gruppi, le due nasali finali e la &lt;\u00c8rhu\u00e0&gt; \u513f\u5316 \u00e8 la seguente:\nLe vocali del Pinyin si ordinano cos\u00ec: \"a, o, e, i, u, \u00fc\". In genere, il tono si pone sulla vocale che viene prima nell'ordine indicato. \"Li\u00f9\" (\u516d, sei) \u00e8 una piccola eccezione, perch\u00e9 la pronuncia \u00e8 /'ljou/, visto che la \"o\" precede la \"u\", si segna la \"\u00f2u\" (contratta in \"\u00f9\").\nToni e sandhi tonale.\nToni e sandhi tonale generale.\nIl cinese \u00e8 una lingua tonale. I toni (\u58f0\u8c03 sh\u0113ngdi\u00e0o) si segnano con accenti grafici sopra una vocale non mediana (o con numeri da 1 a 4 appena dopo la sillaba). I toni poi possiedono la caratteristica di trasformarsi in presenza di alcuni particolari raggruppamenti. Il fenomeno di trasformazione si chiama sandhi tonale (\u8fde\u7eed\u53d8\u8c03 Li\u00e1nx\u00f9 bi\u00e0ndi\u00e0o).\nAvvengono anche con due sillabe molto usate nel cinese mandarino, \"B\u00f9\" (no, non) \u4e0d e \"Y\u012b\" (uno/a, un) \u4e00 . Infine, si pu\u00f2 sentire con il raddoppio degli aggettivi monosillabici per dargli un tono pi\u00f9 vivace e forte. Solo in questi tre casi l'accento si modifica anche in latinizzazione/romanizzazione (\u62c9\u4e01\u5316).\nIl sandhi \u00e8 spiegato nella tabella (per la pronuncia precisa delle vocali e consonanti, vedi pi\u00f9 avanti).\nUna sillaba, in base all'intonazione di voce con cui \u00e8 pronunciata, ha almeno cinque significati differenti. Comunque, di una sillaba non sempre esistono delle versioni con tutti e cinque i toni.\nPrima di capire come si pronunciano i toni, \u00e8 necessario dividere la propria tessitura vocale in tre altezze senza forzare la voce: \"massima, media\" e \"bassa.\"\nPer maggiore velocit\u00e0 nell'uso del computer \u00e8 convenzione comune indicare il numero corrispondente al tono dopo ogni sillaba. Ad esempio, con il \"sistema cifra-tono\", la sillaba \"T\u00f3ng\" ( \u540c ) avente intonazione crescente si pu\u00f2 scrivere \"Tong2\" perch\u00e9 ha il secondo tono. il mezzo terzo tono e il mezzo quarto tono restano scritti con \"3\" e \"4\" per non sovraccaricare il sistema tonale di segni e numeri. Nel sandhi tonale col terzo tono che muta in secondo (es. \u5f88\u597d hen3 hao3), se si mantiene il numero \"3\" per indicare il tono originario della sillaba c'\u00e8 meno possibilit\u00e0 di commettere errori durante la fase di apprendimento. Inoltre si rispecchia in pieno il pinyin, che non segnala il sandhi tonale col terzo tono. Il tono neutro/leggero (o \"quinto tono\") si pu\u00f2 indicare con uno 0, un 5 o non indicare. Se non si indica per\u00f2 si crea l'ambiguit\u00e0 tale per cui si potrebbe pensare che c'\u00e8 una dimenticanza. In conclusione, quando avviene il sandhi tonale o si incontra il quinto tono, per una corretta lettura in pinyin/sistema tono-cifra bisogna vedere in che contesto si trova.\nSandhi tonale di b\u00f9 \u4e0d.\nLa sillaba \u4e0d ha di per s\u00e9 il quarto tono discendente, ma si modifica se davanti ad una qualsiasi sillaba avente 4\u00b0: la negazione cambia in 2\u00b0 tono crescente e la regola vuole che avvenga anche un cambiamento a livello ortografico in trascrizione, anche se non sempre avviene. Siccome si segnala in pinyin, anche nel sistema di corrispondenza cifra-tono si pu\u00f2 indicare.\nPer interiorizzare questa regola astratta, si offre una tavola molto esaustiva di tipici esempi concreti da leggere.\nDi contro, \u00e8 altrettanto utile riportare una seconda tavola molto esaustiva e piena di esempi tipici in cui \"non\" avviene il sandhi tonale con \u4e0d, che pertanto conserva il quarto tono :\nSe dentro una struttura potenziale al negativo o un complemento direzionale (letterale e/o figurato) qualunque al negativo, perde il tono anche in traslitterazione. Un paio di esempio a caso sono \u60f3\u4e0d\u8d77\u6765 xi\u01cengbuq\u01d0l\u00e1i e \u770b\u4e0d\u61c2 k\u00e0nbud\u01d2ng .\nSandhi tonale di y\u012b \u4e00.\nLa sillaba \u4e00 di per s\u00e9 ha il primo tono, ma si sente raramente perch\u00e9 viene pronunciato tale solo se preceduto da un prefisso e/o se \u00e8 in fondo al vocabolo. I casi pi\u00f9 diffusi sono quelli in cui c'\u00e8 il prefisso per i numeri ordinali \u7b2c (es.\u7b2c\u4e00 d\u00ecy\u012b), il vocabolo per dire \"luned\u00ec\" (\u5468\u4e00 zh\u014duy\u012b, \u661f\u671f\u4e00 x\u012bngq\u012by\u012b, \u793c\u62dc\u4e00 l\u01d0b\u00e0iy\u012b), il verbo \u7edf\u4e00 t\u01d2ngy\u012b (unificare) e l'aggettivo \u552f\u4e00 w\u011biy\u012b (unico).\nSe succeduto da un primo, secondo e terzo tono, diventa 4\u00b0 crescente in pronuncia e grafia. Di solito quella sillaba \u00e8 un classificatore (e quindi \"Y\u00ec\" indica il numero uno) o la seconda sillaba della parola in casi sporadici:\nSe succeduto da un quarto tono e dal tono neutro, diventa 2\u00b0 crescente. Di solito la seconda sillaba, se non completa la parola, \u00e8 il classificatore (per esempio quello atono \u4e2a ge, usato davanti a una quantit\u00e0 vastissima di parole nel cinese quotidiano, o \u6b21 usato nel complemento d'incidenza):\nNegli aggettivi monosillabici raddoppiati, il secondo si pu\u00f2 sentire col primo tono, ragion per cui si modifica anche in latinizzazione, e si pu\u00f2 sentire l'erizzazione a fine comporto: \u597d\u597d(\u513f) H\u01ceoh\u0101o(r) (\"per benino\").\nIn generale, i toni nel cinese moderno sono nati durante le trasformazioni linguistiche avvenute tra Old Chinese (cinese arcaico) e Middle Chinese (cinese medio). Per la precisione, nel cinese medio erano gi\u00e0 presenti quattro classi di toni e tre intonazioni: piana, crescente e decrescente. Il tono crescente deriva dalla caduta di uno stacco glottale/colpo di glottide/glottal stop a fine sillaba presente nell'Old Chinese, il tono decrescente deriva dalla caduta di una *-s, poi affievolitasi in *-h e infine caduta a fine sillaba mentre tutte le altre sillabe hanno assunto il tono piano o il \"tono entrante\". Quest'ultima classe raggruppava tutte le sillabe che finivano in uno stop consonantico senza rilascio di suono, che tuttora restano nel dialetto cantonese e nei numerosi prestiti linguistici in coreano e vietnamita. Essi erano *-p, *-t e *-k. Tutte le altre sillabe (quelle che finivano in vocale, semivocale, *-n, *-ng e anche *-m oggi conservata in cantonese e coreano) avevano invece il tono piano, come gi\u00e0 accennato. Quando, nel cinese moderno, sono caduti gli stop finali, queste sillabe sono state dotate di un'intonazione. Durante quest'ultima trasformazione \u00e8 nato il terzo tono.\nQueste e molte altre considerazioni sulle variet\u00e0 arcaiche della lingua si possono confermare con l'osservazione della pronuncia dei sinogrammi nelle altre lingue (hanja in Corea, kanji in Giappone, chu nom in Vietnam), che spesso riflettono la variet\u00e0 arcaica.\nTavola di caratteri diffusi HSK1-2 in base alla modulazione tonale.\nPrimo tono (\u7b2c\u4e00\u58f0).\nR.K. = Radicale Kangxi\nEsempi di combinazioni tonali.\nTavola di combinazioni tonali bisillabiche.\nGran parte sono parole bisillabiche, con poi poche combinazioni ex \u4e2a e \u5417 e \u5462, particelle. Svariate sono di HSK1 e 2, tuttavia la compilazione \u00e8 largamente miscellanea e contiene esempi comunque piuttosto diffusi.\nEsempi di pattern tonali trisillabici.\nLa tabella contiene un solo esempio per ogni possibile pattern trisillabico con i primi quattro toni e quattro esempi con un quinto tono finale. Nella prima colonna \u00e8 segnalata la combinazione con le cifre, mentre accanto \u00e8 inserito l'esempio e la romanizzazione pinyin.\nConsonanti e vocali ed erizzazione.\nTavola delle vocali, consonanti, dittonghi, trittonghi.\nPer comodit\u00e0, si riportano soltanto grafia e pronuncia delle iniziali (consonanti, qui rappresentate come isolate) e finali. Queste ultime sono il nucleo della sillaba, cio\u00e8 le vocali, dittonghi e trittonghi, inclusa la scrittura di questi gruppi vocalici in isolamento, cio\u00e8 senza consonante iniziale. Nel nucleo si includono pure vocali o dittonghi che finiscono entrambi con un suono nasale. I due suoni nasali possibili sono \"-n\" e \"-ng\". Nella tabella \u00e8 indicata la versione con e senza lettera maiuscola, insieme a degli esempi semplici o casi tipici per mettere in pratica i suoni sin da subito. Si disambigua che in Pinyin ufficialmente non esiste la grafia corsiva ma solo lo stampato e lo stampatello.\nPer ogni consonante iniziale, si elencano nella seconda tabella in basso tutte le combinazioni possibili con quella iniziale (\"iniziale+tutti i nuclei\"). Non tutte le combinazioni sono possibili: le impossibili sono automaticamente escluse.\nLista di parole diffuse aventi l'erizzazione.\nTenendo presente ci\u00f2 che \u00e8 stato gi\u00e0 spiegato riguardo alla rotacizzazione in cinese (Erhua \u513f\u5316 / \u5152\u5316 oppure \u513f\u5316\u97f3 / \u5152\u5316\u97f3, sporadicamente scritto \u513f\u8bdd), si ricorda che in pinyin si pu\u00f2 indicare affiancando una \"r\" a fianco alla parte finale della sillaba. Nella traslitterazione Zhuyin si indica con \u3126. Non sono presenti variazioni ortografiche in pinyin, sebbene l'erizzazione in taluni casi alteri la pronuncia della sillaba (i fenomeni pi\u00f9 evidenti sono la caduta della codina nasale laddove presente con aggiunta di nasalizzazione se \u00e8 \"-ng\", l'accorciamento delle sillabe come \"ai\" e \"wei\" e la caduta di \"-ei\". Siccome la l'erizzazione \u00e8 diffusa nelle variet\u00e0 settentrionali (con l'eccezione dei dialetti di Chengdu \u6210\u90fd e Chongqing \u91cd\u5e86, situate nel meridione), in generale tutta la pronuncia si accomoda alla variet\u00e0 settentrionale (ex. le consonanti retroflesse restano tali e dittonghi contenenti la \"o\" come \"ao\" tendono a pronunciarsi \"au\"). L'erizzazione si aggiunge per sostituire suffissi come in \u90a3\u91cc e \u6628\u65e5 mutati in \u90a3\u513f e \u6628\u513f oppure si utilizza per aggiungere, in tono molto colloquiale, il significato di \"piccolo\" o \"carino\" o qualcosa in mezzo ai due. L'erizzazione \u00e8 a prescindere neutra a livello tonale, quindi questa codina sonora si intona secondo il tono della sillaba in cui trova. Ad esempio, siccome con il quarto tono l'intonazione scende in picchiata da acuta a grave, l'erizzazione si trover\u00e0 automaticamente nel registro grave. Nella tabella sottostante si indicano alcune delle parole pi\u00f9 diffuse aventi l'erizzazione (che in cinese \u00e8 assolutamente facoltativa) e la trascrizione corretta in pinyin. Tutte le espressioni, tranne quattro appartenenti al celeberrimo dialetto di Pechino (\u5317\u4eac\u8bdd B\u011bij\u012bnghu\u00e0), si trovano nel cinese mandarino e sono spesso segnalate nei dizionari.\nTavole delle combinazioni.\nNella riga verticale si trova il primo membro della sillaba, cio\u00e8 la consonante. Le consonanti sono raggruppate per luogo di articolazione identico o simile. Si ricorda nuovamente che esistono delle variet\u00e0 di pronuncia in particolare tra nord e sud della Cina. Nella prima riga orizzontale invece si trovano tutte le vocali gi\u00e0 scritte in forma isolata (sillaba solo vocalica). Il caso di (-i) dopo le quattro retroflesse e le tre analoghe non retroflesse \u00e8 stato messo in evidenza. Inoltre questo suono neutro e il dittongo (ong), messi tra parentesi tonde, non sono reperibili in isolamento. Per aggiungere la \u00c8rhu\u00e0 a fine sillaba, ricordarsi le regole di caduta dei foni nasali e vocalici.\nNella tabella \"non\" \u00e8 stata inserita la sillaba \"Er\" (\u800c \u8033 ...) e \"Weng\" (\u7fc1 \u55e1 ...), che sono sempre isolate, la \"O\" isolata usata come interiezione (\u54e6) e i filler/rumori emozionali/feedback come \"ng\", che corrisponde al verso \"mh\", e la \"\u00ea\", che corrisponde al nostro \"eh\". Riguardo alle combinazioni possibili, non \u00e8 detto che siano usate con tutti e quattro i toni.\nTra le combinazioni impossibili \u00e8 stata comunque inserita la sillaba [bi\u00e1ng], dialettale. Indica un famoso piatto di noodles dello Shaanxi e il sinogramma usato per scrivere la parola contiene 58 tratti. Anche [t\u0113i] \u00e8 dialettale, il suo sinogramma \u00e8 \u5fd2. La terza e ultima dialettale \u00e8 [ru\u00e1], \u633c. Una quarta sillaba, molto colloquiale, \u00e8 [lo]. Si scrive con il carattere \u54af che \u00e8 sinonimo del \u4e86 enfatico nell'esclamazione \"\u5f53\u7136\u54af\" (\"Ovviamente! Certamente!\") e si romanizza con \"lo\" /lo/, da non confondere con \"luo\" /lwo/.\nPer ogni sillaba, in quasi ogni caso \u00e8 stato inserito da uno a quattro esempi estrapolando le sillabe pi\u00f9 comuni e basilari; in altri casi, si \u00e8 preferito usare una particella grammaticale o congiunzione avente quella pronuncia: sono elementi ricorrenti e peraltro ancora pi\u00f9 basilari dei vari sostantivi, aggettivi, avverbi... Comunque le singole sillabe, a parte per svariate particelle, si legano ad altre sillabe per formare le parole: oggi le parole monosillabiche, piuttosto arcaicheggianti, sono meno usate. Nella sillaba \"shi\" sono stati messi parecchio esempi perch\u00e9 \u00e8 una delle sillabe pi\u00f9 ricche di caratteri nel cinese moderno.\nIn generale, nel cinese ci sono rari casi di omografia tra sinogrammi: un sinogramma in base al contesto ha pi\u00f9 pronunce e pi\u00f9 utilizzi/significati. Diciannove esempi tipici e molto diffusi sono:\n\u5361 (K\u01cd \"oppure\" QI\u01cd), \u5730 (DE \"oppure\" D\u00cc), \u7684 (DE \"oppure\" D\u012a), \u884c (X\u00cdNG \"oppure\" H\u00c1NG), \u90fd (D\u014cU \"oppure\" D\u016a), \u5f97 (D\u011aI \"oppure\" D\u00c9), \u4e86 (LE \"oppure\" LI\u01cdO), \u8fd8 (H\u00c1I \"oppure\" HU\u00c0N), \u89c9 (JI\u00c0O \"oppure\" JU\u00c9), \u7740 (ZHE \"oppure\" ZH\u00c1O \"oppure\" ZHU\u00d3), \u53d1 (F\u0100 \"oppure\" F\u00c0), \u5f53 (D\u0100NG \"oppure\" D\u00c0NG), \u5927 (D\u00c0 \"oppure\" DAI), \u4e2d (ZH\u014cNG \"oppure\" ZH\u00d2NG), \u8499 (M\u00c9NG \"oppure\" M\u011aNG), \u6253 (D\u01cd \"oppure\" D\u00c1), \u5f85 (D\u0100I \"oppure\" D\u00c0I), \u4e3a (W\u00c9I \"oppure\" W\u00c8I), \u4e00 ( Y\u012a \"oppure\" Y\u0100O).\nUno che ha due pronunce facoltative ma non cambia significato \u00e8 \u8c01 (SHU\u00cd \"oppure\" SH\u00c9I, pi\u00f9 utilizzata).\nIn molti altri casi, una sillaba avente un determinato tono ha ovviamente pi\u00f9 grafie: la sillaba indicata \u00e8 un solo esempio. Due casi esemplari sono DE (\u7684 \u5f97 \u5730) e ZU\u00d2 (\u505a \u4f5c \u5750). In questi casi bisogna anche stare attenti quando si scrive al computer: un carattere pu\u00f2 essere scambiato per un altro in taluni casi.\nPinyin e caratteri tradizionali.\nCon i caratteri tradizionali (\u7e41\u4f53\u5b57\uff0c\u7e41\u9ad4\u5b57 f\u00e1nt\u01d0z\u00ec), il pinyin e la lettura non subiscono variazioni di alcun genere: il pinyin \u00e8 comune a entrambi i sistemi di scrittura. Si offre come spunto la tavola dei caratteri tradizionali pi\u00f9 diffusi (\u6c49\u8bed\u6c34\u5e73\u8003\u8bd5\uff0c\u6f22\u8a9e\u6c34\u5e73\u8003\u8a66 H\u00e0ny\u01d4 shu\u01d0p\u00edng k\u01ceosh\u00ec HSK1-4 versione 2018) con la traslitterazione pinyin e il relativo carattere semplificato (\u7b80\u4f53\u5b57\uff0c\u7c21\u9ad4\u5b57 ji\u01cent\u01d0z\u00ec).\nTavola di caratteri confondibili.\nAlcuni hanzi differiscono per l'aggiunta di alcuni tratti o in base alla chiave di lettura, ragion per cui si assomigliano e sono facilmente confondibili non solo in scrittura, ma anche in lettura. Esiste anche un detto di quattro sillabe che indica gli errori tipografici derivati dalla confondibilit\u00e0 dei caratteri, detto \"l\u01d4y\u00fah\u00e1ish\u01d0\" (\u9c81\u9c7c\u4ea5\u8c55). Si offre pertanto la tavola dei caratteri confondibili con il pinyin corretto e la giusta modulazione tonale. Gran parte delle sillabe \u00e8 estratta dal livello HSK5 (che corrisponde al C1), anche se in casi molto sporadici sono presenti vocaboli dell'HSK6."}
{"id": "93375", "revid": "1942768", "url": "https://it.wikipedia.org/wiki?curid=93375", "title": "Wc (Unix)", "text": "wc (abbreviazione dall'inglese \"word count\", \"conteggio delle parole\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che produce sullo \"standard output\" un conteggio delle linee, parole e byte che costituiscono uno o pi\u00f9 file di testo specificati come parametri (o dei dati provenienti dallo \"standard input\"). \u00c8 un tipo di filtro.\nVersioni evolute di \"wc\" possono conteggiare anche il numero di caratteri, che \u00e8 diverso dal numero di byte in caso di file di testo contenenti caratteri unicode o che usano codifiche \"multibyte\".\nSintassi.\nLa sintassi generale di \"wc\" \u00e8 la seguente:\n wc [\"opzioni\"] [--] [\"file1\" \u2026]\nI parametri facoltativi \"file\" specificano i nomi dei file da conteggiare. Se non \u00e8 specificato alcun file viene conteggiato il flusso di dati proveniente dallo \"standard input\", mentre se sono specificati pi\u00f9 file vengono prodotti sia i conteggi individuali che il conteggio totale.\nIl doppio trattino codice_1 (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nEsempi.\nEffettua i conteggi per i file codice_7 e codice_8:\n $ wc idee.txt testo.txt\n 40 149 947 idee.txt\n 2294 16638 97724 testo.txt\n 2334 16787 98671 totale"}
{"id": "93377", "revid": "1632387", "url": "https://it.wikipedia.org/wiki?curid=93377", "title": "Tartaro-Canalbianco-Po di Levante", "text": "Il Tartaro-Canalbianco-Po di Levante \u00e8 un canale navigabile dell'Italia nordorientale che sbocca nel mare Adriatico fra l'Adige ed il Po, formato dal collegamento di parte dell'alveo di due fiumi, il Tartaro ed il Fissero con il \"Canalbianco\", che \u00e8 un canale scavato seguendo l'antico letto del fiume Tartaro. Questo canale totalmente in territorio veneto, \u00e8 parte predominante in lunghezza dell'Idrovia Fissero-Tartaro-Canalbianco che unisce il porto di Mantova con il mare Adriatico.\nDescrizione.\nIl Tartaro \u00e8 uno dei pochi fiumi italiani che nascono in pianura da risorgive, assieme ai suoi affluenti. Il tratto iniziale, della lunghezza 52\u00a0km, \u00e8 naturale e prende il nome di \"Tartaro\". Esso \u00e8 connesso, a monte, attraverso il nodo idraulico di Governolo, al sistema dei laghi di Mantova e quindi al fiume Mincio e, tramite quest'ultimo al lago di Garda.\nSi estende tra le sorgenti e la conca di Torretta di Legnago (VR). Da tale localit\u00e0 entra in provincia di Rovigo che attraversa longitudinalmente per la sua intera lunghezza.\nIl tratto intermedio \u00e8 costituito da un canale artificiale, in buona parte ricavato dal letto del fiume Tartaro, che prende il nome di \"Canalbianco\" o \"canal Bianco\" dalla conca di Canda fino alla conca di Volta Grimana ed \u00e8 lungo 78\u00a0km.\nIl tratto finale \u00e8 stato ricavato da un antico ramo deltizio del fiume Po e prende infatti il nome di \"Po di Levante\". Esso ha una lunghezza fino alla foce di 17\u00a0km. La lunghezza totale del fiume dalle sorgenti al mare \u00e8 di 147\u00a0km.\nPer ragioni storiche, la popolazione locale chiama ancora \"Tartaro\" anche il tratto che va da Torretta a Canda, della lunghezza di 18\u00a0km, oggetto della sistemazione pi\u00f9 recente, con la creazione della \"Conca di Canda\" per consentire la navigabilit\u00e0 sino a Torretta di Legnago.\nIl fiume \u00e8 navigabile per 113\u00a0km, dalla confluenza del canale Fissero, con il quale costituisce l'idrovia Fissero-Tartaro-Canalbianco o \"Mantova-mare\", fino alla foce in Adriatico. Si collega inoltre alla linea navigabile \"Po-Brondolo\" che dalla laguna di Chioggia permette di raggiungere Venezia. Sbocca nel mare Adriatico in localit\u00e0 Porto Levante del comune di Porto Viro, all'altezza dell'isola di Albarella. Pu\u00f2 essere definito il nuovo sbocco in mare, commerciale e diportistico, della provincia di Rovigo.\nIl bacino idrografico.\nIl bacino idrografico del sistema Tartaro-Canalbianco-Po di Levante \u00e8 ufficialmente chiamato \"bacino del Fissero-Tartaro-Canalbianco\" o, pi\u00f9 raramente, \"bacino del Fissero-Tartaro-Canalbianco-Po di Levante\".\nIl fiume Adige ha il suo ultimo tributo di destra in Vallagarina, con i piccoli affluenti montebaldini; il Po ha il suo ultimo apporto in sinistra con il fiume Mincio; il bacino del Fissero-Tartaro-Canalbianco si colloca quindi tra quelli di questi due corsi d'acqua e comprende tutti i territori della bassa veronese, della mantovana orientale e dell'alto, medio e porzione nord del basso Polesine, facendo da gronda del territorio compreso tra l'Adige e il Po.\nLe risorgive o fontanili del Tartaro sono localizzate sul confine dei comuni di Villafranca di Verona e Povegliano Veronese, comune con 44 risorgive censite. Il territorio a sud delle risorgive iniziali \u00e8 ricco di polle che fanno parte del bacino idrografico del fiume Tartaro. Fra le pi\u00f9 a nord vanno citate le sorgenti \"Liona\" e la risorgiva \"Giona\".\nNella parte sud del suo percorso nella provincia di Verona raccoglie acque di risorgiva di tutti i comuni della parte sudovest della provincia stessa.\nGli affluenti principali del Tartaro sono il Tione dei Monti, il Tione, il Fissero e lo Scolo delle paludi di Ostiglia. Alla confluenza del Tione, presso Gazzo Veronese, sorge l'oasi del Busatello, riserva naturale affidata al WWF. Nel bacino idrografico del Tartaro vi \u00e8 una estensione massima che corrisponde alle Valli Grandi Veronesi.\nIl Canalbianco ha come affluenti principali il Tregnon, il Menago, il Buss\u00e8, la Fossa Maestra, il Valdentro, il Ramostorto e, tramite lo Scortico, l'Adigetto da sinistra; il Cavo Maestro Bacino Superiore e il Collettore Padano Polesano da destra.\nStoria.\nAl tempo dell'Impero Romano il Tartaro scorreva grossomodo in quello che oggi \u00e8 l'alveo dell'Adigetto. Il tratto terminale del fiume era chiamato Filistina ed era un canale artificiale, scavato dagli Etruschi o dai siracusani ed intitolato a Filisto di Siracusa, che sfociava presso Pellestrina; la Filistina era connessa sia con l'impianto di bonifica idraulica, anche questo di probabile origine etrusca, che drenava le Paludi Adriane, sia col fiume Po, del quale era uno dei sette rami dell'antico delta.\nDopo il dissesto causato dalla rotta della Cucca del 589, l'Adige rimase disalveato per secoli, trasformando quello che oggi \u00e8 il basso Polesine in acquitrini e paludi; il Tartaro, tramite la Filistina, fin\u00ec anch'esso per alimentare questi acquitrini.\nA partire dal IX secolo, intorno alle sue rive nacquero i primi nuclei abitati di Badia, Lendinara, Villanova, Rovigo e Villadose.\nIn una bolla di papa Giovanni X del 920 il fiume, presso il quale il vescovo di Adria Paolo Cattaneo fonder\u00e0 il \"castrum\" di Rovigo, \u00e8 ancora chiamato sia Tartaro che Filistina.\nIn seguito alla rotta del Pinzone (l'attuale Badia Polesine) intorno al 950, l'Adige devi\u00f2 nuovamente il proprio corso e si rivers\u00f2 nell'alveo che fino a quel momento era stata la Filistina, cancellandole il nome; le acque del Tartaro, rifiutate dal nuovo corso dell'Adige, presero a scorrere in un paleoalveo del Mincio, che corrispondeva a un altro antico ramo del delta (il Po di Adria) al quale presumibilmente erano rimaste connesse fin dalla rotta della Cucca.\nIl drenaggio insufficiente del nuovo corso fin\u00ec per causare l'impaludamento della zona conosciuta come Valli Grandi Veronesi e di altre zone dell'alto e medio Polesine.\nIl Tartaro divenne un affluente del Po in seguito alla rotta di Ficarolo del 1152; all'altezza di Ariano il nuovo corso, chiamato Po di Ficarolo, si divise in due rami: il Po di Ariano (ora Po di Goro) verso sud e il Po di Fornaci verso nord. Alla confluenza col Tartaro, il Po di Fornaci si divise, nei secoli successivi, in altri tre rami, uno dei quali era il Po di Levante.\nIn seguito alle rotte del 1434-1438 si gener\u00f2 un diversivo dell'Adige chiamato Castagnaro, che si rivers\u00f2 nel Tartaro all'altezza di Canda, cambiandone radicalmente la portata al punto che, fino alla fine del XV secolo, il tratto da Canda al Po venne considerato la prosecuzione del Castagnaro e il Tartaro venne considerato un suo affluente.\nAll'inizio del XVI secolo si progett\u00f2 e si mise in opera la regolazione del Castagnaro, che a causa delle torbide dell'Adige era diventato pensile ed esondava frequentemente; le acque dell'Adige erano molto pi\u00f9 chiare rispetto a quelle del Tartaro e le popolazioni, sorprese dal cambiamento, iniziarono a chiamare \"canal Bianco\" il tratto cos\u00ec regolato, a partire dalla confluenza col Castagnaro.\nIn seguito al taglio di Porto Viro, operato dalla Repubblica di Venezia nel 1604 a monte della confluenza, il ramo abbandonato del Po di Levante divent\u00f2 il tratto finale del fiume. Ancora oggi, tramite la conca di Volta Grimana, il corso d'acqua rimane collegato al Po senza per\u00f2 riceverne le acque.\nNel 1838 il diversivo del Castagnaro venne definitivamente chiuso e il Canalbianco divent\u00f2 lo scolo esclusivo delle acque del Tartaro. Nel corso del XX secolo gran parte del corso a pi\u00f9 riprese \u00e8 stato sistemato e parzialmente deviato per renderlo navigabile. I lavori di armamento della foce si sono conclusi nell'anno 2000.\nIl riso.\nLegato al bacino del Tartaro \u00e8 il riso Vialone Nano. Ha come caratteristica dichiarata quella di essere coltivato in aree irrigate con acqua di risorgiva. Il territorio del Vialone Nano veronese coincide praticamente con la presenza delle centinaia di risorgive che danno vita al fiume e ai suoi affluenti. Uno tra i comuni celebri per la produzione del riso Vialone Nano \u00e8 Isola della Scala.\nGeografia antropica.\nIl Tartaro-Canalbianco-Po di Levante funge da confine naturale tra diversi comuni, attraversandone altri.\nA partire dalla conca di Torretta Veneta, il Canalbianco segna il confine tra i comuni di Villa Bartolomea e Castagnaro in provincia di Verona e i comuni di Castelnovo Bariano e Giacciano con Baruchella in provincia di Rovigo. Attraversa poi il centro abitato di Zelo, frazione di Giacciano con Baruchella, passando sotto lo storico ponte asburgico. Attraversa anche il centro abitato di Castelguglielmo.\nIn comune di Rovigo il corso del Canalbianco fa da confine naturale fra le frazioni di Sant'Apollinare e Fenil del Turco. Attraversa il comune di Adria, lambendone l'abitato; l'antico ramo che attraversava la citt\u00e0 \u00e8 stato comunque preservato. Nel tratto finale segna il confine tra Rosolina e Porto Viro, ove sono inserite diverse realt\u00e0 commerciali che utilizzano la navigazione fluviale e marittima per lo svolgimento delle loro attivit\u00e0."}
{"id": "93378", "revid": "6923", "url": "https://it.wikipedia.org/wiki?curid=93378", "title": "G\u00f6del - L'eccentrica vita di un genio", "text": "G\u00f6del: L'eccentrica vita di un genio \u00e8 un libro che racconta la vita e le principali opere di Kurt G\u00f6del, un matematico austriaco che con i suoi contributi nel campo della logica ha radicalmente modificato la matematica. G\u00f6del \u00e8 riuscito a dimostrare che la matematica era intrinsecamente incompleta. Dimostr\u00f2 che ogni sistema matematico per quanto possa essere sofisticato e complesso avrebbe avuto dei teoremi che pur essendo corretti sarebbero risultati indimostrabili all'interno del sistema stesso.\nGli autori del libro nei primi capitoli introducono la vita di G\u00f6del e il contesto storico. In seguito forniscono una spiegazione semplificata delle principali opere di G\u00f6del. La semplificazione delle opere di G\u00f6del si \u00e8 resa necessaria per via della loro intrinseca difficolt\u00e0. Essendo lavori che riguardano le basi della matematica e della logica sono tra i teoremi pi\u00f9 difficili da comprendere e apprezzare in campo matematico. Nei capitoli successivi gli autori continuano a descrivere la vita di G\u00f6del fino alla sua morte descrivendo sommariamente le opere di G\u00f6del non vertenti la matematica. Infine gli autori descrivono alcune importanti conseguenze dei teoremi di G\u00f6del specificando nei vari rami del sapere come i suoi teoremi abbiano permesso un progresso della conoscenza dei settori dell'informatica, della fisica, della statistica oltre ovviamente al settore della logica.\nIl libro \u00e8 scritto con un linguaggio semplice e chiaro. Gli autori hanno cercato di rendere accessibili concetti molto complessi e per far ci\u00f2 si sono avvalsi di schemi e analogie. Il libro nel suo complesso \u00e8 godibile e adatto ad un lettore dotato di una conoscenza della matematica non elevata."}
{"id": "93380", "revid": "116800778", "url": "https://it.wikipedia.org/wiki?curid=93380", "title": "Buffer", "text": "Buffer \u2013 termine della lingua inglese che significa letteralmente \"tampone\": in italiano, memoria tampone, memoria di transito o anche memoria intermediaria \u2013 \u00e8 una zona di memoria usata per compensare differenze di velocit\u00e0 nel trasferimento o nella trasmissione di dati, oppure per velocizzare l'esecuzione di alcune operazioni come ad esempio le operazioni sulle stringhe di caratteri.\nApplicazioni.\nUn buffer pu\u00f2 essere realizzato sia con l'hardware, per mezzo di circuiti dedicati, sia con il software, riservando una parte della memoria ai dati da manipolare; nei moderni sistemi sono presenti entrambi i metodi, anche se viene preferita la soluzione software per la sua semplicit\u00e0 di implementazione e prestazione.\nSistemi di elaborazione.\nI dati possono essere ricevuti da o spediti verso periferiche esterne al computer.\nIl buffer \u00e8 utilizzato per la comunicazione fra componenti che lavorano a velocit\u00e0 differenti. Ad esempio se la CPU, che lavora ad alta velocit\u00e0, deve spedire alcuni dati alla stampante, la quale supporta una velocit\u00e0 molto minore, scriver\u00e0 tali dati nel buffer di memoria, potendo cos\u00ec continuare a lavorare a un altro processo mentre la stampante pu\u00f2 stampare il dato leggendolo dal buffer e non interrompendo la CPU.\nViceversa, se la CPU \u00e8 impegnata in lavori gravosi, potrebbe \"perdere\" alcuni input se non fossero salvati in un buffer e poi prelevati dal processore.\nNetworking.\nI buffer sono necessari per coprire i tempi di latenza dei collegamenti di rete. Due dispositivi che devono inviarsi grandi quantit\u00e0 di dati, in un sistema monodirezionale, dovranno salvare i dati da inviare in un buffer, per poi inviarli quando il canale \u00e8 libero.\nQuesta tecnica \u00e8 fondamentale per il funzionamento di apparati di rete intelligenti, come uno switch. Se pi\u00f9 canali convogliano il traffico verso un solo switch, questo \u00e8 costretto a salvare temporaneamente tutti i dati in arrivo in un buffer, svuotandolo a mano a mano che i dati vengono inviati.\nSoftware.\nI buffer software possono essere utilizzati a un livello pi\u00f9 alto dai software, solitamente quando sono in attesa di eventi esterni (come l'inserimento di dati da tastiera).\nL'utilizzo di buffer nei software li espone, se non adeguatamente protetti, ad attacchi che causano \"buffer overflow\" bloccando il programma o il sistema.\nAlgoritmi e tecniche.\nLa memorizzazione in buffer avviene principalmente attraverso l'utilizzo di code (\"FIFO\") o pi\u00f9 raramente di \"stack\" (\"LIFO\"). Una struttura a coda permette l'ottimizzazione della sequenza di invio dei dati. Nelle reti, spesso \u00e8 associata ad algoritmi di priorit\u00e0, per inviare per primi i dati definiti come \"pi\u00f9 importanti\"."}
{"id": "93382", "revid": "22475", "url": "https://it.wikipedia.org/wiki?curid=93382", "title": "Dilemmi Logici - La vita e l'opera di Kurt G\u00f6del", "text": "Dilemmi Logici: La vita e l'opera di Kurt G\u00f6del \u00e8 un libro che descrive la vita e l'opera del matematico austriaco Kurt G\u00f6del. L'autore del libro \u00e8 uno dei maggiori esperti di G\u00f6del, ed il libro affronta con dovizia di particolari la vita e tutte le opere di G\u00f6del.\nIl libro inizia fornendo un'inquadratura storica della famiglia G\u00f6del e dell'Austria di inizio novecento. Il libro descrive con accuratezza e precisione le varie fasi della vita di G\u00f6del. Ogni volta che viene citato un lavoro, l'autore indica tra parentesi un riferimento nella bibliografia in modo da poter individuare il lavoro tra le migliaia di scritti di G\u00f6del. Il libro continua descrivendo il percorso scolastico di G\u00f6del e gli anni dell'universit\u00e0 a Vienna, anni in cui G\u00f6del svilupp\u00f2 le sue pi\u00f9 importanti scoperte nel campo della logica matematica. Nel libro la descrizione dei lavori di G\u00f6del e del periodo storico si fondono in modo da fornire al lettore una chiara visione del contesto storico in cui viveva. Il libro continua con il periodo della guerra e con la fuga di G\u00f6del e di sua moglie in America. Il libro descrive poi i vecchi e nuovi colleghi che G\u00f6del incontra in America, e nel contempo delinea il mutamento di interesse di G\u00f6del che si sposta parzialmente dalla matematica verso la fisica e la filosofia. Il libro termina con la morte di G\u00f6del.\nIl libro infine cerca di descrivere al meglio la personalit\u00e0 di G\u00f6del; non effettua nessun tipo di censura sulla malattia mentale che lo afflisse, ed anzi cerca di ricostruirne la nascita e la progressiva degenerazione. Nel libro vengono descritti ampiamente anche tutti i suoi principali amici, parenti e colleghi, e viene indicato come questi interagissero con il matematico nel campo lavorativo e affettivo.\nL'autore \u00e8 uno degli addetti alla catalogazione e conservazione degli scritti di G\u00f6del, e ha provveduto personalmente a curare la pubblicazione della raccolta delle sue opere. La dedizione dell'autore nel realizzare un'opera cos\u00ec accurata si nota chiaramente: spesso cita anche i vari libri presi a prestito da G\u00f6del dalle biblioteche per indicare gli argomenti che in uno specifico periodo lo interessavano. Questo libro al momento \u00e8 probabilmente l'opera in italiano pi\u00f9 completa esistente su G\u00f6del, e questa \u00e8 allo stesso tempo la sua forza e il suo limite. Infatti per un lettore medio il libro potrebbe essere troppo prolisso e particolareggiato; inoltre l'autore per spiegare i vari lavori di G\u00f6del ha utilizzato il linguaggio della matematica moderna, e quindi la comprensione dell'opera richiede una conoscenza di livello universitario."}
{"id": "93390", "revid": "119644131", "url": "https://it.wikipedia.org/wiki?curid=93390", "title": "ARP Chroma", "text": "L'ARP Chroma o Rhodes Chroma \u00e8 un sintetizzatore musicale analogico polifonico e politimbrico.\nNel 1982 la ARP Instruments, casa produttrice americana con grande tradizione di attenzione all'innovazione e all'impiego di alta tecnologia negli strumenti musicali elettronici, mise sul mercato un prodotto notevolmente innovativo, denominato Chroma.\nSi tratta dell'ultimo strumento fabbricato dalla casa americana, che avrebbe dovuto risollevare le sorti dell'azienda, pesantemente minacciate dall'alto costo della ricerca e sviluppo dei propri prodotti (in particolare l'ARP Avatar). Ma anche lo sviluppo di questo strumento risult\u00f2 costoso e costrinse i manager a cedere azienda e prodotto alla Fender, che lo commercializz\u00f2 per poco tempo, decretando la fine del marchio.\nTastiera.\nLa tastiera del Chroma \u00e8 a 64 tasti in legno, prodotta da Fender. \u00c8 caratterizzata da una maggiore leggerezza rispetto al pianoforte, ma da un'articolazione espressiva molto superiore alle tastiere in plastica; l'action non riesce a riprodurre lo scappamento del pianoforte, ma restituisce una buona risposta e permette grande espressivit\u00e0. \u00c8 sensibile alla velocit\u00e0 e, solo in una dozzina (pare) di esemplari in origine, e attualmente con l'installazione di un kit dedicato, anche alla pressione con modalit\u00e0 polifonica.\nPolifonia e politimbricit\u00e0.\nLo strumento impiega sedici oscillatori controllati in tensione (VCO, \"Voltage-controlled oscillators\", sedici VCF e sedici VCA distribuiti su otto schede, organizzabili liberamente scegliendo fra sedici differenti schemi, che includono monofonia unison/share, polifonia 8 voci doppie, filtri in serie (doppia pendenza) e in parallelo (doppia frequenza di taglio), sync fra VCO, ring modulation.\nI VCO impiegano la tecnica \"charge-pump\", garantendo una precisione ed una stabilit\u00e0 pressoch\u00e9 sconosciute negli strumenti analogici in generale: il Chroma esegue la procedura di auto-tune in pochi secondi, individuando solo due punti nella curva di intonazione di ogni VCO; questo \u00e8 sufficiente ad avere lo strumento perfettamente libero da stonature e anche solo da battimenti alle alte frequenze. Se una scheda non dovesse riuscire ad intonarsi, viene temporaneamente esclusa dal sistema dietro indicazione sul piccolo display alfanumerico, permettendo al musicista in contesto dal vivo di suonare immediatamente lo strumento, anche se con una o due voci in meno.\n\u00c8 disponibile lo split di tastiera liberamente assegnabile, con trasposizione di +/- 1 ottava delle rispettive sezioni.\nGestione a microprocessore.\nLo strumento \u00e8 gestito completamente da un microprocessore Motorola 68B09. L'interfaccia fra la sezione digitale e quella analogica \u00e8 realizzata mediante un convertitore digitale-analogico (DAC) a 12 bit il cui voltaggio di riferimento viene a sua volta prodotto da un DAC a 8 bit; la conversione da analogico a digitale per le varie tensioni di controllo impiega un ADC0809, con una risoluzione di 8 bit.\nTutte le tensioni di modulazione dello strumento sono simulate dalla CPU, sommate algebricamente sulle rispettive destinazioni e solo alla fine convertite nell'unica tensione analogica che raggiunger\u00e0 il dispositivo controllato in tensione. Le sorgenti di modulazione includono oscillatori a bassa frequenza (LFO), ADSR e combinazione di essi, sempre simulate dalla CPU.\nInterfaccia per computer.\nLo strumento dispone di un'interfaccia per registratore a cassette, allo scopo di memorizzare le 50 patches programmate, scaricandole sia singolarmente che in blocco. Inoltre \u00e8 presente un'inusuale interfaccia DB-25 destinata a connettersi (in origine) ad un computer Apple per gestire la multitimbricit\u00e0 (la progettazione dello strumento precede lo standard MIDI di almeno due anni).\nEspandibilit\u00e0.\nL'interfaccia per computer pu\u00f2 essere collegata anche al Chroma Expander, una replica dello strumento priva di tastiera.\nInterfaccia utente.\nIn questo strumento cos\u00ec rivoluzionario, non poteva certo mancare la novit\u00e0 anche nell'interfaccia utente. Il Chroma sorprende per la quasi totale assenza di controlli tradizionali: sul pannello troviamo un solo slider per i parametri dei valori da programmare, tre slider per i controlli di tono, uno per il volume, uno per l'intonazione dello strumento, un display numerico a due cifre per visualizzare la patch in uso, un display alfanumerico del tipo 7-segment per i parametri di lavoro ed i messaggi di sistema, e un notevole numero di flat-panel switches, o pulsanti a membrana. Per avere un buon controllo dello strumento anche in situazioni dal vivo; un \"tapper\" fornisce una risposta meccanica (un colpo dietro al pannello) alla pressione dei pulsanti a membrana, confermando l'azionamento del tasto.\nL'accesso ai 50 parametri \u00e8 piuttosto scomodo, poich\u00e9 questi sono indicati numericamente sul display ed il rispettivo valore pu\u00f2 richiedere frequenti consultazioni del manuale di programmazione.\nI controlli estemporanei comprendono: due leve con ritorno a molla sulla sinistra della tastiera, due pedali per valori progressivi, un doppio pedale in ottone tipo pianoforte e, in una dozzina (pare) di esemplari, anche l'aftertouch polifonico; tutti i controlli sono liberamente assegnabili a qualsiasi tipo di controllo. Uno switch a pedale permette l'avanzamento di una sequenza programmabile di patches.\nLe uscite di segnale sono numerose: un'uscita a basso livello di tipo XLR ed una ad alto livello, oltre a quattro bus di uscita per ripartire le voci secondo schemi articolati, permettendo il routing verso effetti esterni o la loro distribuzione nel fronte sonoro stereofonico.\nNon \u00e8 presente un'uscita per cuffia e non ci sono effetti di nessun tipo a bordo.\nRetrofit.\nNumerosi appassionati di questo particolare strumento si sono riuniti in una sorta di Users Group, dando vita ad alcuni componenti per ripristinare o potenziare il Rhodes Chroma, nello spirito di conservare il pi\u00f9 possibile le peculiarit\u00e0 dello strumento senza alterazioni della sua natura prettamente analogica.\nLe modifiche sono realizzate in kit premontati, per consentire anche agli utenti meno esperti la loro installazione.\nLe soluzioni attualmente disponibili sono:\nSPSU Kit: l'alimentatore originale, del tipo lineare, \u00e8 soggetto al naturale deperimento dei componenti, causando instabilit\u00e0 o impossibilit\u00e0 di intonazione, o addirittura problemi all'avvio. Il kit sostituisce tutto l'alimentatore originale con un moderno alimentatore switching, corredato di circuito di soft-boot per l'inizializzazione della logica. La sua adozione inoltre presenta una serie di benefici accessori:\nCC+: la scheda CPU originale montava un processore ormai obsoleto, conservando il firmware in una batteria di otto EPROM dal forte assorbimento di corrente; le memorie dei 50 preset erano conservate mediante due pile AA, che spesso si esaurivano e producevano acido, che corrodeva il circuito anche con danni seri. Il nuovo circuito processore adotta la tecnologia CMOS, quindi bassissimo consumo, nessuna batteria necessaria e maggiore velocit\u00e0 di calcolo. Le memorie dei preset sono state organizzate in quattro banchi da 50 memorie ciascuno, per un totale di 200 timbri richiamabili all'istante. Sono state ottimizzate porzioni di codice ed \u00e8 stata implementata un'interfaccia MIDI particolarmente completa, con supporto SysEx. Il kit dispone di una connessione MIDI esterna opzionale. Con l'inserimento di un controller di porta seriale (UART 16550) \u00e8 possibile collegare un display alfanumerico da 4 righe per 20 caratteri, in grado di visualizzare il nome e il valore del parametro attualmente in fase di modifica, semplificando cos\u00ec enormemente l'accesso ai dati di programmazione, che in precedenza richiedeva una continua consultazione dei manuali dello strumento.\nAftertouch polifonico: attualmente dotazione di pochissime tastiere elettroniche (es. Sequential Prophet T8, Roland A-50/A-80, GEM S2/S3, Yamaha CS-80), l'aftertouch polifonico permette di dosare un parametro estemporaneo aumentando la pressione sui tasti; la versione polifonica prevede che ogni tasto abbia il proprio controllo diretto sulla voce suonata, indipendentemente da tutte le altre note. Il kit \u00e8 realizzato con una serie di sensori appositamente costruiti da un'azienda leader nel settore. Il firmware del Rhodes Chroma \u00e8 gi\u00e0 provvisto in origine delle routine necessarie alla sua lettura ed impiego nella modulazione dei vari parametri, mentre la tastiera in legno dispone gi\u00e0 di un montante di arresto per i tasti, utile ad ospitare i sensori di pressione senza alterarne le caratteristiche di tocco.\nConclusioni.\nSi tratta di uno strumento di culto, a cominciare dall'elevatissimo costo iniziale (16,5 milioni di lire del 1982), del quale esistono tuttora numerosi esemplari oggetto di frequente restauro e piccole modifiche di miglioramento.\nIl sito www.rhodeschroma.com , gestito da Chris Ryan, \u00e8 una vera miniera di informazioni sullo strumento."}
{"id": "93392", "revid": "124619246", "url": "https://it.wikipedia.org/wiki?curid=93392", "title": "Annals of Mathematics", "text": "Annals of Mathematics \u00e8 una delle pi\u00f9 prestigiose e importanti riviste di matematica del mondo. Viene pubblicata ogni due mesi a partire dal 1884. Originaria dell'Universit\u00e0 della Virginia, e quindi passata all'Universit\u00e0 di Harvard, \u00e8 stabilmente pubblicata dall'Universit\u00e0 di Princeton dal 1914, e in collaborazione con l'Institute for Advanced Study dal 1933.\nGli \"editor\" attuali dell\"'Annals of Mathematics\" sono Nick Katz, Sergiu Klainerman, Fernando Cod\u00e1 Marques, Assaf Naor, Peter Sarnak e Zolt\u00e1n Szab\u00f3, tutti afferenti all'Universit\u00e0 di Princeton.\nLa rivista ha ospitato nel numero 141 del 1995 la dimostrazione dell'ultimo teorema di Fermat, ad opera di Andrew Wiles."}
{"id": "93394", "revid": "363629", "url": "https://it.wikipedia.org/wiki?curid=93394", "title": "Antropometria", "text": "L'antropometria (dal greco \u03ac\u03bd\u03b8\u03c1\u03c9\u03c0\u03bf\u03c2, uomo, e \u03bc\u03ad\u03c4\u03c1\u03bf\u03bd, misura) \u00e8 la scienza che si occupa di misurare il corpo umano nella sua totalit\u00e0 o nelle sue componenti, a fini statistici e a supporto dell'antropologia, ad esempio nella ricostruzione della storia delle popolazioni. Essa ha applicazioni cliniche, nell'ergonomia, nel disegno industriale e nella moda. Tramite gli studi antropometrici su uno scheletro \u00e8 possibile determinarne, ad esempio, il sesso e l'et\u00e0.\nStoricamente, l'antropometria \u00e8 stata anche usata per la differenziazione pseudoscientifica delle razze umane, spesso al fine di dimostrare la presunta superiorit\u00e0 di alcune classi di individui rispetto ad altre, e talvolta supportare pratiche eugenetiche.\nUn'estensione dell'antropometria \u00e8 la posturometria: \u00e8 la disciplina che si occupa di misurare i pesi, le lunghezze, gli angoli del corpo umano o di parti di esso.\nNel 1995 l\u2019Organizzazione Mondiale della Sanit\u00e0 ha definito l\u2019antropometria \u201cun metodo semplice, economico e non invasivo, per determinare le dimensioni, le proporzioni e la composizione corporea (stato nutrizionale). Quest\u2019ultimo, ad ogni et\u00e0 riflette sostanzialmente lo stato generale di salute e di benessere degli individui e delle popolazioni\u201d. \nL'antropometria, per la sua assenza di invasivit\u00e0, semplicit\u00e0 di esecuzione, portabilit\u00e0, basso costo e disponibilit\u00e0 di valori di riferimento, \u00e8 considerata la tecnica pi\u00f9 utile nella valutazione dello stato nutrizionale.\nSignificato artistico.\nL'interesse per lo studio delle misure del corpo umano nasce prevalentemente nell'ambito delle arti figurative (vedi Uomo vitruviano). Col termine antropometria in senso lato si intendono anche le opere di Yves Klein, realizzate coprendo di colore il corpo di modelle e facendole appoggiare ad una tela. I risultati sono tracciati e segni del corpo umano."}
{"id": "93396", "revid": "1543377", "url": "https://it.wikipedia.org/wiki?curid=93396", "title": "Kawaii", "text": "Kawaii ( o , : ) \u00e8 un aggettivo della lingua giapponese che pu\u00f2 essere tradotto in italiano come \"grazioso\", \"adorabile\", \"carino\". A partire dall'inizio degli anni ottanta il termine indica anche una serie di personaggi fittizi di manga, anime, videogiochi o altro, e gli oggetti loro collegati all'interno del contesto della cultura giapponese. La subcultura che ne deriva, fatta di modi di vestirsi, di adornarsi, di parlare, di scrivere, di comportarsi, riguarda nello specifico (ma non soltanto) le ragazzine o i ragazzini pi\u00f9 giovani, prevalentemente in Giappone.\nQualcosa di \"kawaii\" non deve essere soltanto \"carino\", ma anche piccolo, buffo, ornato, dall'aspetto innocente, infantile, generalmente dalle tonalit\u00e0 \"femminili\", quali bianco, azzurro, violetto e rosa. I personaggi \"kawaii\", quindi, hanno fattezze bambinesche e ingenue, lineamenti graziosi, proporzioni minute ed essenziali, occhi grandi, scintillanti, teneri ed espressivi e una grande quantit\u00e0 di dettagli e particolari.\nDefinizione ed etimologia.\nLa parola \"kawaii\" pu\u00f2 essere tradotta in lingua italiana come \"grazioso\", \"bello\", \"adorabile\", \"tenero\", \"carino\". \u00c8 un aggettivo riferito al sostantivo e nel linguaggio moderno si riferisce essenzialmente a oggetti, persone, modi di fare che possono essere considerati dolci, innocenti, puri, genuini, gentili, ma anche infantili e bambineschi. Eccezionalmente il termine \u00e8 usato in senso negativo, col significato di \"maldestro\" o \"stupido\".\nLe origini del termine sono da ricercare nell'espressione che letteralmente significa \"faccia illuminata/raggiante\", comunemente usata per riferirsi al viso di una persona che arrossisce. Nei dizionari del periodo Taish\u014d fino alla seconda guerra mondiale il termine veniva riportato come \"kawayushi\", per poi mutare in \"kawayui\" e infine in \"kawaii\", pur mantenendo lo stesso significato. Nella sua accezione originale il termine indicava i concetti di \"timido\", \"imbarazzato\", e solo secondariamente quelli di \"vulnerabile\", \"caro\", \"amabile\" e \"piccolo\", ma nell'uso moderno questi ultimi finirono per assumere il significato principale.\nRaramente il termine viene scritto in kanji, ai quali viene preferita la scrittura in hiragana . \u00c8 comunque diffusa anche la scrittura in kanji , \"ateji\" formato dai caratteri di \"accettabile\" (), \"amore\" () e dal carattere hiragana \u3044 (\"i\"), uno dei due tipi di desinenze con le quali terminano gli aggettivi in giapponese (aggettivi in \u3044 e aggettivi in \u306a). Nella lettura congiunta dei due kanji il secondo viene pronunciato \"wai\" per evitare l'effetto cacofonico delle due vocali \"a\" vicine (\"ka-ai\"), suono poco comune nella lingua giapponese.\nNel giapponese moderno vi sono numerose parole giapponesi che derivano dalla parola \"kawaii\", per esempio traducibile come \"adorabile\" o \"dolce\", traducibile come \"innamorarsi\" o \"incantarsi\", , che pu\u00f2 essere tradotto come \"fascino di un bambino innocente\", e \"kawais\u014d\" (, o ), il cui significato di \"pietoso\", \"patetico\", \"compassionevole\" si rif\u00e0 all'accezione originaria di \"kawaii\". L'idea giapponese di \"carino\" sottolinea infatti il senso di pathos ed empatia che l'oggetto impotente e indifeso ispira o trasmette nella mente dell'osservatore.\nStoria.\nSebbene si tenda a considerare la cultura \"kawaii\" un fenomeno contemporaneo, la predilezione del popolo giapponese per tutto ci\u00f2 che \u00e8 carino ha origini pi\u00f9 antiche. Dalle statuette di terracotta e ceramica che raffigurano piccoli animali, fino alle stampe che omaggiano la giovinezza e l'innocenza, l'arte giapponese ha espresso fin dalle origini la sua affezione per oggetti minuti e graziosi, dalle forme semplici e armoniche; nelle sue \"Note del guanciale\" (anno 1000 circa), la poetessa Sei Sh\u014dnagon scriveva che \u00abin verit\u00e0, tutte le cose piccole sono belle\u00bb. Secondo Tomoyuki Sugiyama, ideatore del concetto di Cool Japan, l'interesse nei confronti di tali oggetti, assimilabile alla moderna tendenza di collezionare gadget e altri beni voluttuari dallo stile \"kawaii\", \u00e8 insito dell'estetica giapponese e trova le sue radici nel periodo Edo, quando piccoli fermagli ornamentali per le cinture dei kimono (\"netsuke\") divennero un ricercato oggetto di moda. Nello stesso periodo, i samurai erano soliti portare con s\u00e9 amuleti protettivi foderati di stoffa colorata (\"omamori\").\nNell'opera \"Genji monogatari\", romanzo dell'XI secolo di Murasaki Shikibu, il concetto di \"kawaii\" \u00e8 usato in riferimento ai sentimenti di piet\u00e0 ed empatia, ma dai secoli successivi inizi\u00f2 a essere adoperato in contesti leggermente differenti, ad esempio per descrivere il senso di attrazione e compassione che si prova nei confronti di un bambino indifeso. Ben presto, anche le donne furono incluse in questa categoria, quando la percezione animistica del sesso femminile venne rimpiazzata da una visione pi\u00f9 conforme ai valori neoconfuciani tipici della societ\u00e0 Tokugawa, laddove accondiscendenza, obbedienza e modestia erano considerate virt\u00f9 auspicabili. L'idea stessa di \"kawaii\" and\u00f2 a comprendere nel suo significato alcune qualit\u00e0 delle donne del tempo, come fragilit\u00e0, delicatezza, sensibilit\u00e0 e grazia. Per secoli il termine venne comunque utilizzato per descrivere la tenerezza propria dei neonati o dei cuccioli, e solo sul finire degli anni sessanta venne usato per qualsiasi cosa che potesse essere considerata \"carina\".\nIl \"kawaii\" come forma di espressione.\nDagli anni settanta del XX secolo il fenomeno inizi\u00f2 ad assumere le proporzioni odierne, nascendo come semplice cultura giovanile ma assurgendo in poco tempo ad aspetto estremamente rilevante della cultura giapponese. Con la diffusione della penna a sfera e del portamine, tra le studentesse giapponesi si svilupp\u00f2 in modo del tutto spontaneo un nuovo stile di scrittura, contraddistinto da grandi caratteri arrotondati e dalla presenza di lettere latine, caratteri katakana e piccoli disegni come cuori, stelle e faccine inseriti arbitrariamente nel testo, che rendevano la lettura difficoltosa a tal punto che il suo utilizzo fu vietato in molte scuole del paese. Ci\u00f2 nonostante la sua popolarit\u00e0 fu tale che nel 1978 il fenomeno aveva interessato tutto il territorio nazionale, e si stima che nel 1985 circa cinque milioni di giovani giapponesi usassero abitualmente questo modo di scrivere.\nNello stesso momento in cui i giovani iniziarono a intaccare il giapponese scritto con il loro stile infantile, anche la lingua parlata fin\u00ec per essere influenzata da nuove forme di slang e modi di esprimersi. Gi\u00e0 nel 1970 il quotidiano \"Mainichi Shinbun\" aveva pubblicato un articolo che riportava come la parola venisse storpiata dai ragazzi pi\u00f9 giovani in \"katchoii\", imitando la pronuncia di un bambino ancora incapace di articolare perfettamente le parole. Questo modo di parlare pseudo-infantile non si limitava alla storpiatura di parole d'uso comune, ma prevedeva anche il ricorso ad allusioni e perifrasi al posto di espressioni esplicite; per esempio in quegli anni alla parola \"sesso\" veniva preferito l'eufemismo .\nIl termine entr\u00f2 nel linguaggio comune dei giapponesi a partire dagli anni ottanta. Fino ad allora le norme sociali imponevano agli adulti un comportamento sobrio e ponderato, evitando distrazioni e frivolezze, in modo da concentrarsi sulla crescita economica del paese. Una volta che il Giappone ebbe raggiunto tale obiettivo, la pressione sociale di agire sempre e comunque con maturit\u00e0 si fece meno forte. Furono le donne le prime a fare uso dell'espressione \"kawaii\" per indicare qualcosa di carino, seppur in maniera circoscritta.\nOgni remora sull'uso della parola scomparve quando questa venne associata al fenomeno mediatico dei \"nameneko\", cuccioli di gatti mascherati da teppisti \"b\u014ds\u014dzoku\" (bande di motociclisti, di solito poco pi\u00f9 che adolescenti), ripresi in atteggiamenti buffi e bizzarri. Poich\u00e9 negli anni ottanta la figura del \"b\u014ds\u014dzoku\" rappresentava per le donne un popolare feticcio erotico, la sua associazione ai gatti diede adito a un sentimento comune di affetto e tenerezza. A poco a poco anche gli uomini iniziarono a utilizzare il termine, influenzati dal modo di fare delle proprie compagne.\nA met\u00e0 decennio l'essenza del \"kawaii\" inizi\u00f2 ricevere maggiore attenzione anche dai media. Le riviste femminili, e poi quelle maschili, si focalizzarono sul ruolo del maschio all'interno della coppia, e su come egli avrebbe dovuto assumere alle esigenze del partner. Dato che per le donne il \"kawaii\" iniziava ad acquisire un certo peso nella vita di tutti i giorni, l'uomo avrebbe dovuto prendere seriamente in considerazione tutto ci\u00f2 che lo riguardasse. Nello stesso periodo, il linguaggio giovanile di universitarie e giovani impiegate si arricch\u00ec di tre espressioni che in poco tempo sarebbero divenute un marchio di fabbrica di quella generazione: , e \u00ab\"kawaii!\"\u00bb, tanto che queste vennero soprannominate sarcasticamente . La popolarit\u00e0 della parola \"kawaii\" raggiunse livelli estremi quando un'universit\u00e0 femminile di Tokyo cerc\u00f2 di vietarne l'uso all'interno del campus.\nL'industria del \"kawaii\" e il mercato dei \"fancy goods\".\nLe aziende di marketing non impiegarono molto tempo a capire che questo stile cos\u00ec poco tradizionale e controverso, ma allo stesso tempo di grande richiamo per i pi\u00f9 giovani, potesse essere applicato in toto alla dinamica dei consumi. Nel corso degli anni ottanta fumetti, riviste, prodotti commerciali e spot pubblicitari adottarono con successo quel modo di scrivere cos\u00ec infantile portato alla ribalta dagli adolescenti, ma la rincorsa al \"kawaii\" non si limit\u00f2 solamente al settore dell'advertising e del packaging dei prodotti giapponesi. Nel 1967 la linea di fashion doll Licca-chan aveva avuto grande successo tra le ragazzine grazie al suo aspetto grazioso e minuto, sebbene fosse stata la compagnia Sanrio ad aprire di fatto la strada all'industria dei , ovvero beni di consumo come giocattoli, peluche, vestiario, cibarie e articoli di cancelleria tutti accomunati dall'essere \"kawaii\".\nTra i personaggi lanciati negli anni dalla Sanrio per la commercializzazione dei suoi prodotti, quello che riscosse pi\u00f9 successo fu sicuramente Hello Kitty, emerso negli anni ottanta come una delle icone principali del \"kawaii\". Hello Kitty incarnava alla perfezione le caratteristiche dell'oggetto \"kawaii\", con le sue fattezze cartoonesche, i colori pastello e l'aspetto essenziale, infantile e indifeso, pensato per suscitare un senso di empatia nel potenziale consumatore. Elementi distintivi che vennero ripresi e adottati anche da compagnie private per le loro mascotte (\"yuru chara\"), dando vita in molti casi a un ricco merchandising.\nSulla scia del successo di Hello Kitty, il \"kawaii\" acquis\u00ec una connotazione commerciale sempre pi\u00f9 marcata, e durante il resto del decennio le aziende si concentrarono nella creazione di prodotti il cui design fosse capace di trasmettere una certa tenerezza, fossero questi giocattoli, dispositivi elettronici o persino automobili. Anche l'industria alimentare venne interessata dal fenomeno, in particolare il settore dolciario. Durante gli anni ottanta il mercato del gelato in Giappone registr\u00f2 una crescita annua del 5%, garantendo un profitto di 100 milioni di dollari all'anno fino al 1989.\nDopo un periodo di stagnazione, l'industria dei \"fancy goods\" riacquis\u00ec il suo appeal sul finire degli anni novanta, grazie anche all'inaspettato successo del personaggio di TarePanda della San-X. Nello stesso periodo, aziende come Bandai e Nintendo lanciarono sul mercato una serie di personaggi capaci di abbracciare diversi campi dell'intrattenimento, spaziando con successo dall'industria anime e manga a quella dei videogiochi, come il cucciolo virtuale Tamagotchi e i mostri della serie \"Pok\u00e9mon\".\nIn Giappone, oggetti ed elementi caratterizzati dallo stile \"kawaii\" si trovano ovunque, dalle grandi catene ai piccoli negozi; dagli uffici governativi nazionali a quelli locali. Nel 2017, i ricavi provenienti dalla vendita di merchandising legato ai personaggi prodotti dalla Sanrio, San-X, Nintendo e da altre compagnie del settore ammontavano a 9,3 miliardi di dollari.\nL'influenza del \"kawaii\" su anime e manga.\nL'industria del fumetto e dell'animazione giapponese si leg\u00f2 fin da subito alla cultura \"kawaii\", trovando la massima espressione in due generi narrativi in particolare, il fumetto umoristico e lo \"sh\u014djo\". \nIl primo a introdurre elementi riconducibili dell'estetica \"kawaii\" fu comunque Osamu Tezuka negli anni quaranta, ispirato dalle produzioni Disney. Prima dello scoppio della seconda guerra mondiale i giapponesi erano soliti rappresentare i propri connazionali in maniera realistica, con fattezze tipiche delle popolazioni asiatiche (occhi stretti e allungati, epicanti pronunciati); Tezuka, invece, utilizz\u00f2 per i suoi personaggi alcuni elementi dei cartoni animati occidentali dell'epoca, ricorrendo a modelli basati su linee semplici, con occhi tondeggianti ed espressivi, e inserendo nei suoi disegni motivi decorativi stilizzati come cuori, stelle e ghirlande di fiori. Espedienti, questi, per la verit\u00e0 gi\u00e0 utilizzati sia dagli illustratori Yumeji Takehisa e Jun'ichi Nakahara, sia da Katsuji Matsumoto nel manga \"Nazo no clover\", opera da cui lo stesso Tezuka trasse ispirazione per \"La principessa Zaffiro\".\nIl \"kawaii\" entr\u00f2 nell'immaginario infantile giapponese grazie al duo Fujiko Fujio, che tra gli anni sessanta e settanta introdusse alcuni dei suoi elementi in opere come \"Obake no Q-tar\u014d\" e \"Doraemon\". Proprio il protagonista di quest'ultima, un gatto-robot dall'aspetto rotondo e buffo, fu determinante nella popolarizzazione delle caratteristiche tipiche dei personaggi \"kawaii\". In opere dello stesso periodo come \"Dr. Slump\", \"Hello! Spank\", \"Heidi\", \"Time Bokan\", fino ad arrivare a \"Sailor Moon\", \"Hamtaro\" e i manga di Ai Yazawa, questi mantennero inalterate le stesse peculiarit\u00e0 grafiche, quali rotondit\u00e0 esasperate, tratti elementari, forme morbide e aggraziate, in aggiunta a elementi tipici dello stile \"super deformed\", come occhi grandi, corpi tozzi e teste dalle dimensioni sproporzionate.\nNegli anni successivi, e con sempre maggiore frequenza, il \"kawaii\" venne impiegato in opere dai temi pi\u00f9 cupi, anche come conseguenza del boom del cinema horror giapponese di fine anni novanta. Nell'opera \"Higurashi no naku koro ni\", per esempio, il personaggio di Rena Ry\u016bg\u016b possiede s\u00ec le caratteristiche tipiche dei personaggi \"kawaii\" \u2013 ella ha un aspetto innocente e veste in stile lolita \u2013 ma queste fanno da contraltare alla sua indole assassina. L'escamotage di ricorrere a fattezze infantili e lineamenti graziosi come compromesso per il possesso di poteri o abilit\u00e0 fuori dal comune, prerogativa delle protagoniste femminili, si presenta anche nei personaggi di Ai Enma di \"Hell Girl\" e Misa Amane di \"Death Note\". L'anime \"Puella Magi Madoka Magica\", che unisce situazioni tipiche dello \"mah\u014d sh\u014djo\" e elementi grotteschi, rappresenta invece un perfetto esempio di commistione di \"kawaii\" e dark fantasy.\nMantra comune delle produzioni anime e manga \u00e8 la presenza, voluta o meno, di clich\u00e9 nel design e nella caratterizzazione dei personaggi, dove il ruolo del valoroso protagonista \u00e8 spesso affidato a soggetti i cui tratti somatici rispecchiano qualit\u00e0 come bellezza, forza e sicurezza di s\u00e9. Di contro, il ruolo di spalla comica \u00e8 spesso riservato a personaggi goffi o infantili e, per questo, \"kawaii\". Col tempo questo schema venne pi\u00f9 volte rigettato attraverso la creazione di diversi personaggi che, sebbene mantenessero il fascino e il carisma tipici dell'eroe protagonista, palesavano anche difetti come dipendenza, irresolutezza e mestizia. Esempio significativo \u00e8 il personaggio di Shinji Ikari, dell'anime \"Neon Genesis Evangelion\", il quale, nonostante svolga un ruolo primario nella serie e sia disegnato seguendo i crismi dell'eroe convenzionale, possiede un'insicurezza e una sofferenza di fondo che lo rendono anche \"kawaii\".\nNell'ambito del fumetto e dell'animazione giapponese, il \"kawaii\" seppe ritagliarsi il proprio spazio anche in tempi pi\u00f9 moderni, adattandosi ai tempi e alle mode. Opere come \"Otomen\" e \"Antique Bakery\", in cui i personaggi maschili sono raffigurati in atteggiamenti femminili e \"carini\", riflettono l'incertezza socio-economica del Giappone post-crisi, dove sempre pi\u00f9 uomini faticano a trovare il proprio posto nella societ\u00e0. Il manga di Ai Yazawa \"Nana\", che gioca sulla contrapposizione tra le personalit\u00e0 delle due protagoniste e sul loro modo differente di essere \"kawaii\", offre uno spaccato del Giappone contemporaneo, dove sempre pi\u00f9 spesso le giovani ragazze rifiutano un ruolo passivo e dipendente.\nGli otaku e il \"kawaii\": dal \"moe\" alle idol.\nDurante gli anni novanta si verific\u00f2 un cambiamento importante. Le aziende di marketing, che fino ad allora avevano cavalcato l'onda del \"kawaii\", si ritrovarono d'improvviso senza idee. I gusti della massa si spostarono a quel punto verso l'immaginario estetico della subcultura otaku, alimentato dalla passione per anime, manga, videogiochi o idol della musica. Alcune cose nacquero gi\u00e0 con una propria \"carineria\" di fondo (come nel caso del \"cosplay\"), ma \u00e8 soltanto dopo che queste vennero etichettate dagli otaku come \"kawaii\", che esse iniziarono a venire accettate come tali anche dalla popolazione generale.\nMa se per una persona ordinaria era ancora lecito utilizzare la parola \"kawaii\" per riferirsi a qualcosa di carino, gli otaku, per descrivere la stessa identica cosa, iniziarono a utilizzare un altro vocabolo: . La parola \"moe\" si riferisce all'attrazione o all'amore per i personaggi di anime, manga, videogiochi o di altri prodotti destinati al mercato otaku, e inizi\u00f2 a ricevere grandi attenzioni mediatiche a met\u00e0 degli anni duemila, quando venne accostata al fenomeno delle \"maid\". Il termine \u00e8 usato anche come interiezione per esprimere un'improvvisa sensazione di apprezzamento nei confronti di un determinato soggetto, in contrasto con le sensazioni di tranquillit\u00e0 e tenerezza che scaturiscono alla vista di qualcosa di tradizionalmente \"kawaii\". Tali dimostrazioni di affetto sono rivolte tuttavia a qualcosa con il quale non \u00e8 possibile instaurare una relazione reale, come un personaggio immaginario, un oggetto (in questa categoria rientra il feticismo per gli abiti da cameriera, le orecchie da gatto, gli occhiali o le \"figure\"), o una idol. Le idol, per via della loro natura mediatica e immagine idealizzata, vengono infatti percepite alla stregua di personaggi di finzione, su cui si posano le effettive attenzioni degli otaku.\nLe idol conobbero il periodo di massimo splendore durante gli anni ottanta, dominando sia i palinsesti televisivi sia la scena musicale nipponica. Esse in poco tempo si fecero portavoce dello stile \"kawaii\", appropriandosi del suo linguaggio, adottando modi di fare e di vestire deliberatamente infantili, fino a diventarne la personificazione per eccellenza. Seiko Matsuda, in particolare, contribu\u00ec a rendere popolari tra le giovani giapponesi tali atteggiamenti da , fatti di risatine stridule ed espressioni imbarazzate, portando all'eccesso la propria carineria, spesso in maniera forzata e artificiosa. Sebbene le idol moderne tendano a mostrare un'immagine di s\u00e9 pi\u00f9 matura, esse ricorrono ancora ad alcuni di questi espedienti per manifestare il proprio essere \"kawaii\", elargendo grandi sorrisi, assumendo un atteggiamento timido e remissivo e adottando uno stile di abbigliamento ispirato alle bambole europee o all'uniforme scolastica giapponese."}
{"id": "93398", "revid": "76963", "url": "https://it.wikipedia.org/wiki?curid=93398", "title": "Joaqu\u00edn Turina", "text": "Biografia.\nNacque a Siviglia, dove inizi\u00f2 i suoi studi, per poi spostarsi a Madrid ma le sue origini erano del Nord Italia. Si perfezion\u00f2 a Parigi, dove visse dal 1905 al 1914, e dove prese lezioni da Vincent d'Indy alla sua \"Schola Cantorum\", e studi\u00f2 il pianoforte con Moritz Moszkowski. Come il suo connazionale ed amico Manuel de Falla, nella capitale francese entr\u00f2 in contatto con i compositori impressionisti come Maurice Ravel e Claude Debussy.\nDal 1914 torn\u00f2 a vivere a Madrid, dove lavor\u00f2 come compositore, critico ed insegnante. Nel 1931 cominci\u00f2 ad insegnare al Conservatorio Reale. \nFu uno dei maggiori esponenti della nuova scuola musicale spagnola del Novecento. Il suo linguaggio si pu\u00f2 definire romantico/impressionista con elementi ritmici e melodici tipici del folclore spagnolo. \nSpesso nelle sue composizioni per chitarra inserisce passi che fanno uso della tecnica del \"rasgueado\", tipica della musica flamenca. Tra le sue composizioni, dove prevale l'interesse del pianoforte, si trovano cinque pezzi per chitarra (composti tra le due guerre) di buon contenuto stilistico ed equilibrio tensivo. Turina fece parte di quei compositori spagnoli (Manuel de Falla, Federico Moreno Torroba, Juan Man\u00e9n) che, rispondendo all'appello di Segovia, crearono un vasto repertorio originale per chitarra nel '900.\nJoaqu\u00edn Turina mor\u00ec a Madrid il 14 gennaio 1949 a causa di una broncopolmonite."}
{"id": "93409", "revid": "3", "url": "https://it.wikipedia.org/wiki?curid=93409", "title": "Tentacles", "text": ""}
{"id": "93412", "revid": "124659353", "url": "https://it.wikipedia.org/wiki?curid=93412", "title": "Giacomo Balla", "text": " Fu un esponente di spicco del Futurismo firmando assieme agli altri futuristi italiani i manifesti che ne sancivano gli aspetti teorici.\nBiografia.\nBalla nasce da Lucia Giannotti, sarta, e da Giovanni, chimico industriale, appassionato fotografo dilettante. Figlio unico, resta orfano di padre a nove anni; deve la sua ascesa sociale alla determinazione della madre che investe tutti i propri guadagni nell'educazione del figlio. Fin da adolescente mostra interesse per l'arte: inizia a studiare il violino, ma abbandona presto la musica per dedicarsi alla pittura e al disegno. Dopo gli studi superiori si iscrive all'Accademia Albertina, dove studia prospettiva, anatomia e composizione geometrica, sotto l'insegnamento di Giacomo Grosso. A seguire frequenta le lezioni di psichiatria e di antropologia criminale di Cesare Lombroso.\nCome il padre, si appassiona alla fotografia e frequenta lo studio del pittore e fotografo Oreste Bertieri. \nNel 1891 esordisce come pittore presso la Societ\u00e0 promotrice di Belle Arti di Torino, ambiente frequentato dall'aristocrazia e dall'alta borghesia torinese; in questo contesto conosce Edmondo De Amicis e Pellizza da Volpedo.\nNel 1895 lascia Torino per stabilirsi con la madre a Roma dove rimarr\u00e0 tutta la vita.\nQui si avvicina alla nuova tecnica divisionista, diventandone promotore e trovando subito un buon seguito di allievi (tra loro Boccioni, Severini, Sironi). Nel 1904 in Campidoglio sposa Elisa Marcucci, anche lei sarta, conosciuta grazie all'amico Duilio Cambellotti. Dal matrimonio nascono due figlie, Luce Balla (Lucia) (1904-1994) ed Elica Balla (1914-1992), (entrambe diverranno artiste futuriste).\nNel 1903 espone alla V Biennale di Venezia; \u00e8 la prima di numerose successive partecipazioni postume.\nLa sua attivit\u00e0 creativa \u00e8 molto intensa nei primi anni dieci, ispirata dallo stile divisionista, ma a partire dal 1911 esprime nuovi interessi stilistici, entra in una nuova fase di ricerca pittorica tesa a rappresentare il dinamismo, il movimento; traccia su foglio o su tela linee di auto in corsa e altre figure in movimento.\nIl Futurismo.\nNegli anni della prima guerra mondiale persegue l'idea di un'arte totale, definita \"Arte-azione futurista\". Specialmente dopo il 1916, alla morte di Boccioni (a cui nel 1925 dedicher\u00e0 l'opera \"Il pugno di Boccioni\" Foto), \u00e8 il protagonista indiscusso del movimento. Totalmente convertito al \"futurismo\", vende tutte le proprie opere figurative all'asta e inizia a firmare le successive con lo pseudonimo \"FuturBalla\".\nNel 1914 firma il manifesto futurista \"Le v\u00eatement masculin futuriste\" a cui segue qualche mese dopo l'edizione italiana intitolata \"Il vestito antineutrale\", pubblicazione corredata con figurini e modelli. \u00c8 un invito ad adottare l\"estetica futurista\" attraverso l'abbigliamento; teorizza e propone di sostituire il vecchio, cupo e soffocante abbigliamento maschile con uno pi\u00f9 dinamico, pi\u00f9 audace e variopinto, asimmetrico, che rompa con la tradizione e si adegui al concetto futurista di modernit\u00e0 e progresso; un abito che inoltre faccia riferimento alla guerra e renda l'uomo pi\u00f9 aggressivo e festoso. \nSempre inseguendo l\"estetica futurista\", trasforma la propria abitazione decorando pareti e mobili in un tripudio di forme dai colori smaglianti.\nAncora nel 1914 realizza i \"fiori futuristi\" nel giardino di Casa Cuseni a Taormina; qui, insieme a Depero, \u00e8 autore anche di molte decorazioni murali.\nNel 1915, ancora con Depero, firma il manifesto \"Ricostruzione futurista dell'Universo\" dove teorizza come il dinamismo pittorico e il dinamismo plastico ben si collegano alle parole in libert\u00e0 e all'arte dei rumori:\nInizia a lavorare sull'onomatopea, a comporre \"tavole parolibere\" e a progettare scenografie mettendo in evidenza i collegamenti tra l'immagine e la dimensione fonetico-rumorista.\nDal manifesto scaturiscono le idee del \"giocattolo futurista\", del \"paesaggio artificiale\", dell'\"animale metallico\", del \"vestito trasformabile\", del \"concerto plastico-motorumorista nello spazio\", della \"r\u00e9clame fono-monoplastica\".\nNel 1917 progetta le scene per \"Feu d'artifice\", \"balletto senza danzatori\" che va in scena al Teatro Costanzi di Roma, prodotto da i Ballets Russes di Diaghilev, con musiche di Igor' F\u00ebdorovi\u010d Stravinskij. Nello stesso periodo crea arredi, mobili, suppellettili e partecipa alle sequenze del film \"Vita futurista\" (1916), presenziando con Marinetti alle riprese.\nNell'ottobre del 1918 pubblica il \"Manifesto del colore\", un'analisi del ruolo del colore nella pittura d'avanguardia.\nIl periodo fascista.\nNel 1921 dipinge le pareti del \"Bal Tic Tac\", locale di cabaret romano dove si suona Jazz; ambiente alla moda per tutti gli anni venti, poi decaduto e chiuso, \u00e8 stato recentemente riscoperto durante la ristrutturazione di una palazzina sede della Banca d'Italia.\nNell'ambito della sua adesione al futurismo, che Balla porta avanti senza sosta, nel 1926 scolpisce una statuetta raffigurante Mussolini, con alla base la scritta: \"Sono venuto a dare un governo all'Italia\". L'opera sar\u00e0 consegnata direttamente al duce. Negli anni trenta diventa l'artista del fascismo per eccellenza, apprezzatissimo dalla critica. Tra 1932 e 1935 realizza Marcia su Roma, dipinto realizzato sul retro di un'altra tela, \"Velocit\u00e0 astratta\" del 1913; l'opera mostra un richiamo a Il quarto stato di Pellizza da Volpedo.\nIn tarda et\u00e0 far\u00e0 ritorno al figurativismo.\nNel 1937 scrive una lettera al giornale \"Perseo: quindicinale di vita italiana\" con la quale si dichiara ormai estraneo alle attivit\u00e0 futuriste: \nDa questo momento Balla viene accantonato dalla cultura ufficiale, sino alla rivalutazione delle sue opere, e di quelle futuriste in genere, avvenuta nel dopoguerra.\nIl secondo dopoguerra.\nNel 1949 alcune sue opere, tra cui il famoso dipinto \"Dinamismo di un cane al guinzaglio\" del 1912, vengono esposte al MoMa alla mostra: \"Twentieth-Century Italian Art\".\nMuore a Roma il 1\u00ba marzo 1958 all'et\u00e0 di 86 anni. Viene sepolto al Cimitero del Verano.\nNel 1959 due sue opere (\"Ragazza con il cerchio\" e \"Colpo di fucile\") sono esposte alla mostra \"50 anni d'arte a Milano. Dal divisionismo ad oggi\", organizzata dalla Permanente.\nDi lui hanno scritto moltissimi storici dell'arte e artisti, fra questi: "}
{"id": "93417", "revid": "183114", "url": "https://it.wikipedia.org/wiki?curid=93417", "title": "John Langshaw Austin", "text": "Biografia.\nPrincipale rappresentante della \"filosofia del linguaggio ordinario\", durante la seconda guerra mondiale presta servizio come tenente colonnello nei servizi segreti britannici. Si dedica sia allo studio dell'analisi linguistica che al pensiero antico, come l\"'Etica\" di Aristotele.\nDurante la sua vita, pubblica davvero poco, anche perch\u00e9 i suoi lavori erano argomentati in lezioni; di queste, fondamentali sono quelle sugli \"speech acts\" (\"atti linguistici\"), esposte in un corso (le \"William James Lectures\") tenuto all'universit\u00e0 di Harvard nel 1955, in cui viene trattata la nozione dell'enunciato performativo. Le lezioni furono pubblicate postume nel 1962 con il titolo \"How to Do Things with Words\" (\"Come fare cose con le parole\"). Austin sostiene l'idea che ogni proferimento linguistico sia in realt\u00e0 un'azione pratica. Nella sua teoria, gli atti linguistici vengono distinti in \"locutori\", \"illocutori\" e \"perlocutori\", a seconda che l'enunciato sia descrittivo, esprima un'intenzione o un'azione del parlante, oppure indichino un'emozione, una preghiera o un tentativo di persuasione. \nHa insegnato prevalentemente al Christ Church College dell'Universit\u00e0 di Oxford dal 1952 fino alla morte ed \u00e8 stato molto attivo anche nell'ambiente accademico di Cambridge. Il suo pi\u00f9 celebre allievo \u00e8 John Searle.\nEnunciati constativi e performativi.\nIn un primo tempo, propone la distinzione fra \"enunciati constativi\" (o \"costatativo\") ed \"enunciati performativi\".\nMette, cio\u00e8, in luce il fatto che non tutti i tipi di enunciato possano essere valutati secondo il criterio vero o falso. \nUn enunciato come \"Vietato fumare\" (frase ellittica da intendersi come \"\u00c8 vietato fumare\") ha un aspetto descrittivo, tuttavia non si pu\u00f2 dire se sia vero o falso: al massimo si pu\u00f2 discutere sulla validit\u00e0 o appropriatezza dell'avviso che lo trasmette a chi legge, ma non sul fatto che sia vero o falso. Chiama questi tipi di enunciato \"performativi\" (dall'Inglese \"to perform\", eseguire, agire), perch\u00e9 attraverso di essi si compie un'azione, e li contrappone a quelli meramente descrittivi, che chiama \"constativi\". Esempi pi\u00f9 evidenti di enunciato performativo possono essere frasi come \"Ti saluto\" o \"Prometto che...\".\nAtti linguistici: locutorio, illocutorio e perlocutorio.\nAttraverso una riflessione ulteriore sui tipi di enunciati, Austin supera e abbandona la sua stessa concezione.\nAnalizzando i constativi rileva la loro non totale estraneit\u00e0 ad un aspetto performativo, cio\u00e8 scopre che anche attraverso semplici affermazioni (enunciati descrittivi, quale ad esempio \"ho sete\") si eseguono azioni (come ad esempio ottenere dell'acqua).\nGiunge, allora, a classificare gli atti linguistici secondo una teoria generale che invece di individuare diversi tipi di enunciati \"scompone\" il singolo enunciato nei tre livelli in cui pu\u00f2 essere analizzato. Ovvero:\nUn atto illocutorio pu\u00f2 essere diretto, se formulabile attraverso un verbo performativo, come ad esempio \"\"Battezzo\" questa nave Queen Elizabeth\", oppure indiretto, se realizzato attraverso la \"forma\" di un atto locutorio che mira in realt\u00e0 a realizzarne un altro. Si pensi al caso di chi dice \"Freschino qui dentro!\" (una constatazione) con l'intenzione di far chiudere la finestra senza chiederlo esplicitamente.\nClassi di atto illocutorio.\nAustin, a proposito dell'atto illocutorio e delle azioni che si compiono effettuandolo.\n\u00c8 lo stesso Austin a rendersi conto che questa classificazione non \u00e8 esaustiva, n\u00e9 \u00e8 rigida e univoca; tuttavia \u00e8 utile per fare chiarezza e per gettare le fondamenta dell'analisi che verr\u00e0 successivamente ripresa da Searle.\nLe condizioni di felicit\u00e0.\nNon potendo sempre parlare di enunciati veri ed enunciati falsi, Austin fa uso del concetto di \"felicit\u00e0\" degli enunciati. Sono enunciati felici quelli formulati in condizioni di appropriatezza, cio\u00e8 in circostanze opportune, in un contesto adatto. \u00c8 evidente, con questo peso del concetto di contesto, l'influenza di Frege e del \"secondo Wittgenstein\", cui si devono, rispettivamente, i concetti di \"contestualit\u00e0\" e di \"gioco linguistico\".\nProprio l'osservazione del fatto che anche gli enunciati constativi sono soggetti alle condizioni di felicit\u00e0 come quelli performativi, spinger\u00e0 Austin a superare la dicotomia iniziale.\nUn atto performativo come \"\"Ti chiedo scusa\", non l'ho fatto apposta!\" \u00e8 felice se pronunciato da chi ha inavvertitamente pestato un piede a qualcun altro. Pronunciato da un tifoso in curva come esultanza al goal della propria squadra \u00e8 inappropriato (non ha senso, verrebbe da dire, ma la parola \"senso\" va usata con cautela in filosofia del linguaggio), cio\u00e8 non \u00e8 felice perch\u00e9 non sussistono le circostanze che lo avallano.\nLo stesso accade con gli atti linguistici constativi: \"La fidanzata di Alessio \u00e8 grassa\" presuppone che Alessio abbia una fidanzata. Se questa condizione si verifica, l'atto linguistico \u00e8 felice, e si potr\u00e0 discutere se sia vero o falso che questa fidanzata sia grassa. Ma se l'Alessio di cui si sta parlando non \u00e8 fidanzato (sia che sia single o sposato), non si pu\u00f2 dare un valore di verit\u00e0 all'enunciato: si pu\u00f2 solo dire che questo non \u00e8 felice perch\u00e9 non sussistono le condizioni appropriate per la sua formulazione.\nSi \u00e8 parlato non a caso di \"presupposizione\", un implicito del discorso non compreso nell'enunciato, che ha la caratteristica di essere dato per scontato e di permanere sotto negazione della medesima sequenza di parole (nell'esempio di prima, se diciamo \"La fidanzata di Alessio non \u00e8 grassa\", continuiamo a presupporre che questo Alessio abbia una fidanzata, sebbene magra); intu\u00ecto per la prima nell\"'\u00dcber Sinn und Bedeutung\" di Frege (\"Senso e denotazione\", 1892), il concetto di presupposizione conoscer\u00e0 una discreta fortuna tra i filosofi e gli studiosi di pragmatica del linguaggio, proprio grazie alla visione di Austin in termini di condizioni di felicit\u00e0.\nOpere.\nI maggiori lavori pubblicati postumi sono:"}
{"id": "93418", "revid": "465169", "url": "https://it.wikipedia.org/wiki?curid=93418", "title": "A mari usque ad mare", "text": "A mari usque ad mare (dal latino: \"dal mare fino al mare\") \u00e8 una locuzione latina tratta dalla Vulgata (salmo 72, v. 8). Nel salmo, attribuito a Salomone, viene profetizzato l'arrivo del messia Cristo Ges\u00f9 e il suo futuro dominio spirituale sul mondo, appunto, \"dal mare fino al mare\".\nLa locuzione \u00e8 oggi visibile nello stemma di stato del Canada, in ragione del fatto che questa nazione si estende tra due \"mari\": l'oceano Atlantico e l'oceano Pacifico.\nLa frase \"dominabitur a mari usque ad mare\" \u00e8 inoltre scolpita sul frontone del C.U.M., Centre Universitaire M\u00e9diterran\u00e9en, a Nizza. Lo stabile del C.U.M. infatti si presenta sul \"Lungomare degli Inglesi\" di fronte al mare e dalla quale posizione \u00e8 in grado di dominare il litorale della Costa Azzurra."}
{"id": "93420", "revid": "1652635", "url": "https://it.wikipedia.org/wiki?curid=93420", "title": "Linz", "text": "Linz ( abitanti) \u00e8 la terza citt\u00e0 austriaca per popolazione, capoluogo dello Stato federato dell'Alta Austria.\nNel 2009 Linz, insieme alla capitale lituana Vilnius, \u00e8 stata scelta come capitale europea della cultura. Dal dicembre 2014 Linz \u00e8 membro della \"rete delle Citt\u00e0 Creative\" UNESCO (UCCN) come \"Citt\u00e0 delle arti dei media\". Le citt\u00e0 ricevono questo titolo per arricchire lo stile di vita urbano attraverso la sponsorizzazione e l'integrazione riuscita dell'arte mediatica e coinvolgendo la societ\u00e0 in queste forme di arte elettronica.\nUn illustre cittadino fu Giovanni Keplero, che pass\u00f2 alcuni anni nella citt\u00e0 ed il 15 maggio 1618 vi scopr\u00ec le tre leggi del movimento dei pianeti. Un altro famoso cittadino fu Anton Bruckner, che trascorse gli anni tra il 1855 e il 1868 lavorando come compositore e organista locale nella Vecchia cattedrale di Linz. Il Brucknerhaus prende il nome da lui. Il compositore Wolfgang Amadeus Mozart compose \"Linzer Sinfonie\" e \"Linzer Sonate\" a Linz nel novembre 1783. Linz \u00e8 famosa per la torta Linzer, che si dice sia la torta pi\u00f9 antica del mondo, con la sua prima ricetta risalente al 1653.\nStoria.\nPreistoria e Antichit\u00e0.\nIntorno al 400 a.C., si svilupparono lungo il Danubio numerosi insediamenti celtici entro i limiti attuali della citt\u00e0. Probabilmente l'insediamento sul Freinberg fu gi\u00e0 chiamato Lentos - il nome celtico per flessibile o curvato.\nNei tempi antichi, Linz faceva parte dell'Impero Romano. Linz \u00e8 stata menzionata per la prima volta nel Manuale di Stato romano \"Notitia dignitatum\" come \"Lentia\". Per assicurare la connessione sul Danubio nella met\u00e0 del I secolo, i Romani costruirono un forte in legno-terra, che fu sostituito nel 2 \u00b0 secolo da un forte pi\u00f9 grande in pietra. Lentia fu distrutta diverse volte dopo il II secolo dalle invasioni germaniche, ma sopravvisse alle tempeste delle migrazioni e quindi ha una continuit\u00e0 di colonizzazione attraverso la tarda antichit\u00e0. \nMedioevo.\nDurante il regno di Carlo Magno Linz ricevette vari incarichi riguardando il mercato e il dazio per il Traungau. Sotto il dominio dei Babenberg, Linz si trasform\u00f2 nella citt\u00e0 che fu progettata nel 1207, involgendo il vecchio centro della citt\u00e0. Anche politicamente ebbe uno sviluppo importante: Federico III scelse Linz come citt\u00e0 residenziale e la fece Centro del Sacro Impero Romano dal 1489 al 1493.\nEt\u00e0 moderna.\nNella met\u00e0 del XIX secolo inizi\u00f2 l'industrializzazione anche a Linz. Nel 1840 Ignaz Mayer fond\u00f2 con il cantiere di Linz la prima grande impresa di elaborazione di metalli e il tedesco Krauss, un produttore di locomotive, vi si stabil\u00ec nel 1879 a causa degli alti dazi doganali con una filiale a Linz. Anche l'industria tessile \u00e8 stata un settore molto importante per Linz.\nIl periodo nazista.\nCon l'ingresso delle truppe tedesche il 12 marzo 1938, Hitler part\u00ec dalla sua citt\u00e0 natale, Braunau, per Vienna. A Linz parl\u00f2 per la prima volta come Cancelliere del Reich su terreno austriaco. Hitler, che aveva frequentato la scuola a Linz, aveva previsto per la citt\u00e0 un importante ruolo economico e culturale che ne avrebbe fatto una delle c.d. \"F\u00fchrerstadt\" del Reich. I suoi piani di espansione contemplavano un viale con edifici lussuosi, cos\u00ec come un'opera, un teatro e gallerie, in particolare il \"Museo del F\u00fchrer\", che doveva ospitare la pi\u00f9 grande galleria d'arte del mondo. In seguito \"all'ordine speciale di Linz\" furono trafugate per questa collezione tante opere d'arte dai musei dei territori occupati.\nCon l'espansione dell'industria \u00e8 da menzionare in particolare la ristrutturazione delle grandi imprese nel settore metallurgico e chimico. Nel 1938, costruendo i Reichswerke AG f\u00fcr Erzbergbau und Eisenh\u00fctten \"Hermann G\u00f6ring\u201c, fu posta la prima pietra per la V\u00d6EST e tutte le sue imprese successorie e le industrie chimiche Linz. Nel campo di concentramento di Mauthausen e in quelli vicini furono uccise circa persone provenienti da tutta Europa.\nDurante la seconda guerra mondiale Linz \u00e8 stata sede di tre sottocampi nazisti del vicino campo di concentramento di Mauthausen: denominati Linz I, Linz II e Linz III, erano adibiti a campi di lavoro forzato. Analogamente, anche a Steyr era presente un campo di prigionia. La vita in tali \"lager\", cos\u00ec come in quelli di Ebensee, di Neu-Brem/Saarbr\u00fccken e di Wiener Neudorf, \u00e8 stata raccontata da Christian Bernadac nel libro \"I giorni senza fine\".\nNel 1996, il consiglio comunale ha deciso di rendere conto del suo passato nazista. Il vasto lavoro scientifico, attuato dagli archivi municipali, copriva il periodo precedente al 1938 e la denazificazione dopo il 1945. Linz divenne la prima citt\u00e0 in Austria a occuparsi intensamente del proprio passato nazista. Nel maggio 2001, sette pubblicazioni scientifiche, presentazioni online e numerose conferenze sono state rese pubbliche a seguito di questi sforzi.\nGeografia fisica.\nPosizione.\nLa citt\u00e0 sorge nel centro-nord dell'Austria, sulle rive del Danubio, a met\u00e0 strada fra Vienna e Salisburgo. L'agglomerato urbano (detto anche Linz-Wels-Steyr) conta circa abitanti.\nSuddivisione amministrativa.\nLinz si suddivide in 9 zone cittadine (\"Stadtteile\"), a loro volta suddivise in distretti cittadini (\"Stadtbezirken\"), per un totale di 36.\nCultura.\nAttraverso numerose iniziative nel settore culturale, quali eventi come Klangwolke, Brucknerfest, Pflasterspektakel e Prix Ars Electronica e Ars Electronica Festival, la citt\u00e0 ha gradualmente acquisito un'immagine nel settore culturale. Dal 2004, il festival del cinema Crossing Europe si tiene ogni anno. Nel 2013 \u00e8 stato inaugurato il nuovo teatro musicale del Volksgarten, un teatro moderno o un teatro dell'opera. Linz \u00e8 stata in grado di posizionarsi come una citt\u00e0 culturale eccezionale con queste e molte altre iniziative. Corrispondentemente, come citt\u00e0 universitaria con diverse universit\u00e0, Linz offre anche numerosi programmi di studio nel campo artistico e culturale. La citt\u00e0 \u00e8 stata dichiarata Capitale Europea della Cultura 2009. Dal 2014 Linz \u00e8 membro della \"rete delle Citt\u00e0 Creative'\" UNESCO (UCCN) come \"Citt\u00e0 delle arti dei media\".\nLa citt\u00e0 \u00e8 ora sede di una vivace scena musicale e artistica. Tra il Lentos Art Museum e la \"Brucknerhaus\", si trova il \"Donaul\u00e4nde\", che viene anche chiamato \"Kulturmeile\" (\"miglio della cultura\"). Si tratta di un parco lungo il fiume, che viene utilizzato principalmente dai giovani per rilassarsi e incontrarsi in estate. Viene anche utilizzato per l'Ars Electronica Festival e per lo \"Stream Festival\". A giugno, luglio e agosto il \"Musikpavillon\" \u00e8 situato nel parco dove gruppi musicali di stili diversi si esibiscono gratuitamente il gioved\u00ec, il venerd\u00ec, il sabato e la domenica. \nMonumenti e luoghi d'interesse.\nLa strada principale \"Landstra\u00dfe\" (anche la principale via dello \"shopping\" della citt\u00e0) porta dalla \"Volksgarten\" a \"Taubenmarkt\" vicino alla piazza principale. La piazza principale (costruita nel 1230), con una superficie di 13.200 m\u00b2, \u00e8 una delle pi\u00f9 grandi piazze convertite in Europa. Nel mezzo della piazza principale l'alta \"Pests\u00e4ule\" (\"colonna della peste\", nota anche come \"Dreifaltigkeitss\u00e4ule\"), fu costruita per ricordare le persone che morirono a causa delle epidemie di peste.\nIntorno alla piazza principale ci sono molte case storicamente rilevanti e architettonicamente interessanti, come il vecchio municipio, la casa Feichtinger con il suo famoso \"carillon\", che cambia la melodia a seconda della stagione, la casa Kirchmayr, la casa Schmidtberger o la testa di ponte, che ospita una parte della Linz Art University.\nA ovest della piazza principale si trova il centro storico con molti altri edifici storici, come case rinascimentali o vecchie case dal volto barocco.\nVicino al castello, residenza dell'imperatore Federico III, si trova una delle pi\u00f9 antiche chiese austriache: la chiesa di San Martino. Fu costruita in epoca carolingia ed \u00e8 citata in un documento del 799, lo stesso in cui anche Linz \u00e8 citata per la prima volta. La porta e le finestre sono in stile romanico e gotico.\nAltri punti di interesse (selezione) sono: \nAltre attrazioni popolari includono i musei sopra elencati, nonch\u00e9 architettonicamente interessanti e illuminati la sera (come l'Ars Electronica Center o il Lentos Art Museum), la fabbrica di tabacco, le terre del Danubio, il porto di Linz incluso \"Mural Harbor\", il Voestalpine Stahlwelt o il Distretto Urfahr. Nelle immediate vicinanze si trova il P\u00f6stlingberg, da cui \u00e8 possibile visitare anche la basilica del pellegrinaggio barocco, lo zoo di Linz o il regno delle fiabe e dei nani della Linzer Grottenbahn.\nGastronomia.\nProdotti caratteristici della cucina dolciaria di Linz sono la \"Linzer Torte\", che molti negozi vendono con un certificato di autenticit\u00e0, e gli \"Linzer Augen\" (Occhi di Linz), torta grande circa 8\u201310\u00a0cm.\nInfrastrutture e trasporti.\nLinz conta un porto fluviale sul Danubio ed un aeroporto, detto anche aeroporto Danubio Blu, nel comune di H\u00f6rsching.\nLe principali linee ferroviarie che si diramano dalla stazione centrale (Linz Hauptbahnhof) sono la Vienna-Linz-Salisburgo, la Linz-Wels-Passavia-Norimberga e la Linz-Leoben-Graz. Le linee minori sono quelle per Aigen im M\u00fchlkreis, Summerau, e la Linzer Lokalbahn (LILO) per Peuerbach e Neumarkt im Hausruckkreis. La stazione centrale di Linz \u00e8 stata premiata per sette volte consecutive (dal 2005 al 2011) dall'Austria Traffic Club austriaca come la pi\u00f9 bella stazione ferroviaria in Austria.\nLe arterie autostradali che servono la citt\u00e0 sono l'A1 Vienna-Linz-Salisburgo-Monaco, l'A7 Linz-Unterweitersdorf (che prosegue come strada statale verso Praga, via Bud\u011bjovice), l'A25 di Wels, che la collega con l'A8 in direzione di Passavia, e l'A9 di Graz. \nLa citt\u00e0 ha una moderna rete di tram con nuovi veicoli Bombardier Flexity Outlook con fermate sotterranee. C'\u00e8 anche una moderna rete di autolinee e 5 linee di filobus.\nSport.\nLinz ha ospitato nel 2007 i campionati mondiali di sci nautico. Questo evento non toccava l'Austria dal 1991, quando la competizione si svolse a Villach.\nA livello calcistico, la squadra cittadina \u00e8 il LASK Linz.\nNell'hockey su ghiaccio la squadra principale \u00e8 quella dei Black Wings Linz, due volte campioni d'Austria.\nA Linz sono state organizzate alcune gare di sci di fondo e di snowboard valide per le rispettive Coppe del Mondo.\nCi sono 302 club sportivi a Linz.\nAmministrazione.\nGemellaggi.\nLa citt\u00e0 \u00e8 gemellata con le seguenti localit\u00e0:"}
{"id": "93423", "revid": "9498", "url": "https://it.wikipedia.org/wiki?curid=93423", "title": "Quartetto di violini", "text": ""}
{"id": "93433", "revid": "767487", "url": "https://it.wikipedia.org/wiki?curid=93433", "title": "Ibis redibis non morieris in bello", "text": "La frase latina ibis, redibis non morieris in bello (Alberico delle Tre Fontane, \"Chronicon\") \u00e8, tradizionalmente, il responso dato dalla Sibilla a un soldato andato a consultare l'oracolo sull'esito della propria missione.\nLa frase, come tutti i responsi oracolari, \u00e8 volutamente ambigua (\"sibillina\", appunto) e offre una duplice interpretazione, a seconda di come si vuole usare la punteggiatura.\nLa locuzione \u00e8 anche diffusa nella forma ibis redibis numquam peribis, ovvero \"andrai tornerai non morirai\".\nNel linguaggio moderno, l'espressione \"essere un \"ibis redibis\"\" si utilizza nel caso di documenti ufficiali, circolari, decreti e leggi che risultino oscuri, ambigui, cavillosi e fuorvianti."}
{"id": "93440", "revid": "1543377", "url": "https://it.wikipedia.org/wiki?curid=93440", "title": "Oscillatore controllato in tensione", "text": "L'oscillatore controllato in tensione, noto anche con la sigla VCO (dall'inglese voltage-controlled oscillator), \u00e8 un dispositivo elettronico con lo scopo di produrre un'oscillazione periodica, il cui periodo, e di conseguenza la frequenza, \u00e8 determinato dal valore assoluto di una tensione applicata ad un ingresso di controllo. In termini matematici la relazione generica tensione/frequenza pu\u00f2 essere espressa come:\nL'impiego di VCO si ha prevalentemente nei sistemi phase-locked loop (PLL) e nei sintetizzatori musicali di tipo analogico.\nDescrizione.\nIn radiofrequenza la variazione di frequenza avviente tipicamente connettendo un varicap nel circuito risonante di un oscillatore, di solito Colpitts.\nIn banda audio \u00e8 invece tipico trovare oscillatori a forma d'onda triangolare o a dente di sega il cui segnale potr\u00e0 venir distorto per ottenere eventualmente una sinusoide\nLa caratteristica pi\u00f9 critica del VCO consiste nella linearit\u00e0 della corrispondenza fra la tensione di ingresso e la frequenza in uscita. In un circuito elettronico di tipo analogico, giocano un fattore determinante le caratteristiche spurie delle forme d'onda, poich\u00e9 introducono un ritardo pressoch\u00e9 costante al variare della frequenza, causando una non-linearit\u00e0 nel controllo in tensione.\nPer ovviare a questo problema, il VCO viene impiegato all'interno di un intervallo di funzionamento, nel quale si conosce l'errore introdotto e si pu\u00f2 applicare una correzione complementare.\nCome tutti i dispositivi analogici, il funzionamento del VCO risente in modo vistoso delle variazioni di temperatura e della tensione di alimentazione; particolare attenzione, quindi, viene prestata nella loro realizzazione.\nFunzionamento dei VCO musicali.\nLa corrente entrante nel circuito si divide in funzione delle due resistenze formula_2 e formula_3: formula_4formula_2 = formula_6formula_3; ad entrambi i capi dell'amplificatore la tensione \u00e8 formula_8/2, grazie al partitore di tensione formato da tali resistori.\nLa corrente che attraversa formula_2 carica il condensatore; l'amplificatore, che \u00e8 parte di un circuito integratore, tende a mantenere l'ingresso invertente ad una tensione uguale a quella dell'ingresso non invertente: cerca quindi di contrastare l'azione della reazione. Il secondo operazionale \u00e8 un trigger di Schmitt, il cui morsetto invertente \u00e8 collegato all'uscita del primo operazionale. Il trigger trasforma il segnale uscito dall'integratore in una tensione ben definita: tale tensione varia tra due valori di tensione a seconda che l'ingresso superi una certa soglia o sia inferiore ad una seconda soglia, minore della prima.\nL'uscita del trigger \u00e8 quindi collegata a sua volta al transistore: la tensione cos\u00ec generata determina l'accensione o lo spegnimento di quest'ultimo componente. Quando il transistore si accende il condensatore si carica, mentre nel periodo in cui il transistore \u00e8 spento il condensatore si scarica per compensarlo. Questo provoca un continuo lavoro di bilanciamento da parte dell'amplificatore integratore, che restituisce un'onda triangolare al secondo blocco. Il trigger trasforma tale segnale in un'onda quadra della medesima frequenza, facendo ripartire il ciclo.\nI parametri che determinano la frequenza del segnale che esce dall'amplificatore sono la resistenza formula_2, che ha la funzione di regolare il flusso di corrente che arriva al condensatore: tanto pi\u00f9 \u00e8 grande R1 tanto pi\u00f9 lentamente avverr\u00e0 la carica del condensatore; ed il condensatore C: tanto pi\u00f9 grande \u00e8 la capacit\u00e0 tanto pi\u00f9 lungo sar\u00e0 il tempo di carica. Quindi la frequenza f del segnale che arriver\u00e0 all'out1 sar\u00e0 inversamente proporzionale alla capacit\u00e0 C e alla resistenza R, mentre sar\u00e0 proporzionale all'entit\u00e0 del segnale d'ingresso, formula_8/2.\nNel trigger di Schmitt la tensione di riferimento \u00e8 nulla, in quanto formula_12 \u00e8 collegato a massa. La tensione alla quale il trigger fa commutare l'uscita \u00e8 la tensione che compare sul morsetto non invertente dell'operazionale: quando V- supera o diventa pi\u00f9 piccola di V+, avendo retroazione positiva, l'uscita ha un guadagno elevatissimo e satura subito. Nel caso l'ingresso sia maggiore della tensione di riferimento, ovvero maggiore di zero in questo caso, essa \u00e8:\nessendo formula_12 e formula_15 identiche, dove formula_16 \u00e8 il valore alto dell'uscita. Nel caso l'ingresso sia minore della tensione di riferimento si ha invece:\ndove formula_18 \u00e8 il valore basso dell'uscita. Il trigger commuta quindi quando l'ingresso formula_8 posto sul morsetto invertente supera V+ o scende sotto V-.\nCalcolo della frequenza.\nLa corrente che entra nell'integratore \u00e8\nconoscendo la capacit\u00e0 C, e sapendo che la corrente che entra nel condensatore \u00e8 I, si ha:\nessendo nel condensatore I = CdV/dt. Sapendo che il primo amplificatore genera un'onda triangolare di ampiezza formula_22, si ha:\nEd essendo il periodo di carica \u03c4 = RC del condensatore pari alla met\u00e0 del periodo totale, si ha che\nAvendo in precedenza ricavato\nsi ha:\nDa cui, essendo \"f\" = 1/T si ricava:\nSi pu\u00f2 notare che la frequenza \"f\" \u00e8 inversamente proporzionale alla capacit\u00e0 C e alla resistenza formula_2, mentre \u00e8 proporzionale all'entit\u00e0 del segnale d'ingresso, pari a formula_8/2. L'operazione successivamente compiuta dal trigger \u00e8 quella trasformare l'onda triangolare in onda quadrata."}
{"id": "93446", "revid": "767487", "url": "https://it.wikipedia.org/wiki?curid=93446", "title": "Voltage-controlled filter", "text": "Il Voltage-controlled filter, noto anche con la sigla VCF, \u00e8 un filtro controllato in tensione.\nNei sintetizzatori musicali, il VCF \u00e8 il componente responsabile di gran parte della timbrica riprodotta dallo strumento. Negli strumenti musicali acustici l'andamento delle armoniche, oltre ad altri parametri acustici, considerati nel dominio del tempo, presenta variazioni sia periodiche, per esempio tremolo e vibrato, sia aperiodiche come il decadimento del suono; in un sintetizzatore \u00e8 possibile simulare l'andamento della variazione delle armoniche prodotte da un oscillatore controllato in tensione (VCO) controllando i parametri del filtro mediante l'impiego di tensioni, a loro volta generate da un generatore di inviluppo o da controllori manuali come il Pitch Wheel e i pedali.\nIl filtro in un sintetizzatore opera generalmente su tre parametri: frequenza di taglio, fattore di risonanza (Q) e modalit\u00e0 di filtro; quest'ultima pu\u00f2 essere di tipo passa basso, passa banda, passa alto o elimina banda (notch). La tensione o le tensioni di controllo possono agire su pi\u00f9 variabili, conferendo al filtro un funzionamento dinamico e variabile nel tempo."}
{"id": "93448", "revid": "767487", "url": "https://it.wikipedia.org/wiki?curid=93448", "title": "Caro diario", "text": "Caro diario \u00e8 un film del 1993 scritto, diretto e interpretato da Nanni Moretti, vincitore del premio per la miglior regia al Festival di Cannes 1994.\nEpisodi.\n\"Caro diario\" \u00e8 composto da tre episodi in cui Moretti interpreta se stesso in una sorta di diario aperto, come suggerisce il titolo.\nIn Vespa.\nIl primo episodio, \"In Vespa\", vede il protagonista nella passeggiata in Vespa attraverso i quartieri di una Roma estiva e semideserta. Le inquadrature di bellezze paesaggistiche, architettoniche e monumentali accompagnano le riflessioni del regista che spaziano dalla critica cinematografica, e in genere al cinema hollywoodiano, alla sociologia e alla sfaccettata urbanistica di diversi quartieri della capitale, dalla Garbatella sino a Spinaceto, quartiere a sud della capitale, le cui strade il regista percorre dopo averne sentito parlare in toni negativi: \u00abE allora, andiamo a vedere Spinaceto!\u00bb. L'itinerario si conclude a Ostia, nei pressi del luogo in cui fu ucciso Pier Paolo Pasolini e ne fu eretto un monumento alla memoria.\nLe isole.\nNel secondo episodio, \"Le isole\", Moretti \u00e8 in viaggio alle isole Eolie, in fuga dalla frenesia della vita cittadina. In visita all'isola di Lipari dal suo amico Gerardo, ritiratosi a studiare, non riesce per\u00f2 a trovare la tranquillit\u00e0 tanto bramata nel rumoroso traffico stradale e nella confusione turistica. I due allora si spostano sull'isola di Salina, dove vengono accolti da una coppia di amici di Gerardo con evidenti problemi nel gestire l'educazione del figlio, viziato e teledipendente. Gerardo, nel frattempo, da sempre allergico al mezzo televisivo, se ne scopre casualmente affascinato, in particolare dalle \"soap opera\".\nSuccessivamente, sull'isola di Stromboli, il sindaco megalomane vorrebbe coinvolgerli nei progetti pi\u00f9 bislacchi. In visita al vulcano, Gerardo arriva a chiedere ai turisti statunitensi di svelargli in anteprima le vicende della soap opera \"Beautiful\" non ancora trasmesse in Italia, ma ogni tipo di programma televisivo ormai lo attrae, trovando in ognuno di essi diversi moventi intellettuali. I due decidono quindi di spostarsi alla volta di Panarea, ma anche questa scelta si rivela poco felice, poich\u00e9 s'imbattono subito in due animatrici di eventi mondani, col risultato di risalire di corsa sullo stesso aliscafo. Avvilito dall'ennesimo fallimento, Moretti decide di spostarsi sull'isola di Alicudi, la pi\u00f9 \"selvaggia\" dell'arcipelago, priva di acqua corrente ed elettricit\u00e0. Finalmente entrambi sembrano soddisfatti, ma l'amico Gerardo scappa disperato dall'isola appena si rende conto che, sebbene non sentisse la mancanza della TV, non avrebbe potuto comunque usufruirne.\nMedici.\nL'ultimo episodio, \"Medici\", racconta della sua odissea, vissuta realmente, e in parte filmata dalla vita reale, alle prese con un linfoma di Hodgkin diagnosticato solamente dopo una serie di pareri discordanti, consulti imprecisi, cure inutili e dispendiose. Partendo da un sintomo di crescente prurito agli arti (che arriva a disturbargli il sonno), sudorazione e dimagrimento, il protagonista si rivolge invano a molti luminari della dermatologia, ottenendo solamente continue prescrizioni di farmaci, di vari tipi di prodotti dermatologici, e persino una vacanza in localit\u00e0 balneare. Dopo aver rischiato lo shock anafilattico per un vaccino rivelatosi inutile, prova anche con la medicina orientale, in particolare l'agopuntura.\nUn suo amico medico gli consiglia dei controlli radiografici e la successiva TAC sembra indicare la presenza di una neoplasia polmonare incompatibile con ogni tipo di cura; il successivo intervento chirurgico consente invece la diagnosi corretta della malattia per cui il protagonista inizia una terapia adeguata. Consultando un'enciclopedia medica, Moretti trova la conferma che i sintomi di questa malattia sono proprio quelli di cui ha sofferto e che aveva sempre portato in anamnesi. Deluso dalla categoria (\u00abI medici sanno parlare ma non sanno ascoltare\u00bb), il regista conclude l'episodio, raccontato al tavolino di un bar colmo di tutti i prodotti acquistati, con l'amaro e sarcastico brindisi con bicchiere d'acqua a stomaco vuoto (\u00abdicono che fa bene\u00bb).\nCast.\nCameo.\nNell'episodio \"In Vespa\" \u00e8 presente un cameo dell'attrice Jennifer Beals, di cui Moretti tesse le lodi e che vede comparire mentre passeggia lungo le mura di Porta Metronia in compagnia del regista Alexandre Rockwell, all'epoca suo marito.\nUn altro cameo, sempre nello stesso episodio, \u00e8 quello del regista Carlo Mazzacurati, che veste i panni di un critico cinematografico assalito dai rimorsi per aver scritto recensioni lusinghiere di alcuni film, quali \"Henry, pioggia di sangue, Il pasto nudo, Cuore selvaggio\" ed altri\".\"\nColonna sonora.\nTra le varie canzoni del film si segnalano \"Batonga\" di Ang\u00e9lique Kidjo e \"Didi\" di Khaled. Interessante anche, alla fine del primo episodio durante la visita ad Ostia del monumento per la morte di Pasolini, il sottofondo con la fine della Parte I di The K\u00f6ln Concert di Keith Jarrett."}
{"id": "93449", "revid": "7", "url": "https://it.wikipedia.org/wiki?curid=93449", "title": "Ibis redibis non morieris (o peribis) in bello", "text": ""}
{"id": "93451", "revid": "7", "url": "https://it.wikipedia.org/wiki?curid=93451", "title": "Ibis redibis non peribis in bello", "text": ""}
