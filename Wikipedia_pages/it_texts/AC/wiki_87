{"id": "135526", "revid": "30610", "url": "https://it.wikipedia.org/wiki?curid=135526", "title": "Teatro dell'Opera di Roma", "text": "Il Teatro dell'Opera di Roma \u00e8 il teatro romano dedicato all'opera teatrale in musica e al balletto; \u00e8 anche conosciuto come Teatro Costanzi dal nome del suo artefice, Domenico Costanzi.\nStoria.\nAncor prima che la capitale d'Italia fosse trasferita a Roma, monsignor Francesco Saverio de M\u00e9rode, che possedeva la vallata di San Vitale, vide con chiarezza che urbanizzare il percorso dalla stazione ferroviaria (la futura Stazione Termini che allora era in costruzione) alla via del Corso sarebbe stato un vero affare. Domenico Costanzi partecip\u00f2 all'iniziativa e compr\u00f2 terreni, sui quali fece costruire dapprima l'Hotel Quirinale, ora divenuto uno dei Locali storici d'Italia, lungo la neonata via Nazionale nel 1874, poi su quello che diventer\u00e0 il terreno confinante il Teatro d'Opera, che nella nuova capitale ancora mancava. L'albergo comunicava col teatro attraverso un passaggio sotterraneo, che garantiva la massima privacy agli artisti (i quali non avevano che da attraversarlo per giungere al palco dove si esibivano, e anche per questo apprezzavano molto la sistemazione).\nL'architetto Achille Sfondrini nel 1878, in soli due anni costru\u00ec il teatro, nello stile neorinascimentale di moda all'epoca. Il teatro non era di grandi dimensioni (1.100 posti), ma aveva un'ottima acustica e una bella cupola dipinta da Annibale Brugnoli. L'opera fu inaugurata alla presenza del re Umberto I di Savoia e della regina Margherita di Savoia il 27 novembre 1880, con la \"Semiramide\" di Rossini.\nL'impresa, tuttavia, non si rivel\u00f2 particolarmente redditizia: Costanzi dovette impegnarvi beni propri e rimanerne impresario fino alla morte quando gli succedette il figlio Enrico.\nLa conduzione amministrativa del Teatro fu rilevata nel 1907 dall'impresario Walter Mocchi. \nNel 1912 Emma Carelli, moglie di Mocchi, divenne direttrice e responsabile della nuova \u00abImpresa Costanzi\u00bb.\nNel 1926 il Comune di Roma acquist\u00f2 il teatro e ne assunse la gestione. I lavori di completamento, ampliamento e ristrutturazione furono affidati all'architetto Marcello Piacentini, che con la chiusura del teatro il 15 novembre 1926 rifece integralmente i prospetti esterni e aument\u00f2 di uno i tre ordini di palchi originali e fece installare uno straordinario lampadario di cristallo, il pi\u00f9 grande d'Europa .\nIl teatro assunse dunque la nuova denominazione di \"Teatro Reale dell'Opera\" e fu reinaugurato il 27 febbraio 1928 con il \"Nerone\" di Arrigo Boito diretto da Gino Marinuzzi. \nFu poi eliminato l'ingresso di rappresentanza, che si affacciava sui giardini sul retro dell'hotel Quirinale, accessibile da un vicolo cieco oggi non pi\u00f9 esistente. L'ingresso principale fu quindi spostato da via Firenze a via del Viminale, ma non fu possibile, per la ristrettezza dei tempi, creare la nuova facciata sulla piazza secondo un progetto pi\u00f9 radicale predisposto da Piacentini e rimasto tuttora inedito.\nNel 1930 venne allestito dalla ditta organaria Buccolini un organo a canne con una tastiera e pedaliera, celato sulla destra del palcoscenico da una griglia espressiva. L'organo \u00e8 stato restaurato dalla stessa ditta nel 2004.\nEliminato l'epiteto reale con il passaggio alla Repubblica, nel 1956 il Comune di Roma affid\u00f2 allo stesso Piacentini l'incarico di curare un nuovo intervento di ampliamento e restauro. I lavori, che hanno previsto tra l'altro la creazione di uno scalone d'onore e di un foyer dei palchi, di locali per uffici, l'installazione di nuovi arredi e il rifacimento della facciata in uno stile novecentesco, furono ultimati nel 1960. Il teatro dell'Opera di Roma ha una capienza attuale di circa 2200 posti. \nIl 23 dicembre 2013 Carlo Fuortes \u00e8 stato nominato Sovrintendente del teatro, ed \u00e8 rimasto in carica per otto anni, fino al 27 dicembre 2021. A lui \u00e8 succeduto Francesco Giambrone, gi\u00e0 sovrintendente del Teatro Massimo di Palermo.\nMusica, musicisti ed interpreti.\nNel 1888 il Costanzi ospit\u00f2 la prima assoluta di \"Medg\u00e9\" di Spiro Samara con Emma Calv\u00e9, nel 1890 quella di \"Mala Pasqua\" di Stanislao Gastaldon, quella di \"Rudello\" di Vincenzo Ferroni. Nel 1896 di \"La sorella di Mark\" di Giacomo Setaccioli. \nPietro Mascagni fu un assiduo frequentatore dell'Opera, di cui fu anche direttore artistico nella stagione 1909-10 e vi diede diverse prime, come la \"Cavalleria rusticana\" il 17 maggio 1890 con Gemma Bellincioni e Roberto Stagno, \"L'amico Fritz\" il 31 ottobre 1891, diretta da Rodolfo Ferrari con Fernando De Lucia e Paul Lh\u00e9rie, \"Iris\" nel 1898 con Enrico Caruso, \" Le maschere\" il 17 gennaio 1901, e poi ancora la \"Lodoletta\" nel 1917. \nGiacomo Puccini diede al Costanzi la prima della \"Tosca\" il 14 gennaio 1900 (di cui il 9 marzo 2004 \u00e8 stato ripresentato l'allestimento storico), la prima italiana della \"La fanciulla del West\", diretta da Arturo Toscanini nel 1911, ed ancora la prima italiana del \"Gianni Schicchi\" nel 1919. \nRuggero Leoncavallo vi present\u00f2 la prima di \"Maia\" nel 1910; dieci anni dopo Riccardo Zandonai vi diede la prima di \"Giulietta e Romeo\". Infine, il 5 gennaio 1952 \u00e8 andata in scena in prima assoluta la \"Sak\u00f9ntala\" di Franco Alfano, rifacimento della precedente \"La leggenda di Sakuntala\" andata in scena al Teatro Comunale di Bologna, il 10 dicembre 1921 e di cui poi era andata perduta la partitura durante la seconda guerra mondiale.\nAl Teatro Reale dell'Opera di Roma, con la regia di Marcello Govoni, fu rappresentata il 15 febbraio 1934 la prima assoluta di \"Cecilia\", opera in tre episodi e quattro quadri, composta dal sac. Licinio Refice (Patrica, 1883 \u2013 Rio de Janeiro, 1954). \"Cecilia\", basata sulla vita dell'omonima santa (Cecilia di Roma, martire nel III secolo), ebbe grande successo anche grazie all'interpretazione del celebratissimo soprano Claudia Muzio. L'evento fu possibile dopo una decennale battaglia condotta dal Maestro Licinio Refice presso le autorit\u00e0 civili e religiose; la partitura era, difatti, pronta gi\u00e0 nel 1922 e l'autore sperava di rappresentarla per l'Anno Santo del 1925.\nA parte le prime, sono rimaste memorabili alcune grandi esecuzioni, come \"Le nozze di Figaro\" di Mozart del 1964 diretta da Carlo Maria Giulini per la regia di Luchino Visconti con Ilva Ligabue, Mariella Adani e Rolando Panerai, il \"Don Carlo\" di Giuseppe Verdi diretto da Giulini per la regia di Visconti nel 1965.\nNell'agosto del 2011 Riccardo Muti ha ricevuto la nomina di Direttore Onorario a vita.\nHanno diretto al Costanzi, tra gli altri, Otto Klemperer, Victor de Sabata, Vittorio Gui, Gino Marinuzzi, Tullio Serafin, Gabriele Santini, Erich Kleiber, Arturo Toscanini, Antonino Palminteri, Herbert von Karajan, Giuseppe Sinopoli, Carlo Maria Giulini, Thomas Schippers, Claudio Abbado, Gianandrea Gavazzeni, Georg Solti, Georges Pr\u00eatre, Zubin Mehta, Lorin Maazel, Peter Maag, Mstislav Rostropovi\u010d, Giuseppe Patan\u00e8, Wolfgang Sawallisch, Nino Sanzogno, Lovro von Mata\u010di\u0107, Gianluigi Gelmetti, Oliviero De Fabritiis e dal 2008 Riccardo Muti.\nVi hanno cantato Enrico Caruso, Beniamino Gigli, F\u00ebdor \u0160aljapin, Giacomo Lauri-Volpi, Aureliano Pertile, Claudia Muzio, Maria Caniglia, Giuseppina Cobelli, Ebe Stignani, Fedora Barbieri, Maria Callas, Renata Tebaldi, Magda Olivero, Mario Del Monaco, Giuseppe Di Stefano, Franco Corelli, Tito Gobbi, Alfredo Kraus, Carlo Bergonzi, Leyla Gencer, Antonietta Stella, Renata Scotto, Montserrat Caball\u00e9, Joan Sutherland, Marilyn Horne, Raina Kabaivanska, Piero Cappuccilli, Renato Bruson, Jos\u00e9 Carreras, Pl\u00e1cido Domingo, Luciano Pavarotti, Ruggero Raimondi, Roberto Alagna, Gino Sinimberghi, Giulio Neri, Leontyne Price, Leo Nucci, Renato Bruson, Jessica Pratt e Anna Netrebko.\nBalletto.\nQui si ebbe la prima italiana de \"L'uccello di fuoco\" di Igor' F\u00ebdorovi\u010d Stravinskij, rappresentata dalla compagnia di Balletti Russi di Sergej Djagilev il 9 aprile 1917. Anche l'American Ballet Theatre ed il Sadler's Wells oggi Royal Ballet si sono esibiti sul palcoscenico romano sin dall'immediato dopoguerra, cos\u00ec come le stelle sovietiche Rudol'f Nureev, Natal'ja Romanovna Makarova, Vladimir Viktorovi\u010d Vasil'ev, Ekaterina Maksimova.\nIl Teatro ha inoltre dal 1928 una sua scuola di danza, ed il corpo di ballo stabile ha sempre avuto una stagione di balletto molto popolare nella citt\u00e0 e oltre. \nNegli anni '50 Attilia Radice e Guido Lauri hanno danzato alle prime assolute dei principali balletti di tradizione, per essere poi destinati alla direzione rispettivamente di scuola e compagnia. Alcuni esempi tra le numerosissime celebrit\u00e0 che nel tempo hanno curato gli spettacoli di danza sono: Erik Bruhn, Zarko Prebil, Roland Petit, Majja Michajlovna Pliseckaja, Carla Fracci, Paolo Bortoluzzi.\nDa maggio 2015, il Direttore \u00e8 Eleonora Abbagnato.\nL'Orchestra ed il Coro.\nLe varie gestioni impresariali che guidarono il teatro fino al 1926, per ragioni legate ai problemi economici ed alla concezione di un lavoro in cui la costante era la precariet\u00e0 e la saltuarit\u00e0, non formarono un complesso orchestrale stabile. \nUna svolta fu impressa nel 1905, per la volont\u00e0 dell'assessore comunale Conte Enrico di Sanmartino, che convinse il Consiglio Comunale di Roma a creare l'Orchestra Municipale composta da cento elementi, molti dei quali provenienti dalla Banda Municipale, diventando l'Orchestra del Teatro Costanzi fino al 1926.\nLa modificazione del Costanzi in Teatro Reale dell'Opera, spinse i dirigenti del Teatro e principalmente l'amministrazione comunale a decidere di creare un complesso orchestrale stabile, anche se con contratto stagionale.\nNel 1935 il Comune di Roma, attraverso il Vice Governatore Marchese Dentice d'Accadia, come Direttore Artistico decise l'organico complessivo delle maestranze del Teatro determinando quello dell'Orchestra in 143 elementi compresi i professori della Banda.\nIl Coro del Teatro dell'Opera di Roma partecipa alla vita artistica del Costanzi dal 1935 per volont\u00e0 di Tullio Serafin, Direttore Artistico dell'allora Teatro Reale dell'Opera.\nTerme di Caracalla.\nFin dal 1\u00ba agosto 1937 il Governatore di Roma Piero Colonna decise che il Teatro dell'Opera dovesse avere una stagione estiva all'aperto, sul modello dei precedenti Festival lirico all'Arena di Verona e del Festival Puccini a Torre del Lago, che in quegli anni godevano di grande successo. Come periodo per le rappresentazioni furono scelti i mesi di luglio e agosto, e come sede fu individuato il complesso archeologico delle Terme di Caracalla. Il palcoscenico con i suoi impianti tecnologici, progettato e allestito da Pericle Ansaldo, venne posizionato all\u2019interno di una delle aule situate accanto al \"tepidarium\", e per le sue dimensioni, 1500 mq di superfici ed un boccascena di 22 m, divenne il pi\u00f9 grande palcoscenico del mondo, con un'unica platea, divisa in sei settori, in grado di ospitare 8.000 posti. La prima stagione, nel 1937, ebbe cinque rappresentazioni in totale, tre di \"Lucia di Lammermoor\" e due di \"Tosca\".\nNel 1938 le opere furono sei (\"La Gioconda\", \"Mefistofele\", \"Aida\", \"Lohengrin\", \"Isabeau\" diretta dal compositore e \"Turandot\") per un totale di 28 rappresentazioni, dal 30 giugno fino al 15 agosto. In questa occasione il palcoscenico fu collocato all\u2019interno dell\u2019esedra del \"calidarium\", dove si trova ancora oggi, e la platea fu ampliata e portata ad una capienza di 20.000 posti. Gli spettacoli lirici allestiti in questa sede hanno sempre avuto gran successo di pubblico, favorito negli anni dal turismo di massa. Gli allestimenti alle Terme furono interrotti durante la seconda guerra mondiale riprendendo dal 1945, e poi ancora per una decina d'anni a partire dal 1993 per consentire importantissimi restauri delle murature romane, e l'ambientazione archeologica fu sostituita saltuariamente con lo Stadio Olimpico. Dal 2001 la stagione estiva \u00e8 stata ripristinata nell'ambientazione originale. Per il 2020 e il 2021 la stagione estiva di opera e balletto si \u00e8 tenuta presso il Circo Massimo, dove \u00e8 stato possibile preparare una platea, un golfo mistico e una palco pi\u00f9 grandi in modo da rispettare il distanziamento necessario contro la pandemia di COVID-19. "}
{"id": "135527", "revid": "14787", "url": "https://it.wikipedia.org/wiki?curid=135527", "title": "Val di Nievole", "text": ""}
{"id": "135528", "revid": "125207993", "url": "https://it.wikipedia.org/wiki?curid=135528", "title": "Liliana Cavani", "text": "Biografia.\nNata e cresciuta a Carpi, in provincia di Modena, nel 1933, figlia di un architetto mantovano e di una casalinga carpigiana, fu proprio la madre a farla appassionare alla settima arte, accompagnandola al cinema sin da bambina. \nConseguita la laurea in lettere antiche presso l'Universit\u00e0 di Bologna nel 1959, si diploma poi presso il Centro sperimentale di cinematografia di Roma con il cortometraggio \"La battaglia\", vincendo il \u201cCiak d'oro\u201d che il Centro conferiva al miglior saggio di fine corso. Inizia dunque a realizzare documentari e film-inchieste di stampo sociale e politico per la Rai: \"La storia del Terzo Reich\", \"La donna nella resistenza\", \"La casa in Italia\" e svariate altre.\nNel 1966 con \"Francesco d'Assisi\", dove il santo viene interpretato da Lou Castel, realizza il suo primo film che \u00e8 anche il primo prodotto dalla Rai. Nel 1968 firma il nuovo film \"Galileo\" (in concorso al Festival di Venezia) con il quale mette a fuoco il tema del conflitto tra scienza e religione. Nel 1970 gira \"I cannibali\", rivisitazione in chiave moderna dell\"'Antigone\" di Sofocle che esprime con un linguaggio particolare il conflitto tra piet\u00e0 e legge radicato nel contesto sociale e politico di quegli anni. \nNel 1972 la Cavani dirige \"L'ospite\" (Festival di Venezia fuori concorso) che racconta la storia di una donna ricoverata da anni in un manicomio-lager che tenta invano di reinserirsi nella societ\u00e0. L'anno seguente la Cavani si appassiona ad un testo classico della letteratura tibetana, \"Milarepa\", mistico dell'XI secolo. Nel 1973 con \"Il portiere di notte\" la Cavani si concentra sul mistero del rapporto tra vittima e carnefice. Nel 1977 la regista termina \"Al di l\u00e0 del bene e del male\"; il film racconta le ultime vicende della vita di Nietzsche, focalizzandosi sul rapporto con Lou Andreas-Salom\u00e8 e Paul R\u00e9e.\nNel 1981 firma la regia de \"La pelle\" in cui appaiono Marcello Mastroianni, Claudia Cardinale, Burt Lancaster. Con \"Oltre la porta\" del 1982 la Cavani si avvale di un cast costituito solo da attori e attrici europee; le ambigue perversioni sessuali in \"Interno berlinese\" non conquistano il favore della critica e nemmeno \"Francesco\" con Mickey Rourke ottiene il consenso sperato. .\nIl 9 dicembre 1999 riceve a Roma la laurea honoris causa in Scienze della comunicazione dall'Universit\u00e0 LUMSA \u00abper il costante impegno da lei profuso nell'umanizzazione dell'arte cinematografica, dando forma e voce alle grandi inquietudini del presente e alla tensione spirituale delle moderne generazioni\u00bb.\nNel 2004 gira la fiction televisiva \"De Gasperi, l'uomo della speranza\", con Fabrizio Gifuni e Sonia Bergamasco, dedicata al celebre statista e trasmessa su Rai 1 l'anno seguente. Nel 2008 \u00e8 la regista della fiction \"Einstein\". Nel 2009 ha fatto parte della giuria della 66\u00aa Mostra internazionale d'arte cinematografica di Venezia. Nel 2012 ha ricevuto il \"Premio Federico Fellini 8 1/2\" per l'eccellenza artistica al BIF&amp;ST di Bari; nello stesso anno ha inoltre ricevuto il David speciale alla carriera. Nel dicembre 2014 \u00e8 andato in onda su Rai 1 la sua terza opera su Francesco d'Assisi.\nAltre esperienze.\nLiliana Cavani ha anche un importante curriculum come regista lirica. Ha infatti curato con successo la regia di opere a Parigi, San Pietroburgo, Zurigo, Milano, Genova, Firenze, Bologna e Ravenna.\nA livello sociale aderisce a Cities for Life.\nNel 2007 fa parte della commissione di 12 \"saggi\" incaricata di redigere il manifesto del nascente Partito Democratico."}
{"id": "135532", "revid": "785863", "url": "https://it.wikipedia.org/wiki?curid=135532", "title": "Bela Lugosi", "text": "\u00c8 rimasto celebre per le sue interpretazioni in film horror, prima fra tutte quella del personaggio del Conte Dracula. Recit\u00f2 in piccoli ruoli teatrali in patria, dove fu anche attivo come sindacalista, e prese parte al suo primo film nel 1917, ma dovette lasciare il suo paese a seguito della fallita rivoluzione sovietica ungherese del 1919. Recit\u00f2 quindi in vari film in Germania prima di approdare negli Stati Uniti come marinaio su una nave mercantile.\nNel 1927 esord\u00ec a Broadway nell'adattamento teatrale del romanzo \"Dracula\" di Bram Stoker, nel ruolo del protagonista; successivamente interpret\u00f2 lo stesso ruolo nel film \"Dracula\" prodotto nel 1931 dalla Universal Pictures. Durante gli anni trenta ottenne ruoli importanti in molti film horror di successo, ambientati nell'Europa orientale, ma il suo accento ungherese limit\u00f2 il suo repertorio, ed egli tent\u00f2 senza successo di evitare casting da caratterista.\nNegli stessi anni recit\u00f2 spesso accanto a Boris Karloff, il quale otteneva ingaggi di pi\u00f9 alto livello. Nonostante la sua frustrazione, Lugosi, rappresentante del sindacato degli attori statunitensi (la Screen Actors Guild o SAG), venne sempre pi\u00f9 emarginato in ruoli secondari e impiegato dalle major cinematografiche principalmente per sfruttarne il nome. Come partner di Karloff, interpret\u00f2 ruoli principali in \"The Black Cat\" (1934), in \"The Raven\" (1935) e ne \"Il figlio di Frankenstein\" (1939); anche in \"The Raven\", Karloff percep\u00ec un ingaggio pi\u00f9 alto nonostante Lugosi fosse il protagonista. Sottoposto a cure mediche regolari per problemi di sciatica, divenne dipendente da morfina e metadone e, dopo che tale dipendenza divenne nota ai produttori, le offerte di lavoro continuarono a diminuire, tanto che Lugosi termin\u00f2 la carriera recitando in film a basso budget, l'ultimo dei quali fu \"Plan 9 from Outer Space\" (1956) di Ed Wood. Si spos\u00f2 cinque volte ed ebbe un figlio, Bela George Lugosi; mor\u00ec di attacco cardiaco il 16 agosto del 1956.\nBiografia.\nDebutto.\nNacque a Lugos (oggi Lugoj, Romania) nel Banato, regione dell'Austria-Ungheria, ultimo dei quattro figli di Istv\u00e1n Blask\u00f3, un banchiere, e da Paula de Vojnich di nascita serba; la famiglia era di etnia ungherese e di religione cattolica. Dall'aggettivo in lingua ungherese riferito alla sua citt\u00e0 natale prese il cognome d'arte che adott\u00f2 durante la sua lunga carriera di attore. All'et\u00e0 di 12 anni abbandon\u00f2 la scuola. Inizi\u00f2 la sua carriera di attore tra il 1901 e il 1902. Le sue prime performance conosciute risalgono alla stagione 1903\u201304 in teatri locali, dove recit\u00f2 in piccoli ruoli in molti spettacoli ed operette. Pass\u00f2 successivamente alle opere di Shakespeare e a ruoli sempre pi\u00f9 importanti. Dopo essersi trasferito a Budapest nel 1911, recit\u00f2 in dozzine di ruoli presso il Teatro Nazionale dell'Ungheria, tra il 1913 ed il 1919. Nonostante Lugosi abbia successivamente dichiarato di essere diventato l'attore principale del teatro, quasi tutti i suoi ruoli erano piccoli o secondari. Nel frattempo, nel 1903, aveva cambiato il suo cognome in \"Lugosi\" in onore del suo paese natale.\nPartecip\u00f2 alla prima guerra mondiale come tenente di fanteria dell'Imperial regio Esercito dal 1914 al 1916 e, dopo il conflitto, fond\u00f2 il sindacato degli attori e fu parte attiva della sinistra del suo paese. Venne anche decorato con la Medaglia ai feriti di guerra per la sua partecipazione al conflitto nel Fronte russo. Nel 1917 spos\u00f2 Ilona Szmik, da cui si separ\u00f2 nel 1920. Studi\u00f2 all'Accademia teatrale di Budapest, dove inizi\u00f2 a calcare le scene, diventando presto famoso come eroe romantico del palcoscenico.\nPrimi film.\nLa prima apparizione cinematografica di Lugosi avvenne nel film \"Az ezredes\" (1917). Nelle sue apparizioni nel cinema ungherese muto utilizzava il nome d'arte Arisztid Olt. Recit\u00f2 in 12 film ungheresi tra il 1917 ed il 1918, prima di trasferirsi all'estero.\nDopo la caduta della Repubblica Ungherese Sovietica guidata da B\u00e9la Kun nel 1919, politici di sinistra e sindacalisti finirono nel mirino. A Lugosi venne vietato di recitare a causa della sua partecipazione alla creazione del sindacato degli attori e alla sua attiva militanza nello stesso, ed egli fu costretto ad abbandonare il paese. Inizialmente si trasfer\u00ec a Vienna, prima di stabilirsi a Berlino (sulla Lange Strasse), dove continu\u00f2 a recitare. Durante il suo esilio in Germania, inizi\u00f2 ad apparire in un piccolo numero di film abbastanza apprezzati, tra gli altri gli adattamenti cinematografici dei romanzi di Karl May \"Auf den Tr\u00fcmmern des Paradieses\" (\"Sul ciglio del paradiso\") e \"Die Todeskarawane\" (\"Il caravan della morte\"), al fianco dell'attrice di religione ebraica Dora Gerson (che morir\u00e0 nel campo di concentramento di Auschwitz).\nLugosi lasci\u00f2 la Germania nell'ottobre del 1920, con la volont\u00e0 di emigrare negli Stati Uniti, e riusc\u00ec ad entrare nel paese a New Orleans (Louisiana) come marinaio imbarcato su una nave mercantile. Si diresse quindi verso New York e venne posto sotto osservazione all'ufficio dell'immigrazione di Ellis Island nel marzo del 1921.. Dichiar\u00f2 la sua intenzione di diventare un cittadino americano nel 1928 e ottenne la cittadinanza il 26 giugno del 1931.\nAl suo arrivo in America, grazie alla sua prestanza fisica (un metro ed ottantacinque di altezza e 83\u00a0kg di peso), Lugosi lavor\u00f2 per un certo periodo come uomo di fatica, successivamente a New York entr\u00f2 in una compagnia teatrale nella comunit\u00e0 ungherese. Con altri attori suoi connazionali form\u00f2 una compagnia che girava le citt\u00e0 orientali degli Stati Uniti esibendosi per un pubblico di immigrati. Lugosi recit\u00f2 in molte rappresentazioni ungheresi prima di ottenere il primo ruolo in inglese a Broadway, \"The Red Poppy\", nel 1922 Tre ruoli ulteriori li ottenne nel 1925\u201326, compreso un impiego di cinque mesi nella comedy-fantasy \"The Devil in the Cheese\".\nNel 1925, recit\u00f2 come sceicco arabo in \"Arabesque\" al Teck Theatre di Buffalo, prima di ritornare a Broadway. Il suo primo ruolo cinematografico in un film americano arriv\u00f2 nel 1923 nel melodramma \"The Silent Command\". Seguirono molti altri ruoli nel cinema muto, sia come antagonista che come caratterista, tutti in produzioni realizzate nell'area di New York.\nDracula.\nLugosi affront\u00f2 per la prima volta il personaggio di Dracula nel 1927, in una produzione teatrale a Broadway adattata da Hamilton Deane e John L. Balderston dal romanzo di Bram Stoker \"Dracula\". La produzione di Horace Liveright fu un successo, e and\u00f2 in scena per 261 repliche, prima di iniziare un \"tour\" degli Stati Uniti che raccolse ovunque critiche positive e successo tra il 1928 e il 1929.\nNel 1928, Lugosi decise di fermarsi in California alla fine del \"tour\" sulla West Coast. La sua \"performance\" aveva raccolto l'interesse dei Fox Studios, che nel 1929 gli affidarono un ruolo nel film muto \"The Veiled Woman\". Apparve anche in \"Prisoners\" (film considerato perduto), che venne prodotto sia in versione muta che sonora.Nel 1929, non avendo altri impegni cinematografici in vista, torn\u00f2 ad interpretare Dracula in un breve tour sulla West Coast, e rimase in California, riprendendo il suo lavoro con la Fox nei primi film sonori degli \"studios\", recitando spesso come cattivo o interpretando esotiche figure di sceicco. Nel 1931 riusc\u00ec a ottenere il ruolo che pi\u00f9 desiderava, quello di Dracula nell'omonimo film che la Universal Pictures, specializzata nel genere horror, si accingeva a realizzare. La pellicola, diretta da Tod Browning, ebbe un enorme successo, al di l\u00e0 delle pi\u00f9 rosee previsioni della Universal, ed \u00e8 a tutt'oggi considerata un \"classico\" del suo genere, grazie soprattutto alla suggestiva interpretazione di Lugosi che, con la sua eleganza, il suo sguardo ipnotico e il suo accento mitteleuropeo, diede al personaggio del Conte vampiro un fascino aristocratico e macabro al tempo stesso.\nInizialmente scritturato per interpretare il mostro in \"Frankenstein\" di James Whale (1931), Lugosi abbandon\u00f2 il film prima dell'inizio delle riprese, per divergenze artistiche con la produzione, lasciando il posto a Boris Karloff. Solo nel 1939 sarebbe tornato sul set di un film sul mostro di Frankenstein, interpretando con efficacia il ruolo di \"Ygor\" in \"Il figlio di Frankenstein\" (1939) e nel successivo \"Il terrore di Frankenstein\" (1942), prima di accettare di interpretare finalmente l'infelice creatura creata in laboratorio in \"Frankenstein contro l'uomo lupo\" (1943).\nDivenuto immediatamente un divo dell'horror grazie al ruolo di Dracula, Lugosi lavor\u00f2 intensamente per tutti gli anni trenta e nella prima met\u00e0 degli anni quaranta in numerosi film dell'orrore, alcuni di ottima fattura come \"Il dottor Miracolo\" (1932), \"L'isola degli zombies\" (1932), \"The Black Cat\" (1934), \"Il raggio invisibile\" (1936) e \"L'uomo lupo\" (1941), altri, pur con limitazioni di budget della produzione, ancora di buon livello, come \"Il corpo scomparso\" (1942), \"Voodoo Man\" (1944). Durante gli anni quaranta recit\u00f2 in una trentina di pellicole, spesso decisamente pi\u00f9 modeste del decennio precedente, quali \"L'uomo scimmia\" (1943) e \"Scared to Death\" (1947), impersonando di volta in volta il ruolo di medico folle, di vampiro, di scienziato sadico.\nSpecializzatosi in ruoli di personaggi sinistri, dalla gestualit\u00e0 enfatica e spesso al limite del grottesco, solo in rare occasioni Lugosi ebbe la possibilit\u00e0 di allontanarsi da questo clich\u00e9: una di queste fu per un piccolo ruolo nella commedia \"Ninotchka\" (1939), accanto a Greta Garbo.\nRuoli da caratterista.\nNonostante la notoriet\u00e0 conquistata con l'apparizione come \"Dracula\" (nel film apparve con un make up essenziale, usando il suo naturale e forte accento), Lugosi si ritrov\u00f2 a recitare in ruoli da caratterista come vilain in film horror quali \"Il dottor Miracolo\" (1932), \"The Raven\" (1935) e \"Il figlio di Frankenstein\" (1939) per la Universal, e nella pellicola indipendente \"L'isola degli zombies\" (1932). Il suo accento, per quanto parte della sua immagine pubblica, limit\u00f2 i ruoli che poteva interpretare.\nLugosi tent\u00f2 di interrompere questa tipologia di caratterizzazioni facendo audizioni per altri ruoli. Venne scartato, in favore di Lionel Barrymore per il ruolo di Rasputin ne \"Rasputin e l'imperatrice\" (1932); in favore di C. Henry Gordon per il ruolo di Surat Khan in \"La carica dei seicento\" (1936); in favore di Basil Rathbone per il ruolo del Commissario Dimitri Gorotchenko in \"Tovarich\" (1937), ruolo che Lugosi aveva interpretato in teatro. Interpret\u00f2 l'elegante e focoso generale Nicholas Strenovsky-Petronovich in \"International House\" (1933).\nRivalit\u00e0 con Boris Karloff.\nLe pellicole \"The Black Cat\" (1934), il gi\u00e0 citato \"Il figlio di Frankenstein\" (1939) e \"La jena\" (1945) misero Lugosi a confronto con il suo maggiore rivale nel genere horror, Boris Karloff, che aveva interpretato al suo posto il mostro di Frankenstein nella pellicola di Whale, confronto che suscit\u00f2 molte e svariate opinioni tra gli esperti e gli storici del cinema. Sulla rivalit\u00e0 tra i due vi sono notizie contraddittorie; alcuni sostengono che Lugosi fosse risentito per il successo di Karloff, altri suggeriscono che tra i due attori ci fosse, almeno per un periodo, una buona amicizia. Karloff stesso nelle interviste sottolineava che Lugosi inizialmente non si fidasse di lui durante le riprese, pensando che l'attore inglese volesse rubargli la scena. Quando cap\u00ec che ci\u00f2 non avveniva, secondo le parole di Karloff, Lugosi si rilass\u00f2 e i due lavorarono insieme amichevolmente (anche se alcune fonti suggeriscono che Lugosi fosse infastidito delle pause pomeridiane per il t\u00e8 richieste da Karloff).\nKarloff insinu\u00f2 che il suo iconico rivale non sapesse recitare, perch\u00e9 non aveva mai imparato il suo mestiere. La Universal ingaggi\u00f2 Lugosi in un paio di film dandogli la parte del protagonista positivo come in \"The Black Cat\" (1934), dopo che Karloff si fu accordato per avere una parte di maggior rilievo come cattivo, \"Il raggio invisibile\" (1936), e una parte romantica nell'avventura seriale \"The Return of Chandu\", ma i suoi ruoli da caratterista erano ormai troppo famosi per sovvertire il consueto clich\u00e9. Karloff ebbe il vantaggio di essere di madrelingua inglese, mentre Lugosi fu penalizzato dalla necessit\u00e0 di imparare l'inglese come seconda lingua da adulto, e non riusc\u00ec mai ad eliminare il suo accento originario.\nLugosi indirizz\u00f2 le sue richieste di ingaggio per differenti generi cinematografici sul \"Players Directory\" del 1937, pubblicato dalla Motion Picture Academy, nel quale lui (o il suo agente) suggerivano l'idea che fosse un errore l'impiego dell'attore solo nei film horror.\nIl declino e la collaborazione con Ed Wood.\nDopo la met\u00e0 degli anni quaranta i ruoli disponibili si diradarono, e per Lugosi, diventato morfinomane, inizi\u00f2 un rapido e triste declino. Nel 1948 torn\u00f2 al personaggio di Dracula con il film \"Il cervello di Frankenstein\", parodia del genere horror nella quale interpret\u00f2 il suo storico ruolo per la seconda e ultima volta sullo schermo, accanto ai comici Gianni e Pinotto. Ormai snobbato dalla critica, Lugosi non apparve pi\u00f9 sullo schermo fino al 1952, quando si produsse in un'altra infelice parodia di se stesso nel demenziale \"Bela Lugosi e il gorilla di Brooklyn\".\nVerso la met\u00e0 degli anni cinquanta, afflitto da problemi di salute e trovandosi in difficolt\u00e0 finanziarie, Lugosi torn\u00f2 sullo schermo, accettando di apparire in tre pellicole del regista Ed Wood. Le prime due furono \"Glen or Glenda\" (1953) e \"La sposa del mostro\" (1955). Apparve inoltre nel film \"Il sonno nero del dottor Satana\" (1956), in cui recit\u00f2 con alcuni dei maggiori interpreti dell'horror: Lon Chaney Jr., John Carradine e Basil Rathbone. L'ultima delle tre pellicole dirette da Ed Wood, \"Plan 9 from Outer Space\" (1959), venne girata dopo la morte di Lugosi e contiene solo poche sequenze con l'attore protagonista, tratte da provini effettuati prima della produzione del film. In altre scene, la parte di Lugosi \u00e8 ripresa da una controfigura che appare di spalle, o col volto semi-coperto.\nLe vicende dell'ultimo periodo della vita di Lugosi e la sua collaborazione con il regista Ed Wood sono narrate (in maniera romanzata) nel film biografico di Tim Burton \"Ed Wood\" (1994), in cui Lugosi \u00e8 interpretato da Martin Landau, il quale vinse - per questo ruolo - il premio Oscar al miglior attore non protagonista.\nVita privata.\nNel 1917 Lugosi spos\u00f2 Ilona Szmik, dalla quale divorzi\u00f2 nel 1920 a causa di divergenze politiche con i genitori di lei. Nel 1921 spos\u00f2 Ilona von Montagh, dalla quale divorzi\u00f2 nel 1924. Nel 1929, Lugosi entr\u00f2 nell'alta societ\u00e0 quando spos\u00f2 a San Francisco la ricca Beatrice Weeks, vedova dell'architetto Charles Peter Weeks. L'unione fece scalpore negli ambienti di Hollywood, quando la Weeks chiese il divorzio dopo soli quattro mesi, accusando l'attrice Clara Bow di essere l'amante di Lugosi.\nDopo aver ottenuto nel 1931 la cittadinanza statunitense, nel 1933 Lugosi spos\u00f2 la diciannovenne Lillian Arch, figlia di un immigrato ungherese, dalla quale nel 1938 ebbe un figlio, Bela G. Lugosi.\nLillian e Lugosi, insieme alla madre di lui, abitarono presso la loro propriet\u00e0 sul Lake Elsinore in California (all'epoca chiamata Elsinore), tra il 1944 e il 1953. Bela Lugosi Jr. frequent\u00f2 la Elsinore Naval &amp; Military School a Lake Elsinore. La coppia divorzi\u00f2 nel 1953, in parte a causa della gelosia di Lugosi nei confronti di Lillian, che aveva ottenuto un lavoro a tempo pieno come assistente di Brian Donlevy sul set ed in studio per la serie radiofonica e televisiva di Donlevy \"Missione pericolosa\". Lillian successivamente spos\u00f2 Brian Donlevy nel 1966, mentre Lugosi spos\u00f2 Hope Lininger, la sua quinta moglie, nel 1955. Il matrimonio dur\u00f2 fino alla morte di lui. Lei era una sua fan ed aveva iniziato a scrivergli lettere (che firmava con la frase \"Un impeto di speranza\") sin dal ricovero di Lugosi per abuso di Demerol. La Lininger mor\u00ec nel 1997 all'et\u00e0 di 77 anni.\nMorte.\nLugosi mor\u00ec per attacco cardiaco il 16 agosto del 1956, all'et\u00e0 di 73 anni, mentre si trovava a letto nel suo appartamento di Los Angeles. La voce secondo cui Lugosi, al momento della sua morte, stesse stringendo i fogli della sceneggiature di \"The Final Curtain\", un film progettato da Ed Wood, non risponde al vero.\nLugosi venne sepolto con indosso il mantello di Dracula, all'Holy Cross Cemetery a Culver City, in California. Contrariamente a quanto comunemente si crede, l'attore non lasci\u00f2 mai alcuna disposizione per essere sepolto con il mantello; il figlio Bela G. Lugosi ha confermato in numerose occasioni che lui e sua madre, Lillian, presero la decisione poich\u00e9 ritenevano che questa sarebbe stata la volont\u00e0 del defunto."}
{"id": "135541", "revid": "2164430", "url": "https://it.wikipedia.org/wiki?curid=135541", "title": "Daniel Jackson", "text": "Daniel Jackson \u00e8 uno dei protagonisti del film di fantascienza del 1994 \"Stargate\" e uno dei quattro membri originali della squadra SG-1 nella serie televisiva omonima \"Stargate SG-1\". Daniel compare inoltre in alcuni episodi dello spin-off \"Stargate Atlantis\".\n\u00c8 interpretato da James Spader nel film Stargate del 1994 e da Michael Shanks nella serie televisiva Stargate SG-1 e nei film targati SG-1.\nNote biografiche.\nDaniel Jackson nacque l'8 luglio del 1965, i suoi genitori, Claire e Melbun Jackson, erano esperti archeologi e durante l'allestimento di un'esposizione al Museum of Modern Art di New York furono schiacciati da una pesante colonna di pietra perdendo la vita. Daniel rimase orfano alla tenera et\u00e0 di 8 anni e, dopo il rifiuto da parte del nonno Nicolas Ballar (anche lui archeologo) di prenderlo in affidamento, venne dato in adozione.\nAll'universit\u00e0 Daniel si laure\u00f2 in archeologia e si specializz\u00f2 in mitologia, lingue e culture antiche, in particolare nel campo dell'egittologia. Lavor\u00f2 per qualche anno per il dottor David Jordan, rinomato archeologo. Ebbe un rapporto conflittuale con il collega Steven Rayner e una relazione sentimentale con Sarah Gardner, anche lei archeologa (che successivamente divenne un ospite di Osiris).\nDaniel, dopo approfonditi studi si convinse che le piramidi fossero state costruite in data antecedente a quanto si stimava, ipotizzando una retrodatazione di almeno 5000 anni, ma venne ben presto deriso da tutta la comunit\u00e0 scientifica. Catherine Langford era convinta che le teorie di Daniel Jackson fossero esatte e gli diede la possibilit\u00e0 di dimostrarle.\nDaniel inizi\u00f2 a lavorare per il governo degli Stati Uniti per decifrare alcuni simboli sconosciuti ritrovate sul cartiglio del coperchio di pietra che copriva lo Stargate. Dopo due settimane di lavoro, Jackson scopr\u00ec che i simboli rappresentavano delle costellazioni da interpretare come coordinate stellari. Quando comprese dove trovare il settimo simbolo, fu possibile attivare lo Stargate.\nDaniel venne inserito insieme a Jack O'Neil nella squadra di militari selezionata per attraversare lo stargate: durante questa missione nacque tra i due una profonda amicizia.\nArrivati su Abydos, l'apporto di Daniel fu fondamentale per la riuscita della missione aiutando i militari contro le guardie di Ra e trovando le coordinate dello stargate per tornare sulla Terra; Daniel per\u00f2 decise di rimanere su Abydos poich\u00e9 si innamor\u00f2 di Sha're, figlia del capotrib\u00f9 Kasuf.\nDopo che Sha're fu rapita da Apophis per donare il suo corpo come ospite ad Amonet, sua sposa, Daniel si aggreg\u00f2 alla squadra SG-1, di cui divenne un perno insostituibile.\nDurante la militanza al Comando Stargate, Daniel e O'Neill diventarono grandi amici, anche se spesso i due si sono trovati in disaccordo: Jack infatti vorrebbe risolvere i problemi con metodi pi\u00f9 \"bruschi\", mentre Daniel preferisce le soluzioni diplomatiche.\nDaniel ha sempre avuto un carattere socievole, portandolo a stringere subito forti legami di amicizia con gli altri componenti della squadra (Samantha Carter e Teal'c), del personale del Comando Stargate e con i vari personaggi incontrati in missione.\nDopo circa due anni Daniel Jackson e Teal'c ritornarono su Abydos, l\u00ec scoprirono che Sha're era incinta di Apophis (generando un Harcesis violava le leggi dei Goa'uld). Durante la gestazione la moglie di Apophis (Amonet) si mise in uno stato dormiente per permettere di portare a termine la gravidanza permettendo alla coscienza di Sha're di riaffiorare. Daniel aiut\u00f2 Sha're a partorire, ma non riusc\u00ec a salvare il bambino, che fu rapito da Apophis insieme a Sha're, che nel frattempo ritorn\u00f2 sotto l'influenza di Amonet.\nDaniel ebbe un ruolo importante nella guerra contro i Goa'uld, ma non dimentic\u00f2 mai il suo obiettivo principale: ritrovare Sha're. Daniel riusc\u00ec a trovarla, ma il simbionte Amonet lo cattur\u00f2 e lo tortur\u00f2 con il suo guanto goa'uld, portando Daniel in fin di vita. Teal'c dovette colpire Amonet per salvare Daniel, ferendo a morte Sha're. Dopo questo episodio Daniel ruppe tutti i suoi rapporti con Teal'c e lasci\u00f2 il Comando Stargate. Ma gli apparve in sogno Sha're, dicendogli di perdonare Teal'c e tornare nella SG-1; convinto che tramite il guanto Sha're gli abbia davvero lasciato un messaggio, torn\u00f2 al Comando e perdon\u00f2 Teal'c. Inoltre Sha're gli chiese di ritrovare Shifu dicendogli che si trovava in un luogo chiamato Kheb.\nUna volta arrivati a Kheb conobbe l'entit\u00e0 Oma Desala (vedi Antichi) che illumin\u00f2 Daniel Jackson sull'esistenza di una vita extra-corporea. A questo punto Daniel decise saggiamente di lasciare in affidamento Shifu a Oma Desala.\nCresciuto rapidamente, Shifu l'anno seguente and\u00f2 da Daniel Jackson per avere notizie di sua madre. Shifu era diventato un asceso come Oma Desala grazie all'aiuto di quest'ultima. Questo fu un incontro importante per preparare l'ascensione di Daniel Jackson.\nAl quinto anno della sua permanenza al Comando Stargate ci fu cambiamento drastico nella vita di Daniel Jackson. Arrivato con la SG-1 su Kelowna, Daniel sacrific\u00f2 la sua vita esponendosi ad una dose letale di radiazioni di naquadria pur di sventare una catastrofe nucleare. Tornato sulla Terra, la dottoressa Janet Fraiser fece il possibile per salvarlo, ma si rivel\u00f2 una missione impossibile. In fin di vita, gli apparve in sogno Oma Desala offrendogli la possibilit\u00e0 di ascendere. Daniel accett\u00f2, anche se da asceso non avrebbe pi\u00f9 potuto interferire con le vicende \"terrene\".\nDaniel per\u00f2 non mantenne pienamente la parola. Quando Jack O'Neill venne catturato e torturato da Ba'al per ottenere informazioni su un Tok'ra chiamato Kanan, fu grazie all'aiuto indiretto e al sostegno di Daniel che Jack riusc\u00ec a resistere finch\u00e9 l'SG-1 non organizz\u00f2 un piano per liberarlo. Successivamente fu Teal'c ad essere aiutato da Jackson su come attuare una missione di recupero. In un'altra occasione Teal'c e Bra'tac caddero in un'imboscata sul pianeta Kresh'ta, insieme a centinaia di Jaffa che persero la vita per la privazione del loro simbionte, Daniel Jackson, sotto forma di asceso, incit\u00f2 Teal'c in sogno a resistere fino all'arrivo della SG-1.\nQuando il Signore del Sistema Anubis era in procinto di occupare Abydos per cercare l'Occhio di Ra, che serviva ad Anubis per completare un'arma potentissima con cui distruggere gli altri Goa'uld, Daniel avvert\u00ec O'Neill e la SG-1, che si diresse verso Abydos. Daniel guid\u00f2 la SG-1 all'occhio e alla scoperta di una tavoletta dove si trovano le coordinate della citt\u00e0 perduta degli antichi: Atlantide. Anubis raggiunge Abydos e Daniel cerca di barattare la salvezza degli Abydosiani e dei suoi amici per l'Occhio; Anubis inganna Daniel, prende l'occhio e attacca Abydos. Daniel allora cerca di fermare Anubis con i suoi poteri, ma Anubis riesce a contrastarlo dato che \u00e8 anche lui met\u00e0 asceso. La SG-1 si salva, ma Abydos viene distrutto; Oma Desala comunque decide di aiutare gli Abydosiani ad ascendere.\nAlla ricerca della citt\u00e0 degli Antichi, la SG-1 trova su un pianeta un Daniel Jackson senza pi\u00f9 alcun ricordo ne sulla sua vita precedente, ne sulla sua vita di asceso. Si decide di tendere una trappola ad Anubis attirandolo nell'orbita di quel pianeta e distruggere la sua arma suprema con l'X-302 (rinominato da quel momento F-302) e l'ausilio della flotta di Lord Yu, che per\u00f2 si ritira e trattiene prigioniero Teal'c, mentre Daniel e Jonas Quinn vengono intrappolati sulla nave di Anubis che si dirige su Kelowna dopo che questi \u00e8 venuto a conoscenza del naquadria.\nAssediando Kelowna, la SG-1 stringe alleanza con Ba'al per sconfiggere Anubis, che per\u00f2 riesce a salvarsi con una scialuppa di salvataggio. Jonas decide allora di ritornare sul suo pianeta e Daniel torna a rioccupare il suo posto nell'SG-1. Da ora in poi Daniel riacquister\u00e0 piano piano la sua memoria.\nDurante la battaglia finale contro la flotta dei Replicatori, che avevano gi\u00e0 distrutto la maggior parte della flotta di Ba'al e Anubis, Daniel viene catturato dal replicante con le fattezze di Carter e sottoposto a terribili torture. Ancora una volta interviene Oma Desala per farlo ascendere di nuovo. Daniel questa volta non accetta, anzi, cerca di convincere Oma a sconfiggere Anubis con i suoi poteri. Oma trasgredisce alle regole e ingaggia una lotta con Anubis e trasporta Daniel al Comando Stargate prima che la nave dei Replicanti fosse distrutta dall'arma degli Antichi modificata da Samantha Carter.\nSconfitti i Goa'uld Daniel Jackson \u00e8 in procinto di partire per Atlantide. Tuttavia l'arrivo improvviso al Comando SG di Vala Mal Doran fa s\u00ec che Daniel perda la nave per Atlantide e debba restare l\u00ec per indagare su un possibile tesoro degli Antichi sulla terra. Nella ricerca si scopre che il famoso mago Merlino altri non era che un Antico, che visse sulla Terra per moltissimi anni. La ricerca inoltre porter\u00e0 alla luce la verit\u00e0 sugli Antichi e alla scoperta della loro nemesi, gli Ori.\nDaniel d\u00e0 prova durante gli scontri di tutta la sua capacit\u00e0 di diplomazia contro i Priori degli Ori, ma quando le forze di invasione inviano le navi nella Via Lattea Daniel Jackson capisce che l'unico modo per sconfiggerli \u00e8 di fondere la sua mente con quella di Merlino e diventare un priore. Il piano va a buon fine e gli Ori sono quasi sconfitti. Successivamente resta intrappolato sull'Odissey racchiusa da una bolla temporale quando gli Asgard donano tutta la loro tecnologia e conoscenza alla Terra."}
{"id": "135542", "revid": "2127271", "url": "https://it.wikipedia.org/wiki?curid=135542", "title": "Helenio Herrera", "text": "Soprannominato \"il Mago\", \u00e8 considerato uno dei migliori allenatori della storia del calcio, in virt\u00f9 dei numerosi titoli conseguiti sia a livello nazionale che internazionale soprattutto durante gli anni cinquanta e sessanta. Dopo una modesta carriera da calciatore, si \u00e8 affermato come tecnico di successo dapprima all', con il quale ha vinto due campionati spagnoli consecutivi tra il 1949 e il 1951, e in seguito al , dove \u00e8 rimasto dal 1958 al 1960 conquistando altri due campionati spagnoli, una Coppa di Spagna e una Coppa delle Fiere.\nNel 1960 \u00e8 stato ingaggiato dall', per volere del presidente Angelo Moratti. Da allenatore nerazzurro ha conquistato tre campionati italiani, due Coppe dei Campioni e due Coppe Intercontinentali \u2013 in entrambi i casi consecutive \u2013 tra il 1963 e il 1966, affermandosi come uno degli allenatori pi\u00f9 iconici del tempo (celebri alcuni degli \"slogan\" da lui utilizzati per motivare i suoi calciatori) e dando vita a quella che verr\u00e0 ricordata come la \"Grande Inter\". Terminata l'esperienza con l'Inter nel 1968, si \u00e8 trasferito alla , dove dal 1968 al 1973 ha vinto una Coppa Italia e una Coppa Anglo-Italiana. Una seconda breve parentesi all'Inter (1973) e il ritorno al Barcellona (con la vittoria di un'altra Coppa di Spagna nel 1981) ne hanno sancito la fine dell'esperienza in panchina.\nHa guidato tre Nazionali diverse: quella francese (dal 1946 al 1948, in qualit\u00e0 di membro della commissione tecnica), quella spagnola (dal 1959 al 1962, affiancando il selezionatore Pablo Hern\u00e1ndez Coronado) e quella italiana (dal 1966 al 1967, insieme a Ferruccio Valcareggi).\nBiografia.\n\u00c8 nato a Buenos Aires da immigrati spagnoli: il padre, Francisco detto \"Paco\", era un falegname e anarchico originario dell'Andalusia. La data di nascita \u00e8 controversa: Herrera dichiarava di essere nato il 16 aprile 1916, tuttavia la certificazione originale argentina lo indica come nato il 10 aprile 1910.\n\u00c8 vissuto fino all'et\u00e0 di otto anni nel quartiere di Palermo, una zona particolarmente povera della capitale argentina. In seguito si \u00e8 trasferito con i genitori in Marocco, dove ha iniziato la sua carriera come calciatore.\n\u00c8 morto il 9 novembre 1997 in seguito ad un arresto cardiaco. Riposa nel settore evangelico del cimitero monumentale di San Michele a Venezia, citt\u00e0 nella quale risiedeva stabilmente da alcuni anni con la moglie Fiora Gandolfi. Era ateo convinto e non battezzato.\nCaratteristiche tecniche.\nGiocatore.\nDotato di un fisico imponente, inizi\u00f2 a giocare come centrattacco per poi divenire difensore.\nAllenatore.\nHerrera, pur non avendo inventato il \"Catenaccio\", ne fu probabilmente l'utilizzatore di maggior successo ai tempi dell'Inter. Durante il suo periodo in Italia si mise in mostra per le sue doti di stratega e motivatore, preparando al meglio le partite sotto ogni punto di vista. Fu uno dei primi allenatori ad utilizzare la psicologia come strumento per motivare i giocatori e confondere gli avversari e sollecitava i tifosi ad essere il dodicesimo uomo in campo, partecipando attivamente durante la partita con bandiere e cori, invece di limitarsi ad essere silenziosi spettatori come si usava fino ad allora.\nDal punto di vista della gestione del gruppo fu un grandissimo innovatore: memorabili sono stati i cartelli motivazionali che scriveva personalmente e faceva affiggere negli spogliatoi e nei luoghi pi\u00f9 frequentati dai giocatori, in modo che potessero costantemente osservarli. Meticoloso lavoratore e attento osservatore, era solito prendere appunti su tutto quel che vedeva e imparava.\nCarriera.\nGiocatore.\nInizi\u00f2 a giocare a calcio come difensore per alcune squadre del Marocco, come il Roches Noires e il Racing Casablanca. In seguito la sua carriera si svilupp\u00f2 in Francia, dove tra le file del Red Star colse l'unico successo da calciatore (la Coppa di Francia nel 1942). L'ultima esperienza lo vide giocare per il Puteaux, nella doppia veste di calciatore e allenatore.\nAllenatore.\nEsordi e primi successi in Spagna.\nNel 1945 gli fu offerta la prima panchina importante, quella dello Stade Francais dove rimase fino al 1948. L'anno successivo si trasfer\u00ec in Spagna per allenare dapprima il Real Valladolid e in seguito l'Atl\u00e9tico Madrid dove vinse per due volte consecutive nel 1950 e nel 1951 il campionato spagnolo. Dopo alcune esperienze con Malaga, Deportivo La Coru\u00f1a, Siviglia e Belenenses, venne chiamato dal Barcellona. In Catalogna conquist\u00f2 altri due campionati nel 1959 e nel 1960, una Coppa di Spagna nel 1959 ma soprattutto la Coppa delle Fiere nel 1958, che rappresent\u00f2 il suo primo trofeo internazionale.\nInter.\nNel 1960 Herrera venne ingaggiato dall', per espressa indicazione del presidente e proprietario Angelo Moratti, rimasto positivamente colpito quando la societ\u00e0 nerazzurra aveva affrontato il Barcellona del tecnico argentino proprio in Coppa delle Fiere. Dopo due stagioni complessivamente positive ma prive di successi, nelle quali l'Inter era stata al massimo campione d'inverno, nella stagione 1962-1963 i ruoli dell'Inter e degli avversari si invertirono: la Juventus, in questo caso, fu campione d'inverno, con un punto di vantaggio sull'Inter che agganci\u00f2 i bianconeri al primo posto il 3 febbraio. Successivamente, dopo un mese di coabitazione al primo posto, i torinesi uscirono sconfitti dal derby e l'Inter sal\u00ec in testa, non moll\u00f2 pi\u00f9 la prima posizione, aument\u00f2 il suo vantaggio e concluse il campionato a quattro punti di distanza dalla Juventus. Fu il primo scudetto dell'era Moratti e l'ottavo della storia interista.\nCon la conquista dello scudetto, l'Inter ebbe l'opportunit\u00e0 di partecipare per la prima volta alla massima competizione continentale per club, la Coppa dei Campioni. I nerazzurri riuscirono ad arrivare alla finale di Vienna dove incontrarono gli spagnoli del ; vincendo per 3-1 divennero la prima squadra in Europa a vincere la coppa senza neanche subire una sconfitta (sette vittorie e due pareggi). In campionato l'Inter giunse al primo posto a pari merito col (54 punti), cos\u00ec il 7 giugno venne disputato il primo e unico spareggio-scudetto della storia del campionato italiano: allo Stadio Olimpico di Roma il Bologna ebbe la meglio per 2-0, divenendo Campione d'Italia.\nNella stagione 1964-1965 l'Inter conquist\u00f2 il suo nono scudetto, la seconda Coppa dei Campioni consecutiva e la prima Coppa Intercontinentale della sua storia. In campionato, dopo aver messo in fila otto vittorie consecutive, l'Inter vinse aritmeticamente lo scudetto all'ultima giornata. Nella coppa europea la squadra sconfisse il Benfica per 1-0 con gol di Jair in finale, mentre la Coppa Intercontinentale si risolse al terzo incontro sugli argentini dell'Independiente: il club milanese fu la prima squadra italiana a vincere tale coppa.\nNella stagione 1965-1966 l'Inter port\u00f2 a casa un campionato, caratterizzato da sei vittorie consecutive, che rappresent\u00f2 il decimo della sua storia e quindi quello della stella sul petto, ad indicare i dieci scudetti. In Coppa dei Campioni la squadra usc\u00ec in semifinale per mano del ; stesso risultato in Coppa Italia, dove i nerazzurri furono sconfitti dalla Fiorentina. La squadra tuttavia vinse una nuova Coppa Intercontinentale, ancora contro l'Independiente; con queste tre vittorie l'Inter divenne la prima squadra in Europa e l'unica squadra italiana a realizzare il particolare \"treble\" costituito da scudetto, Coppa dei Campioni e Coppa Intercontinentale.\nNella stagione 1966-1967 l'Inter si laure\u00f2 campione d'inverno ma perse lo scudetto all'ultima giornata a seguito della sconfitta contro il Mantova per 1-0 e venne sorpassata dalla Juventus, che fu quindi campione d'Italia. Una settimana prima la squadra era uscita battuta nella finale di Coppa dei Campioni contro il di Glasgow.\nNel campionato 1967-1968 l'Inter non and\u00f2 oltre il quinto posto, partecipando al girone finale della Coppa Italia. Il 18 maggio 1968 Angelo Moratti lasci\u00f2, dopo tredici anni, la guida della societ\u00e0 a Ivanoe Fraizzoli; con lui se ne andarono anche Herrera e Italo Allodi.\nRoma e finale di carriera.\nNel 1968 accett\u00f2 la ricca offerta fattagli dalla Roma per guidare i giallorossi, sulla panchina dei quali rimase fino al 1973 (tranne per una breve parentesi nel 1971, quando venne sostituito per alcuni mesi da Luciano Tessari).. A Roma vinse una Coppa Italia nel 1969 e una Coppa Anglo-Italiana nel 1972.\nTorn\u00f2 all'Inter nel 1973, ma ebbe scarsa fortuna: colpito da una crisi cardiaca, dovette lasciare la panchina. Nel 1979 fu chiamato dal , dove formalmente figur\u00f2 nel ruolo di consulente, dal momento che avendo superato i 60 anni non gli era pi\u00f9 possibile andare in panchina. Dopo neanche due mesi si trasfer\u00ec in Spagna per guidare nuovamente il Barcellona, centrando il piazzamento europeo e vincendo la Coppa nazionale nel 1981.\nControversie.\nNel 2004 l'ex giocatore della Grande Inter Ferruccio Mazzola rivolse a Herrera, deceduto sette anni prima, l'accusa di aver sottoposto titolari e riserve a pratiche dopanti facendo ricorso ad amfetamine sciolte nel caff\u00e8. Nel 2005 la societ\u00e0 nerazzurra ha querelato per diffamazione il suo ex giocatore, chiedendo 3 milioni di euro per danni morali e patrimoniali da devolvere in beneficenza, ma il giudice ha respinto la richiesta della societ\u00e0.\nLa maggioranza dei giocatori della Grande Inter interpellati neg\u00f2 le accuse: le uniche eccezioni furono quelle di Franco Zaglio, che defin\u00ec le pratiche dopanti di Herrera come fatto comune nel calcio dell'epoca, e Sandro Mazzola; quest'ultimo, tuttavia, ritratt\u00f2 in seguito la propria posizione, spiegando che il vero doping del \"Mago\" era a conti fatti \u00abpsicologico\u00bb e che la denuncia di suo fratello era motivata da un desiderio di \u00abrivalsa\u00bb nei confronti dell'Inter. Luna Herrera, figlia di Helenio, difese la memoria paterna argomentando che il \"Mago\", convinto salutista, forniva come stimolante ai suoi calciatori delle semplici cialde a base di acido acetilsalicilico associate a caffeina.\nCommentatore sportivo.\nTerminata la carriera di allenatore, Herrera si dedic\u00f2 al commento di eventi sportivi in trasmissioni televisive molto popolari; fra queste, fu ospite fisso ed opinionista della \"Domenica Sportiva\" (stagione 1985-86) e a \"L'appello del marted\u00ec\" nella prima met\u00e0 degli anni novanta."}
{"id": "135548", "revid": "86599", "url": "https://it.wikipedia.org/wiki?curid=135548", "title": "50 Virginia", "text": "50 Virginia \u00e8 un asteroide della fascia principale. Scoperto nel 1857, presenta un'orbita caratterizzata da un semiasse maggiore pari a e da un'eccentricit\u00e0 di 0,2858621, inclinata di 2,83790\u00b0 rispetto all'eclittica.\nScoperto da James Ferguson il 4 ottobre 1857 grazie al telescopio rifrattore da 9,6 pollici dello U.S. Naval Observatory di Washington, venne individuato indipendentemente il 19 ottobre anche da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851; la sua scoperta fu annunciata per prima.\nLa ragione per cui Virginia \u00e8 stato battezzato cos\u00ec \u00e8 sconosciuta. Potrebbe riferirsi a Verginia, una nobildonna romana del V secolo a.C., trucidata dal padre oppure in alternativa allo Stato americano della Virginia."}
{"id": "135550", "revid": "1762097", "url": "https://it.wikipedia.org/wiki?curid=135550", "title": "Metro cubo", "text": "Il metro cubo (anche detto metro cubico) \u00e8 l'unit\u00e0 di misura di volume nel Sistema Internazionale di unit\u00e0 di misura. Per definizione \u00e8 il volume racchiuso da un cubo avente gli spigoli lunghi 1 metro.\nHa per simbolo m\u00b3 ed \u00e8 a volte erroneamente abbreviato con la sigla mc (quest'ultima non riconosciuta per\u00f2 dal Sistema Internazionale di unit\u00e0 di misura e dalle norme italiane ed europee).\nMultipli e sottomultipli.\nUn metro cubo \u00e8 uguale a:\nUnit\u00e0 legate al metro cubo.\nVa precisato che le unit\u00e0 seguenti non misurano un volume, nonostante siano legate al metro cubo, ma una quantit\u00e0 di sostanza.\nA parit\u00e0 di volume, la quantit\u00e0 di sostanza aumenta o cala all'aumentare della temperatura a seconda del segno della dilatazione termica della sostanza, e aumenta pi\u00f9 o meno all'aumentare della pressione a seconda del modulo del coefficiente di comprimibilit\u00e0 cubica.\nIn prima approssimazione si ipotizza sempre la legge dei gas ideali:\ndove R \u00e8 la costante universale dei gas. Naturalmente questa prima approssimazione non sempre \u00e8 accettabile a fini ingegneristici.\nMetro cubo normale.\nSimbolo: Nm\u00b3\nUnit\u00e0 di misura della quantit\u00e0 di sostanza usata per le sostanze che si trovano allo stato gassoso in condizioni \"normali\"; corrisponde alla quantit\u00e0 di sostanza che occupa un metro cubo alla temperatura di 0\u00a0\u00b0C (273,15 K) e alla pressione assoluta di 1,01325 bar.\nMetro cubo standard.\nSimbolo: Sm\u00b3 o Smc.\nUnit\u00e0 di misura di quantit\u00e0 di sostanza usata per le sostanze che si trovano allo stato gassoso in condizioni \"standard\", ossia a pressione atmosferica e alla temperatura di 15\u00a0\u00b0C.\n\u00c8 equivalente alla quantit\u00e0 di sostanza contenuta in 1 m\u00b3 alla temperatura di 15\u00a0\u00b0C (288,15 K) e alla pressione assoluta di 1,01325 bar.\nIn conclusione 1 Nm\u00b3 \u00e8 una quantit\u00e0 di sostanza maggiore che 1 Sm\u00b3, e il rapporto tra le due quantit\u00e0 \u00e8 circa 1,0549:\nSi fa notare che le definizioni possono indurre all'errore, in quanto parlano di volumi che appaiono diversi, mentre in realt\u00e0 si tratta di quantit\u00e0 diverse nello stesso volume, ossia di differenze di densit\u00e0 numerica.\nQuindi 1 m\u00b3 in condizioni normali indica la stessa quantit\u00e0 di volume di 1 m\u00b3 in condizioni standard, in quanto il coefficiente 1,0549 \u00e8 il rapporto tra le densit\u00e0 molecolari e non tra i volumi, che sono identici.\nIn taluni Paesi le condizioni \"standard\" possono essere definite a temperature convenzionali differenti. Ad esempio in alcuni paesi equatoriali si considera standard la temperatura di 27\u00a0\u00b0C (300,15 K)."}
{"id": "135558", "revid": "253269", "url": "https://it.wikipedia.org/wiki?curid=135558", "title": "Lori Loughlin", "text": "Lori Loughlin ha anche avuto successo interpretando i ruoli di Jody Travis in \"The Edge of Night\", Debbie Wilson nella serie \"90210\", Jennifer Shannon nella serie di film per la televisione \"Garage Sale Mystery\" ed Abigail Stanton in \"Quando chiama il cuore\". Ella \u00e8 stata co-creatrice, produttrice e attrice della serie \"Summerland\".\nBiografia.\nDurante la sua giovinezza ha frequentato la Oceanside Oaks School e la Hauppauge High. La sua carriera nel mondo dello spettacolo cominci\u00f2 come fotomodella nel 1976. Ancora giovanissima prese frequentemente parte ad alcune pubblicit\u00e0 televisive prima di diventare testimonial ufficiale Sears Holdings Corporation. Nel 1980 prese parte alla soap opera della ABC \"The Edge of Night\", in cui interpretava un'aspirante ballerina di nome Trevis.\nTre anni e mezzo dopo, incitata del collega ed amico Joel Crothers, Loughlin decise di intraprendere la strada dei film per la televisione e l'esperienza pi\u00f9 importante avvenne in \"Gli amici di pap\u00e0\" (\"Full House\"), in cui ebbe la parte di Rebecca Donaldson. Il suo esordio al cinema avvenne con \"Terrore al Luna Park\" del 1985, al quale sarebbe seguito in poco tempo \"L'ammiratore segreto\" dello stesso anno.\nDal 2004 al 2005 Lori Loughlin \u00e8 la protagonista di \"Summerland\", telefilm statunitense arrivato anche in Italia nell'estate del 2005. Nel 2008 interpreta il ruolo di Debbie Wilson nella serie televisiva \"90210\", spin off di \"Beverly Hills 90210\", serie degli anni novanta. Ad agosto 2010 \u00e8 fotografata da Joey Shaw sulla copertina della rivista \"H mag\".\nIl 12 marzo 2019, Lori Loughlin e suo marito sono stati arrestati in relazione ad un presunto scandalo circa il pagamento di mazzette allo scopo di ottenere l'ammissione delle figlie in prestigiose universit\u00e0 statunitensi.\nVita privata.\nNel 1989 ha sposato il banchiere Michael Burns dal quale ha divorziato poi nel 1996. Dal 1998 \u00e8 sposata con Mossimo Giannulli, fashion designer dal quale ha avuto due figlie: Isabella e Olivia."}
{"id": "135561", "revid": "1515147", "url": "https://it.wikipedia.org/wiki?curid=135561", "title": "Divorzio (ordinamento italiano)", "text": "Il divorzio \u00e8 un istituto giuridico dell'ordinamento italiano finalizzato a far cessare gli effetti civili del matrimonio.\n\u00c8 stato introdotto il 1\u00ba dicembre 1970 attraverso la \"\" (la cosiddetta \"legge Fortuna-Baslini\"), a prima firma del socialista Loris Fortuna. Ha avuto i voti favorevoli principalmente del Partito Socialista Italiano, del Partito Comunista Italiano, del Partito Socialista Democratico, del Partito Socialista Italiano di Unit\u00e0 Proletaria e del Partito Liberale Italiano. Ha invece avuto l'opposizione da parte della Democrazia Cristiana, del Movimento Sociale Italiano e del Partito Democratico Italiano di Unit\u00e0 Monarchica.\nStoria.\nPrima dell'Unit\u00e0 d'Italia.\nIl primo stato moderno della penisola italiana a consentire nella propria legislazione il divorzio fu il Regno d'Italia napoleonico (1805-1814), il quale eman\u00f2 il cosiddetto \"Codice civile napoleonico\" il 5 giugno 1805. Esso fu seguito dal Regno di Napoli che, sotto il governo di Gioacchino Murat, eman\u00f2 lo stesso codice. Questo, fra le altre cose, consentiva il divorzio e il matrimonio civile, fra le polemiche che tali provvedimenti suscitarono nel clero pi\u00f9 conservatore, che vedeva sottratto alle parrocchie il privilegio della gestione delle politiche familiari risalente al 1560. Benedetto Croce riusc\u00ec a trovare, per tutto questo periodo, non pi\u00f9 di tre casi di divorzio: un po' per l'impopolarit\u00e0 dell'istituzione, un po' perch\u00e9 i giudici, minacciati di scomunica, frapponevano ogni possibile difficolt\u00e0. Anche la legge era abbastanza farraginosa: per il divorzio consensuale, occorreva il consenso non solo dei genitori, ma anche dei nonni; se defunti, bisognava presentarne l'atto di morte.\nDopo l'unit\u00e0 d'Italia.\nUna proposta di legge per l'istituzione del divorzio venne presentata per la prima volta al Parlamento italiano nel 1878. A prendere l'iniziativa fu un deputato del Salento, Salvatore Morelli, noto per le sue doti di uomo integerrimo e per essere stato precedentemente rinchiuso in un carcere borbonico sotto accusa di cospirazione. Da tempo si occupava di problemi sociali ed in particolare di quelli riguardanti la famiglia. Il suo primo progetto di legge non ebbe successo, ma senza scoraggiarsi lo ripresent\u00f2 due anni dopo, nel 1880, ottenendo un risultato parimenti negativo. Dopo la sua morte, avvenuta nello stesso anno, il divorzio trov\u00f2 altri fautori, e progetti di legge in suo favore vennero presentati nel 1882, nel 1883 e, dopo un periodo di silenzio, comparirono ancora nel 1892 per opera dell'onorevole Villa. Ma fu necessario arrivare al 1902 perch\u00e9 si avesse l'impressione che una legge divorzista stesse realmente prendendo forma. Infatti in quell'anno il governo di Giuseppe Zanardelli present\u00f2 un disegno di legge che prevedeva il divorzio in caso di sevizie, adulterio, condanne gravi ed altro, ma anche questa volta il disegno di legge cadde con 400 voti sfavorevoli contro 13 a favore. Poi la prima guerra mondiale fece dimenticare ogni cosa. Nel 1920 ci fu battaglia fra i socialisti (che dichiaravano che in certi casi il divorzio \u00abin virt\u00f9 dei soli principi religiosi non si pu\u00f2 rigettare\u00bb) e il Partito Popolare Italiano, cio\u00e8 i cattolici.\nPi\u00f9 tardi Mussolini, coi Patti Lateranensi, si pronunci\u00f2 contro e dovettero passare 34 anni prima che la legge sul divorzio venisse riportata in discussione.\nNel secondo dopoguerra.\nIl 26 ottobre 1954 il deputato socialista Luigi Renato Sansone present\u00f2 alla Camera un disegno di legge per l'istituzione del cosiddetto \"piccolo divorzio\", applicabile solo ai matrimoni con scomparsi senza lasciare traccia, condannati a lunghe pene detentive, coniuge straniero in presenza di divorzio all'estero, malati di mente, lunghe separazioni fra i coniugi o tentato omicidio del coniuge. La proposta non fu nemmeno discussa e fu ripresentata il 12 giugno del 1958 da Sansone, assieme a Giuliana Nenni, al Senato. Neanche al Senato vi fu una discussione sul disegno di legge che pur aveva alimentato un vivace dibattito nel Paese.\nNel 1965, in concomitanza con la presentazione alla Camera dei deputati di un progetto di legge per il divorzio da parte del deputato socialista Loris Fortuna, iniziava la mobilitazione del Partito Radicale per sensibilizzare l'opinione pubblica sul tema dell'istituzione del divorzio in Italia. Soprattutto dopo il 1969, insieme alla Lega italiana per l'istituzione del divorzio (LID), il partito si mobilit\u00f2 con grandi manifestazioni di massa e una continua azione di pressione sui parlamentari laici e comunisti ancora incerti.\nLa \"legge Fortuna-Baslini\".\nIl 1\u00ba dicembre 1970 il divorzio venne introdotto nell'ordinamento giuridico italiano; nonostante l'opposizione della Democrazia Cristiana, del Movimento Sociale Italiano, della S\u00fcdtiroler Volkspartei e dei monarchici del Partito Democratico Italiano di Unit\u00e0 Monarchica, con i voti favorevoli del Partito Socialista Italiano, del Partito Socialista Italiano di Unit\u00e0 Proletaria, del Partito Comunista Italiano, del Partito Socialista Democratico Italiano, del Partito Repubblicano Italiano e del Partito Liberale Italiano, venne approvata la (la cosiddetta \"legge Fortuna-Baslini\"), risultato della combinazione del progetto di legge di Loris Fortuna con un altro pdl presentato dal deputato liberale Antonio Baslini; nello stesso anno il Parlamento approvava le norme che istituivano il referendum con la legge n. 352 del 1970, proprio in corrispondenza con le ampie polemiche che circondavano l'introduzione del divorzio in Italia.\nIl referendum abrogativo.\nGli antidivorzisti, quindi, si organizzarono per abrogare la legge attraverso il ricorso al referendum: nel gennaio del 1971 venne depositata in Corte di cassazione la richiesta di referendum da parte del \"Comitato nazionale per il referendum sul divorzio\", presieduto dal giurista cattolico Gabrio Lombardi, con il sostegno dell'Azione cattolica e l'appoggio esplicito della CEI e di gran parte della DC e del Movimento Sociale Italiano.\nDopo un'iniziale contrariet\u00e0 circa l'uso dello strumento referendario in materia di diritti civili, il Partito Radicale e il Partito Socialista si schierarono a favore della tenuta del referendum e parteciparono alla raccolta delle firme necessarie, mentre lo stesso non fecero gli altri partiti laici, che tentarono di modificare la legge in Parlamento (\"compromesso Andreotti-Jotti\"), sia per evitare ulteriori strappi con il Vaticano, sia per l'incognita di un referendum sul cui risultato parte del fronte divorzista era pessimista.\nDopo il deposito presso la Corte di Cassazione di oltre un milione e trecentomila firme, la richiesta super\u00f2 il controllo dell'Ufficio centrale per il referendum e il giudizio di ammissibilit\u00e0 della Corte Costituzionale.\nIl 12 maggio 1974, con il Referendum abrogativo del 1974, meglio conosciuto come \"Referendum sul divorzio\", gli italiani furono chiamati a decidere se abrogare la legge Fortuna-Baslini che istituiva in Italia il divorzio: partecip\u00f2 al voto l'87,7% degli aventi diritto, votarono no il 59,3%, mentre i s\u00ec furono il 40,7%: la legge sul divorzio rimase in vigore.\nSuccessivamente, la normativa fu modificata dalle leggi n. 436/1978 e n. 74/1987. In particolare, con quest'ultima si ridussero i tempi necessari per giungere alla sentenza definitiva di divorzio (da cinque a tre anni) e si diede al giudice la facolt\u00e0 di pronunciare una sentenza parziale che dichiarasse in tempi brevissimi lo scioglimento definitivo del vincolo, ovvero il divorzio, separatamente dalla discussione sulle ulteriori condizioni accessorie dello scioglimento, ovvero sulle questioni economiche, l'affidamento dei figli e altro.\nIn tale modo si volle evitare che vi fossero cause instaurate al solo fine di procrastinare lo scioglimento del vincolo matrimoniale. La legge n. 55/2015 ha ridotto ulteriormente i tempi, permettendo il divorzio dopo un anno di separazione giudiziale e dopo sei mesi di separazione consensuale.\nCondizioni per ottenere il divorzio.\nL'art. 1 della Legge n. 898/1970 afferma che \u00abil giudice pronuncia lo scioglimento del matrimonio [...] quando [...] accerta che la comunione spirituale e materiale tra i coniugi non pu\u00f2 essere mantenuta o ricostituita\u00bb.\nIl Tribunale, prima di dichiarare lo scioglimento del vincolo matrimoniale (se si tratta di matrimonio solo civile, cio\u00e8 celebrato davanti all'Ufficiale dello stato civile) o la cessazione degli effetti civili del matrimonio (se si tratta di matrimonio concordatario), dovr\u00e0 accertare l'esistenza di due condizioni.\nLa dichiarazione di nullit\u00e0 del matrimonio religioso comporta anche la cessazione degli effetti civili, tra cui l'obbligo al pagamento degli alimenti, fatti salvi gli effetti del matrimonio putativo.\nLa grande maggioranza dei procedimenti di divorzio si basa sulla separazione personale dei coniugi protratta per un anno in caso di separazione giudiziale, per sei mesi in caso di separazione consensuale. Per il divorzio su domanda congiunta e per la separazione consensuale, dal 2014 non \u00e8 pi\u00f9 necessario rivolgersi al tribunale, ma per i coniugi senza figli minori o incapaci o portatori di handicap grave o economicamente non autosufficienti pu\u00f2 avvenire con dichiarazione condivisa e congiunta al sindaco quale ufficiale di stato civile, con assistenza facoltativa di un avvocato. I coniugi con figli che hanno i predetti problemi possono divorziare attraverso una negoziazione assistita da almeno un avvocato per parte, senza rivolgersi al tribunale.\nEffetti.\nQuando si parla di divorzio si parla sia di scioglimento del vincolo matrimoniale sia di cessazione degli effetti civili del matrimonio concordatario.\nPoich\u00e9 la distinzione tra le due fattispecie non \u00e8 intuitiva, \u00e8 opportuno chiarire in che cosa questa consista. Premesso che nell'ordinamento italiano esistono due forme di matrimonio, quello civile e quello concordatario, si parla:\nUna particolarit\u00e0 del sistema giuridico italiano \u00e8 che, salvo rare eccezioni, il divorzio non pu\u00f2 essere ottenuto direttamente con il relativo procedimento giudiziario, ma deve di solito essere preceduto da un periodo di separazione coniugale (un anno in caso di separazione giudiziale, sei mesi in caso di separazione consensuale), oggetto di una precedente procedura, dimodoch\u00e9 il procedimento diventa doppio a distanza di qualche mese o anno. Al procedimento la legge ha voluto attribuire una particolare solennit\u00e0, atteso che l'udienza di comparizione dei coniugi deve tenersi davanti al presidente del Tribunale.\nI costi dei difensori e la complessit\u00e0 della doppia procedura giudiziaria (separazione e divorzio) hanno ottenuto l'effetto che buona parte delle coppie separate esita a chiedere il divorzio. Di fronte a tale situazione \u00e8 stata semplificata la procedura, non nel senso di evitare il doppio passaggio, ma nel senso di velocizzare l'ottenimento sia della separazione che del divorzio nel caso di accordo tra i coniugi (divorzio su domanda congiunta). Cos\u00ec dal 2014 \u00e8 definitivamente sancito per legge che i due coniugi che siano d'accordo sia sul divorziare sia sulle condizioni (per patrimonio comune, uso dell'abitazione, assegno di mantenimento, ecc.), se non hanno figli minori o disabili (anche se maggiorenni) possono dichiarare all'ufficio di stato civile del comune la loro volont\u00e0 di divorziare senza assistenza di avvocati ed eventualmente depositare un atto che specifichi le eventuali condizioni patrimoniali: il divorzio \u00e8 immediatamente trascritto senza altre formalit\u00e0; in caso di disaccordo, possono cercare di raggiungere un accordo con l'assistenza dei loro avvocati, eventualmente con l'assistenza di un terzo avvocato designato dal Consiglio dell'Ordine degli avvocati; nel caso comunque non si raggiunga un accordo, i tre avvocati sottopongono al Tribunale una relazione scritta con tutte le particolarit\u00e0 del caso ed al giudice spetta solo di decidere sulla base di quanto cos\u00ec espostogli in riassunto; nel caso di figli minori (o figli disabili, anche se maggiorenni), la procedura resta simile a quella preesistente.\nEffetti personali e patrimoniali.\nLa sentenza di divorzio produce i seguenti effetti personali:\nLa sentenza di divorzio ha i seguenti effetti patrimoniali:\nL'assegno divorzile \u00e8 determinato tenendo conto delle condizioni dei coniugi, delle ragioni della decisione, del contributo personale ed economico dato da ciascuno alla conduzione familiare e alla formazione del patrimonio di ciascuno o di quello comune, del reddito di entrambi, e valuta tutti questi elementi anche in rapporto alla durata del matrimonio (art. 5, comma 6, l. 898/1970).\nSecondo la Cassazione, il diritto all'assegno divorzile pu\u00f2, tuttavia, cessare se il coniuge avente diritto intrattiene una nuova relazione famigliare, ancorch\u00e9 di fatto, ovvero una convivenza more uxorio.\nInvece, in sede di separazione, l'assegno di mantenimento al coniuge cui non sia addebitabile la separazione \u00e8 condizionato alla mancanza di adeguati redditi propri (art. 156, primo comma, cod. civ.) e la sua quantificazione \u00e8 determinata in relazione alle circostanze ed ai redditi dell'obbligato (secondo comma). Condizioni per il sorgere del diritto al mantenimento in favore del coniuge cui non sia addebitabile la separazione sono la non titolarit\u00e0 di adeguati redditi propri, ossia di redditi che gli permettano di mantenere un tenore di vita analogo a quello goduto in costanza di matrimonio, e la sussistenza di una disparit\u00e0 economica tra le parti, occorrendo avere riguardo, al fine della valutazione dell'adeguatezza dei redditi del coniuge che chiede l'assegno, al parametro di riferimento costituito dalle potenzialit\u00e0 economiche complessive dei coniugi durante il matrimonio, quale elemento condizionante la qualit\u00e0 delle esigenze e l'entit\u00e0 delle aspettative del medesimo richiedente, non assumendo rilievo il pi\u00f9 modesto tenore di vita subito o tollerato.\nBench\u00e9 la separazione determini normalmente la cessazione di una serie di benefici e consuetudini di vita ed anche il diretto godimento di beni, il tenore di vita goduto in costanza della convivenza va identificato avendo riguardo allo \u201cstandard\u201d di vita reso oggettivamente possibile dal complesso delle risorse economiche dei coniugi, tenendo quindi conto di tutte le potenzialit\u00e0 derivanti dalla titolarit\u00e0 del patrimonio in termini di redditivit\u00e0, di capacit\u00e0 di spesa, di garanzie di elevato benessere e di fondate aspettative per il futuro.\nL'assegno di mantenimento e l'assegno divorzile hanno il duplice scopo di garantire l'altro coniuge ed eventuali figli a carico. Devono essere corrisposti anche in assenza di figli, se ne sussistono le altre condizioni. L'art. 337 ter del codice civile stabilisce il principio della bigenitorialit\u00e0, confinando la monogenitorialit\u00e0 a pratica residuale. Padre e madre detengono eguali diritti e obblighi nei confronti di figli a carico, in termini di affido e mantenimento.\nLa norma prevede che ogni genitore provveda al mantenimento diretto del figlio, e che questo segua un principio di proporzionalit\u00e0.\nIl giudice, ove necessario, pu\u00f2 stabilire la corresponsione di un assegno periodico che sia determinato considerando le esigenze del figlio, il tenore di vita goduto durante la convivenza con entrambi i genitori, i tempi di permanenza presso ciascun genitore, nonch\u00e9 le risorse economiche di entrambi i genitori e la valenza economica dei compiti domestici e di cura assunti da ciascuno di essi.\nDati statistici.\nGrafico dei dati dell'Istat 2005 sul numero di divorzi in Italia. In blu sono segnati i divorzi per separazione, mentre in rosa gli altri.\nLeggi sul divorzio in Italia.\nDi seguito l'elenco dei provvedimenti legislativi emanati in Italia riguardo al divorzio:"}
{"id": "135564", "revid": "2167723", "url": "https://it.wikipedia.org/wiki?curid=135564", "title": "Pinnacolo (gioco)", "text": "Il Pinnacolo \u00e8 un gioco di carte diffuso in Italia negli anni trenta, probabilmente come derivazione di un gioco inglese chiamato \"pinochle\".\nRegole.\nOccorrono mazzi di carte da poker, carta e matita. \u00c8 necessario togliere dai mazzi tutte le carte dal 2 all'8, in modo da avere solo gli assi, i re, le regine, i fanti, i dieci ed i nove.\nIl mazziere, estratto a sorte in precedenza, d\u00e0 dodici carte a testa, distribuendole a gruppi di tre o quattro.\nLa venticinquesima carta viene messa come seme di atout, cio\u00e8 come seme predominante, quindi questa carta viene coperta per met\u00e0 dal resto del mazzo.\nQuando un avversario chiede quante carte ha... l'avversario deve rispondere obbligatoriamente.\nVince una mano chi dei due giocatori ha un punteggio maggiore.\nL'atout vince sulle altre carte e a parit\u00e0 di atout vince l'atout maggiore.\nComincia la prima mano chi non ha fatto le carte, scartando una carta, ma facendo in modo che l'altro non possa prenderla facilmente.\nLe mani successive saranno cominciate da chi ha preso in quella immediatamente precedente, il quale dovr\u00e0 anche pescare la carta superiore del mazzo, mentre il perdente pesca quella successiva.\nI giocatori devono cercare di prendere le carte dell'avversario, tenendo presente i seguenti punteggi:\nInoltre in base alle carte che un giocatore ha, il giocatore che prende pu\u00f2 fare, per ogni mano, una delle seguenti dichiarazioni:\nLe dichiarazioni dei propri punteggi devono essere fatte tra una mano e l'altra, cio\u00e8 tra il momento in cui si prendono le carte e quello in cui si pescano.\nIl giocatore deve dichiarare almeno una carta tra quelle da lui possedute.\nLa dichiarazione avviene nel seguente modo:\nil giocatore che dichiara una certa carta o un certo punteggio, mette questa o queste carte scoperte davanti a s\u00e9, ma non le gioca.\nResteranno l\u00ec in attesa poi di giocarle a suo piacere.\n\u00c8 possibile poi dichiarare due volte una stessa carta, ma solo se ognuna delle due dichiarazioni appartiene ad un tipo diverso, oppure se, all'interno dello stesso tipo, la prima ha valore inferiore alla seconda.\nAd esempio un giocatore ad una mano pu\u00f2 dichiarare il re e la regina del seme di atout, prendendosi i 40 punti.\nAlla mano successiva pu\u00f2 dichiarare ancora le stesse carte, se per\u00f2 ha anche l'asso, il 10 e il fante di atout, nel qual caso si segner\u00e0 anche i 150 punti. Ma ci\u00f2 non avviene al contrario.\nPer quanto riguarda il \"Dis\", se esso \u00e8 anche carta di atout, allora il mazziere guadagna subito 10 punti.\nSe invece un giocatore lo pesca o lo ha in mano, al momento della presa col \"Dis\" egli pu\u00f2 decidere di sostituirlo con la carta di atout.\nQuando finiscono le carte del mazzo, ed i giocatori prendono le ultime due carte, il giocatore che prende quella coperta deve farla vedere all'avversario. Inoltre costui pu\u00f2 dichiarare, se \u00e8 in grado di farlo.\nDa questo momento in poi le regole cambiano leggermente:"}
{"id": "135565", "revid": "584834", "url": "https://it.wikipedia.org/wiki?curid=135565", "title": "Disponibilit\u00e0", "text": "La disponibilit\u00e0 misura l'attitudine di un'entit\u00e0 o sistema ad essere in grado di svolgere una funzione richiesta in determinate condizioni ad un dato istante (es. fornire un servizio ad un utente), o durante un dato intervallo di tempo, supponendo che siano assicurati i mezzi esterni eventualmente necessari. Pu\u00f2 essere definita come il rapporto tra il tempo effettivo di funzionamento ed il tempo totale (dunque minore o uguale ad 1).\nElementi.\nLa disponibilit\u00e0 dipende dagli aspetti combinati di affidabilit\u00e0, manutenibilit\u00e0 e logistica relativamente ad un'entit\u00e0, essa non \u00e8 pertanto influenzata da fenomeni che hanno origine all'esterno dell'entit\u00e0 pur manifestandosi all'interno di essa (ad esempio la mancanza di alimentazione elettrica, se dovuta al fornitore, la mancanza di materiali o di prodotti necessari ad alimentare il processo, l'assenza del personale necessario alla conduzione dell'entit\u00e0, ecc.).\nContrariamente a quanto affermano alcuni, esaminando gli algoritmi di calcolo, la disponibilit\u00e0, nelle diverse sue forme, dipende in definitiva dai tempi di indisponibilit\u00e0 causati dalle fermate. Mentre la frequenza delle fermate non ha alcuna incidenza (come invece ha nel calcolo dell'affidabilit\u00e0) poich\u00e9 al numeratore e al denominatore delle formule indicate precedentemente si semplifica e quindi viene eliminata.\nCome chiunque pu\u00f2 facilmente constatare sostituendo opportunamente gli indicatori con le rispettive formule di calcolo.\nIndicatori.\nNel calcolo della disponibilit\u00e0 si fa riferimento a tre diversi indicatori:\nDisponibilit\u00e0 tecnica.\nFormulazione:\nL'indice misura infatti la Disponibilit\u00e0 risultante dagli eventi di guasto e dalla capacit\u00e0 del Sistema di percepire tale stato, di segnalarlo, di affrontarlo e di risolverlo, ossia tiene conto sia del tempo di riparazione, sia dei tempi accessori logistici (attesa della manutenzione, attesa di ricambi, collaudo, ecc.).\nDisponibilit\u00e0 operativa.\nFormulazione:\nL'aggettivo \u201cOperativa\u201d sottolinea il fatto che si tiene conto di tutti i fattori \u201cfisici\u201d che concorrono all'indisponibilit\u00e0, sia indotti dalla manutenzione nelle sue varie forme, sia indotti dalle specificit\u00e0 del Processo/ Progetto, ad esempio i tempi tecnici di preparazione (\"setup\").\nDisponibilit\u00e0 intrinseca.\nFormulazione:\nL'aggettivo \u201cintrinseca\u201d sottolinea il fatto che non si tiene conto della logistica della manutenzione, ma solo del tempo tecnico proprio di riparazione dell'entit\u00e0 (\u201cintrinseco\u201d, appunto).\nMisure di supporto.\nUna tecnica particolarmente utilizzata per aumentare il pi\u00f9 possibile la disponibilit\u00e0 di un sistema \u00e8 la ridondanza degli apparati o sottosistemi che compongono il sistema: in tal caso il guasto di un componente non inficia il funzionamento dell'intero sistema aumentando l'affidabilit\u00e0 e di conseguenza la disponibilit\u00e0 (fault tolerance). In ambito informatico la disponibilit\u00e0 di un sistema informatico \u00e8 legata a sua volta al concetto di disaster recovery e continuit\u00e0 operativa di un'azienda."}
{"id": "135566", "revid": "599013", "url": "https://it.wikipedia.org/wiki?curid=135566", "title": "Magdel\u00edn Mart\u00ednez", "text": "Biografia.\nCon la nazionale cubana vince la medaglia di bronzo ai Giochi panamericani di Winnipeg, Canada.\nDopo aver incontrato il suo futuro marito Giuseppe Picotti, che era in vacanza ai Caraibi, decise di trasferirsi in Italia, ottenendo nel luglio del 2001 la cittadinanza italiana. Con gli azzurri partecipa subito ai Mondiali di atletica svoltisi nello stesso anno ad Edmonton, in Canada. In quell'occasione sfiora il podio arrivando quarta con la misura di 14,52\u00a0m.\nNel 2002, agli Europei di Monaco di Baviera, ottiene il 6\u00ba posto, mentre l'anno successivo si apre con un 5\u00ba posto ai Mondiali indoor di Birmingham. Dopo un ottimo secondo posto in Coppa Europa, svoltasi a Firenze, arriva la prima prestigiosa medaglia internazionale per la Mart\u00ednez: ai Mondiali del 2003 conquista il bronzo con un salto di 14,90\u00a0m.\nAi Mondiali indoor 2004 di Budapest un'ennesima finale, conclusa questa volta al quinto posto mentre ai Giochi olimpici di Atene con la misura di 14,85 deve accontentarsi del 7\u00ba posto. Nello stesso anno, il 26 giugno a Roma, realizza il nuovo record italiano di salto triplo, primato tuttora resistente, con la misura di 15,03\u00a0m.\nIl 2005 si apre per la Mart\u00ednez con un argento agli Europei indoor, svoltisi a Madrid e conclusi dalla saltatrice italiana con un salto di 14,55 m. Ai Mondiali di Helsinki conclude la finale del triplo con la misura di 14,31 m e l'8\u00ba posto.\nAgli Europei di G\u00f6teborg del 2006 viene eliminata in qualificazione, mentre l'anno dopo ai Mondiali di Osaka torna in una finale di rilievo concludendo al 6\u00ba posto con 14,71\u00a0m. Nel 2008 partecipa alla sua seconda Olimpiade, quella di Pechino, ma non va oltre la qualificazione.\nAi Mondiali di Berlino del 2009, in qualificazione, non va oltre i 14 metri (il limite era a 14,50 m) in una gara opaca.\nNel 2011 la Martinez si ferma per maternit\u00e0, dando alla luce nel mese di agosto il suo primogenito Alessandro."}
{"id": "135573", "revid": "767487", "url": "https://it.wikipedia.org/wiki?curid=135573", "title": "Ascolta", "text": "Ascolta \u00e8 un album dei Pooh pubblicato nel maggio 2004.\nIl disco.\nUscito quasi due anni dopo il musical \"Pinocchio\", contiene quattordici canzoni ed \u00e8 il pi\u00f9 lungo del complesso.\nAlbum in gran parte registrato in presa diretta (senza aiuto del computer) vuole riscoprire l'energia, la grinta e la coralit\u00e0 dei lavori degli inizi.\nVi \u00e8 la presenza di brani che parlano d'amore: \"Io e te\", \"Quando anche senza di me\", entrambe cantate da Red Canzian, \"Scusami\", cantata da Dodi Battaglia, \"Cosa sar\u00e0 di noi\", cantata da Roby Facchinetti, \"Per dimenticare te\", cantata da Stefano D'Orazio, e \"Primi amori\", cantata da Roby Facchinetti, come il brano di apertura dell'album: \"Ascolta\".\nInoltre vi \u00e8 la presenza di brani sbarazzini come \"335 - la posta del cuore\", cantata da Dodi Battaglia, \"Quando anche senza di me\", cantata da Red Canzian, \"Vivi\", cantata da Roby Facchinetti, e \"Dove sono gli altri tre\", cantata da Stefano D'Orazio.\nInfine vi \u00e8 la presenza di un brano su cosa sar\u00e0 il futuro, come \"Domani\", cantata da Roby Facchinetti.\nCuriosit\u00e0: si tratta dell'unico album della storia del gruppo in cui due canzoni vengono cantate interamente da Stefano D'Orazio: \"Per dimenticare te\" e \"Dove sono gli altri tre\"; inoltre anche nel brano \"La donna di cuori\", pur cantato coralmente, i finali dei ritornelli sono cantati da lui. \n\u00c8 anche l\u2019unico album in studio che presenta ben 7 canzoni firmate dal batterista ed \u00e8 l'ultimo album di inediti con la formazione classica, Roby, Dodi, Stefano e Red."}
{"id": "135574", "revid": "1745361", "url": "https://it.wikipedia.org/wiki?curid=135574", "title": "Ramino", "text": "Il Ramino \u00e8 un gioco di carte di origine anglosassone, che si diffuse in Italia tra gli anni venti e trenta del XX secolo, probabilmente derivando dal texano rummy. \nIl gioco presenta diverse varianti, tra le quali la pi\u00f9 conosciuta \u00e8 forse la scala 40. Proprio per la sua relativa semplicit\u00e0 e diffusione \u00e8 al contempo un gioco di societ\u00e0 e di compagnia, praticabile sia in famiglia che al bar (anche se in Italia \u00e8 incluso nella tabella dei giochi proibiti nei locali pubblici) oppure in un ambito salottiero. Come in molti giochi di carte, il suo esito dipende principalmente dalla casualit\u00e0, dalla sorte, ma non \u00e8 corretto qualificarlo un \"gioco d'azzardo\"; in quanto la posta non pu\u00f2 essere ingigantita, mancando (tranne che in particolari varianti) la possibilit\u00e0 di rilanciare.\nRegole.\nIl ramino presenta molte varianti (tutte similari); da esse dipende il numero delle carte. La versione pi\u00f9 diffusa \u00e8 quella che richiede due mazzi di carte francesi pi\u00f9 i rispettivi jolly o matte (\"ramini\"), per un totale dunque di 108 carte. Alcune versioni prevedono l'uso di un solo Jolly per mazzo, per 106 carte. Se i giocatori sono soltanto due, si pu\u00f2 giocare anche con un solo mazzo pi\u00f9 uno o due jolly.\nStabilito il mazziere, questi distribuisce 8 carte coperte (in talune versioni 7, 9, 10 oppure 13) ad ogni giocatore, distribuendole in senso orario: ne scopre una sul tavolo, che costituisce l'inizio del pozzo degli scarti, e mette le rimanenti coperte in tavola a formare il tallone, o mazzo coperto.\nAl suo turno ogni giocatore pesca una carta dal tallone, la inserisce fra le carte che ha in mano e ne scarta una scoperta mettendola nel pozzo: si pu\u00f2 scartare subito la carta che si \u00e8 pescata. La mano poi passa al giocatore successivo. Chi ha formato una o pi\u00f9 combinazioni, con o senza Jolly, le mette sul tavolo e \"apre\", se ha abbastanza punti per farlo. Per terminare il turno \u00e8 necessario scartare, anche nella mano in cui si termina il gioco. \nUn giocatore che ha aperto, pu\u00f2, quando \u00e8 il suo turno, scegliere se pescare una carta dal tallone oppure prendere quella scartata dal giocatore che ha giocato prima di lui. Se prende la carta scartata deve immediatamente aprire, usando anche la carta pescata. Se non ha abbastanza punti per aprire (vedi sotto) o se la carta non gli serve per comporre una combinazione da calare gi\u00f9, pu\u00f2 pescare solamente dal tallone. Chi ha gi\u00e0 aperto pu\u00f2 prendere la carta scartata dal giocatore precedente a patto di calarla subito in una combinazione, di qualsiasi valore.\nLo scopo del gioco \u00e8 quello di \"chiudere\", cio\u00e8 formare delle combinazioni in modo da calare tutte le carte, compresa una per la pila degli scarti, lasciando gli avversari con il maggior numero di carte in mano. La chiusura definita \"in mano\" \u00e8 quella che consente di calare insieme tutte le carte. Quando un giocatore si \u00e8 liberato di tutte le carte che ha in mano ha \"chiuso\", cio\u00e8 ha vinto la mano. Gli altri devono mostrare le carte che hanno in mano e conteggiarne i punti.\nGiocando con 14 carte d'apertura, non si riesce a giocare in pi\u00f9 di 5 persone. Se il tallone si esaurisce, si prendono gli scarti (tranne l'ultima carta per ovvi motivi), si rimescolano e si crea un nuovo mazzo in cui pescare. \nApertura.\nPer \"aprire\" si devono comporre delle combinazioni di carte che sommate devono dare un punteggio di almeno 50 punti (40 nella scala quaranta). I valori delle carte rispettano l'ordine nominale: si va dal Due fino al Re; l'Asso si pu\u00f2 collocare prima del Due o dopo il Re: nel primo caso vale 1, nel secondo 11. Il valore delle altre carte \u00e8 quello facciale; tutte le figure valgono 10; il Jolly vale 25. \nLa combinazione pi\u00f9 semplice \u00e8 il tris, cio\u00e8 un minimo di tre carte accomunate dall'essere dello stesso valore (ad esempio: 3 Fanti, 3 Assi ecc.) ma di seme diverso (sono esclusi i doppioni, salvo previo accordo). Valgono ovviamente anche i quartetti (o quartine o quatris o poker): quattro carte dello stesso valore ma di seme diverso, con le stesse regole del tris.\nL'altra combinazione base \u00e8 la scala: almeno tre carte dello stesso seme in valore progressivo (ad esempio: 6, 7 e 8 di fiori; 9, 10, Fante e Donna di cuori, ecc.). In genere la scala inizia e finisce con l'asso, salvo accordi diversi tra i giocatori (ad esempio prevedere la possibilit\u00e0 di fare scale con Re, Asso, Due, ecc.).\nIl jolly pu\u00f2 assumere indistintamente tutti i valori di tutti i semi e quindi serve agli effetti di qualsiasi combinazione (ad esempio: 3 di fiori, 3 di picche, jolly; J di quadri, jolly, K di quadri, ecc.). Alcune versioni prevedono che il Jolly valga 20 o 30 punti al fine del calcolo dei punti di apertura.\nPer calcolare il valore dell'apertura si devono sommare i punti delle singole carte calate. Si possono anche calare carte che vanno a completare i tris e le scale sul tavolo precedentemente calate da altri giocatori: ad esempio in un tris di sette con fiori, picche e quadri si potr\u00e0 aggiungere il sette di cuori, guadagnando sette punti; in una scala di tre, quattro e cinque di picche si potranno aggiungere il due e/o il sei di picche, ecc. In alcune varianti per\u00f2 le carte aggiunte a combinazioni gi\u00e0 in tavola valgono zero.\nUna volta aperto, nei turni successivi, il giocatore pu\u00f2 calare altri tris e scale senza curarsi del punteggio, semplicemente quando tocca a lui.\nRecuperare il Jolly.\nDopo che un Jolly \u00e8 stato calato, questo pu\u00f2 essere riutilizzato se un giocatore lo sostituisce con la carta che rappresenta. Ad esempio se in una scala sostituisce il Re di quadri, chi ha in mano un Re di quadri al suo turno pu\u00f2 calarlo e scambiarlo col Jolly. Tale scambio non viene calcolato nel punteggio ai fini di un'apertura. Come con le carte che si pescano dal mazzo degli scarti, il Jolly va calato di nuovo immediatamente. \nA seconda delle varianti, per riprendere un Jolly da un \"tris\" si devono mettere una o entrambe le carte mancanti. Ad esempio in un tris di 10 con quadri, cuori e un Jolly, si dovranno calare sia il 10 di picche che di fiori per recuperarlo, o uno solo dei due nella variante pi\u00f9 semplice: in questo caso si pu\u00f2 anche prevedere che chi usa il jolly dichiari prima quale seme intende rappresentare.\nCalcolo dei punteggi.\nQuando un giocatore chiude gli altri scoprono le carte che hanno in mano e si procede a contarle, utilizzando lo stesso sistema che si applica alla conta dei punti per l'apertura (con l'eccezione del calcolo del valore del jolly); l'asso nella conta finale vale sempre 11. Il giocatore che ha chiuso prende zero punti. Partita dopo partita, chi arriva per primo a un valore stabilito (ad esempio 300 punti) perde. Si procede in genere eliminando tutti i giocatori che \"sballano\" fino a determinare il vincitore finale. \nIl valore finale della conta viene in genere arrotondato: fino a 4 si arrotonda a zero, da 5 a nove si arrotonda alla decina superiore. Ad esempio se il valore delle carte che un giocatore ha in mano \u00e8 24, saranno segnati 20 punti, se \u00e8 25 ne saranno segnati 30. Se si rimane in mano con una o due carte il cui valore \u00e8 minore di quattro si segna zero. L'asso nella conta finale viene sempre contato 11. Il Jolly, come detto sopra, a seconda delle varianti 20 o 30.\nAlcune varianti prevedono un \"malus\" fisso di 50 punti, detto \"messa\", che viene assegnato a tutti i giocatori perdenti. Ci\u00f2 serve per velocizzare le partite, penalizzando i perdenti affinch\u00e9 sballino pi\u00f9 velocemente. Ad esempio, chi in mano aveva un valore di 30 punti ne vedr\u00e0 segnati 80 (30 di mano + 50 di \"messa\"). Quando un giocatore ha raggiunto un punteggio tale che al turno successivo sballerebbe sicuramente per via della \"messa\" (a meno che non vinca), si dice che \u00e8 \"mortale\". Il giocatore \"mortale\" non ha bisogno di mettere in pratica tutte quelle strategie per non ritrovarsi con troppi punti in mano in caso di chiusura avversaria, per cui potr\u00e0 giocarsi il tutto per tutto, aspettando anche fino all'ultimo ad aprire.\nLa \"messa\" viene sospesa quando si chiude \"di mano\", cio\u00e8 nello stesso turno in cui si apre. In quel caso, detto in alcune varianti \"scempio\", si contano semplicemente i punti in mano, fatti salvi i consueti arrotondamenti (ad esempio, chi ha 30 vedr\u00e0 segnati 30 punti, senza \"messa\"). Al turno successivo per\u00f2 la \"messa\" sar\u00e0 doppia, cio\u00e8 a 100 (ai punti in mano verranno sommati 100 punti). Se di nuovo un giocatore chiude di mano, al turno successivo la messa sar\u00e0 di 150 punti e cos\u00ec via. Ci\u00f2 serve per aggiungere un pizzico di imprevedibilit\u00e0 alle partite, per cui anche un \"mortale\", pur senza vincere, potrebbe trovarsi a giocare ancora numerosi turni, se riesce a tenere in mano carte di valore sufficientemente basso.\nVarianti.\nRamino Casertano.\nIl Ramino Casertano \u00e8 un gioco di carte di origine non chiara, si diffuse in Italia tra gli anni sessanta e settanta specialmente in provincia di Caserta, derivando dal ramino.\nRegole.\nSi utilizzano due mazzi di carte francesi con i rispettivi jolly, per un totale dunque di 108 carte. \nLo scopo \u00e8 quello di legare tutte le proprie carte in combinazioni valide ai fini della chiusura. In caso di chiusura da parte di un avversario, le combinazioni legate non sono penalizzabili nel punteggio. \nLe combinazioni valide sono:\nInizio del gioco.\nStabilito il mazziere, si alza il mazzo. Se sotto c'\u00e8 un jolly, si butta a terra e lo pescher\u00e0 il primo giocatore. Il mazziere distribuisce 13 carte coperte ad ogni giocatore, distribuendole in senso antiorario; se un jolly non \u00e8 stato buttato a terra scopre una carta sul tavolo, che costituisce l'inizio del pozzo degli scarti, e mette le rimanenti coperte in tavola a formare il tallone.\nIn ogni turno ogni giocatore fa due operazioni: pescare e scartare. \nAl suo turno ogni giocatore pesca una carta dal mazzo o dal pozzo degli scarti, la inserisce fra le carte che ha in mano e ne scarta una scoperta mettendola nel pozzo. Si pu\u00f2 scartare subito la carta che si \u00e8 pescata. La mano poi passa al giocatore successivo.\nChiusura.\nLo scopo del gioco \u00e8 quello di \"chiudere\", cio\u00e8 formare delle combinazioni in modo da calare tutte le carte lasciando gli avversari con il maggior numero di carte non chiuse o di formare un ramino, cio\u00e8 sette carte uguali senza jolly. Se viene formato un ramino il giocatore mostra le sette carte e vince la partita, anche se non ha legato le altre carte.\nQuando un giocatore, dopo aver pescato ha legato tutte le carte che ha in mano ha \"chiuso\", cio\u00e8 ha vinto la mano.\nPunteggio.\nAlla chiusura si attribuiscono dei crediti e dei punti:\nGli altri devono calare le carte e conteggiare i punti che hanno in mano secondo il valore delle carte.\nQuando un giocatore arriva a 110 punti ha perso la partita. Pu\u00f2 rientrare, pagando una posta, al punteggio del giocatore con il punteggio pi\u00f9 alto. Al termine della partita ogni credito viene pagato una cifra stabilita.\nValori delle carte.\nI valori delle carte rispettano l'ordine nominale: si va dal Due fino al Re e l'Asso si pu\u00f2 collocare prima del Due o dopo il Re.\nIl valore delle carte \u00e8 quello facciale, tutte le figure valgono 10, l'asso 11 e il Jolly vale 50. "}
{"id": "135575", "revid": "287204", "url": "https://it.wikipedia.org/wiki?curid=135575", "title": "Luigi Taveri", "text": "Carriera.\nEsord\u00ec nelle corse nel 1947 come passeggero nel sidecar del fratello maggiore Hans. Sempre in questo ruolo fece anche il suo debutto nel Motomondiale, al GP di Svizzera 1949, finito all'ottavo posto. Nel 1951 inizi\u00f2 a correre in moto, ottenendo l'anno seguente il titolo di campione svizzero juniores della 350 con una Velocette.\nNel 1953 Taveri fece il suo secondo debutto nel Motomondiale, correndo in 350 alla guida di AJS e Norton e vincendo il titolo svizzero della 350. La stagione successiva fu molto tribolata per Taveri, che fu costretto ad iscriversi alle classi 250 (con la Moto Guzzi), 350 (con la Norton), 500 (prima Norton e poi MV Agusta) e sidecar (come passeggero del sidecar Norton di Hans Haldemann). In quell'anno il centauro elvetico ottenne i suoi primi punti iridati (4\u00ba in 500 in Francia e 6\u00ba nei sidecar in Svizzera) e tre titoli di campione svizzero (250, 500 e sidecar). Tale discontinuit\u00e0 si ripet\u00e9 anche nel 1955, anno in cui prese parte al mondiale 125 e 250 con la MV Agusta, riuscendo a cogliere un successo in entrambe le categorie.\nDopo due stagioni similari, nel 1958 si divise tra Norton e Ducati, senza riuscire a cogliere risultati particolari. Il periodo di crisi e di incertezza dur\u00f2 fino al motomondiale 1962, anno in cui vinse il titolo della 125 con la Honda dopo aver conquistato sei gran premi (in Francia, Irlanda, Belgio, Ulster, Germania Est e Paesi Bassi) e 48 punti nella classifica generale. Sempre nel 1962 corse anche nella classe 50 (vincendo una gara) e nella categoria 250.\nVinse il suo secondo mondiale nel 1964, sempre in 125 e sempre in sella ad una Honda, dopo cinque gare vinte e 46 punti in classifica. Nel 1965 fu competitivo principalmente nel campionato riservato ai motori di cilindrata 50 cm\u00b3 (due vittorie) mentre nel 1966 torn\u00f2 alla conquista del primo posto nella classifica generale della ottavo di litro dopo cinque vittorie, un secondo posto e 46 punti totali. Al termine di questa stagione si ritir\u00f2 dall'agonismo.\nComplessivamente ha preso parte a 135 corse del motomondiale, vincendone 30 ed arrivando sul podio in 89 occasioni. C'\u00e8 da notare inoltre che \u00e8 tra i pochi piloti che sono riusciti ad ottenere punti in tutte le classifiche del motomondiale, sia nelle competizioni singole che in quelle in coppia.\n\u00c8 deceduto il 1\u00ba marzo 2018 dopo essere stato vittima di un ictus alcuni giorni prima."}
{"id": "135577", "revid": "367445", "url": "https://it.wikipedia.org/wiki?curid=135577", "title": "Decoder", "text": ""}
{"id": "135578", "revid": "287204", "url": "https://it.wikipedia.org/wiki?curid=135578", "title": "Pier Paolo Bianchi", "text": "Carriera.\nIl debutto nelle competizioni avvenne a Cesenatico nel 1968, in sella ad una Guazzoni 60. Con le \"zanzare\" milanesi Bianchi corse sino al 1971, ottenendo buoni risultati sia in pista che nelle gare in salita. Nel 1972 divenne pilota ufficiale Minarelli, vincendo il Campionato della Montagna nella 50, titolo ripetuto nei due anni successivi.\nIl suo esordio nel mondo del motomondiale avvenne nel campionato della Classe 125 del 1973, in sella ad una Yamaha 125. Wild-card della Minarelli nell'anno successivo, fu ingaggiato prima come gregario e poi come pilota principale dalla Morbidelli, con cui ha esordito nel 1975.\nL'anno successivo egli vinse il suo primo titolo mondiale nella 125 dopo aver conquistato sei gran premi (Austria, Germania, Jugoslavia, Paesi Bassi, Svezia e Finlandia) e aver preceduto di 23 lunghezze nella classifica generale lo spagnolo \u00c1ngel Nieto. Nel 1977 biss\u00f2 il titolo conquistato l'anno seguente in maniera ancora pi\u00f9 netta: sette vittorie, due secondi posti e 131 punti in classifica generale.\nNel 1978 torn\u00f2 alla Minarelli, dove ebbe l'opportunit\u00e0 di conquistare quattro gare e di ottenere un terzo posto in classifica nella 125. Peggio ancora and\u00f2 nel 1979, dove Pier Paolo Bianchi dovette accontentarsi di tagliare per primo il traguardo una sola volta (in Svezia) e di arrivare 10\u00ba nella classifica generale. Nel 1980 decise di passare alla MBA, dove conquist\u00f2 il terzo alloro mondiale nella 125.\nA questo terzo trionfo seguirono lunghi periodi di crisi agonistiche e di sperimentazioni tecniche, concluse con le due opache stagioni (1982-1983) in sella alla neonata Sanvenero. Nel 1984 si rimise in luce arrivando terzo nel mondiale riservato alla categoria 80 cc (cogliendo anche due vittorie) mentre nel 1985 sembrava pronto per rivincere il mondiale della 125, ma un problema meccanico lo attard\u00f2 nell'ultima gara a San Marino, con Fausto Gresini che vinse corsa e titolo iridato.\nL'annata 1985 fu l'ultima stagione positiva per Bianchi: da qui al momento del suo ritiro (l'ultima stagione agonistica avvenne nel 1989) dovette accontentarsi di vincere un solo gran premio, con la Seel, nella categoria classe 80.\nNel 2003 il presidente Ciampi confer\u00ec l'onorificenza di Commendatore dell'Ordine al Merito della Repubblica Italiana a Pier Paolo Bianchi e con lui altri campioni del mondiale come Giacomo Agostini, Bruno Ruffo, Eugenio Lazzarini e Carlo Ubbiali."}
{"id": "135580", "revid": "7073", "url": "https://it.wikipedia.org/wiki?curid=135580", "title": "Pierpaolo Bianchi", "text": ""}
{"id": "135582", "revid": "11684", "url": "https://it.wikipedia.org/wiki?curid=135582", "title": "Biscotti", "text": ""}
{"id": "135583", "revid": "125853301", "url": "https://it.wikipedia.org/wiki?curid=135583", "title": "Poliamore", "text": "Poliamore ( e ) \u00e9 una relazione amorosa consensuale caratterizzata dal fatto che ogni partner pu\u00f2 avere contemporaneamente pi\u00f9 rapporti d\u2019amore.\nViene descritto come una forma di \"non monogamia etica\", cio\u00e8 consensuale e responsabile. Esistono molte altre forme di \"non monogamia etica\": coppia aperta, scambismo, anarchia relazionale. Queste forme relazionali implicano una gestione consapevole della gelosia e rifiutano l'idea che l'esclusivit\u00e0 sessuale sia indispensabile per costruire rapporti profondi, impegnati e a lungo termine. Nel caso del poliamore e dell'anarchia relazionale, questa non-esclusivit\u00e0 consensuale si estende anche al piano romantico e/o affettivo.\nPoich\u00e9 le relazioni poliamorose sono basate sul consenso di tutte le persone coinvolte, che devono essere informate delle situazioni relazionali e sentimentali in cui si trovano inserite, non possono definirsi poliamorose le relazioni caratterizzate da clandestinit\u00e0, come quelle adulterine. Il consenso delle parti implica una necessit\u00e0 di comunicazione trasparente tra i partner e un rispetto dei sentimenti di ognuno.\nStoria.\nIl termine \u00e8 stato coniato indipendentemente da pi\u00f9 persone, tra cui Morning Glory Zell-Ravenheart che introdusse il termine \u00abrelazione poliamorosa\u00bb nel suo articolo \"A Bouquet of Lovers\" nel 1990, e Jennifer Wesp che cre\u00f2 su Usenet il newsgroup alt.polyamory nel 1992. Tuttavia occorrenze del termine sono state reperite gi\u00e0 a partire dagli anni sessanta, e le relazioni poliamorose sono ovviamente esistite da ben prima che il termine venisse creato. Molto probabilmente il termine \u00e8 da far risalire all'opera di Charles Fourier che nel suo \"Il nuovo mondo amoroso\" descrive in maniera dettagliata questo genere di rapporti. Non \u00e8 un caso che la sua opera sia stata pubblicata proprio nei primi anni 60 influenzando massicciamente il dibattito del tempo.\nIn Italia uno dei testi di riferimento sull'argomento \u00e8 \"L'amore con pi\u00f9 partner\" dell'antropologo Carlo Consiglio e, pi\u00f9 recentemente, anche \"La zoccola etica\", traduzione della guida \"The Ethical Slut\", scritta dalle due psicologhe statunitensi Dossie Easton e Janet Hardy.\nDifferenze tra poliamore e gli altri tipi di non monogamie etiche.\nLe non monogamie etiche comprendono:\nAlcune persone, pur intrattenendo una relazione sessuale strettamente monogama, possono autodefinirsi poliamorose qualora si sentano emotivamente legate a pi\u00f9 persone (amore platonico).\nRiconoscimenti legali delle relazioni poliamorose.\nPochi paesi consentono matrimoni di stato fra tre o pi\u00f9 partner. Tra i paesi che fanno eccezione ci sono i Paesi Bassi, che permettono unioni civili tra pi\u00f9 persone, e che hanno celebrato la prima unione nazionale fra tre partner nel settembre 2005.\nCaratteristiche del poliamore.\nOgni relazione poliamorosa pu\u00f2 variare molto, e riflette le personalit\u00e0 e le idee delle persone che la vivono. Tuttavia, alcuni aspetti e valori chiave sono condivisi dalla grande maggioranza delle \"comunit\u00e0 poli\".\nRapporti emotivi e intimit\u00e0.\nDiversamente da altre forme di \"non monogamia etica\" come la coppia aperta o lo scambismo, il poliamore si evidenzia per la presenza di intimit\u00e0 emozionale e di sentimenti di affetto con tutti i partner.\nDefinizioni di fedelt\u00e0 e lealt\u00e0.\nLa maggioranza dei poliamorosi definiscono la fedelt\u00e0 non come l'esclusivit\u00e0 sessuale, ma come il rispetto per le promesse e gli accordi fatti all'interno della relazione. Un'eventuale relazione sessuale tenuta segreta al/ai partner sarebbe considerata quindi una violazione di questi accordi e dunque un tradimento. All'atto pratico, il termine poliamore descrive una ampia costellazione di relazioni aperte o multi-partner, che possono differire nelle regole e nei gradi di intensit\u00e0, vicinanza e coinvolgimento. I poliamoristi generalmente basano le loro definizioni di \"impegno reciproco\" su considerazioni diverse dall'esclusivit\u00e0 sessuale, come i valori di fiducia e onest\u00e0 o l'idea di invecchiare insieme.\nComunicazione e negoziazione.\nDal momento che non esiste uno \"standard\" per le relazioni poliamorose, diviene importante il processo di negoziazione tra tutti i coinvolti per stabilire i termini delle rispettive relazioni, che spesso continua e si modifica nel tempo, basato su presupposti di comunicazione onesta e rispetto. Molti poliamorosi hanno un approccio pragmatico alle relazioni. Spesso \u00e8 dato per possibile che ci possano essere errori e fallimenti, altro motivo per cui la comunicazione \u00e8 considerata essenziale per il benessere di tutti i partner.\nL'evitare di dare certe informazioni, ad esempio in base a un accordo del tipo \"niente domande, niente racconti\" \"(Don't ask - Don't tell)\", \u00e8 solitamente visto come un modello di relazione non ideale, poich\u00e9 indica che i partner non si sentono in grado di gestire la verit\u00e0; i partner del proprio partner dovrebbero infatti essere \"accettati\" e non solamente \"tollerati.\"\nRifiuto del possesso.\nMolti poliamorosi vedono il possesso come un istinto che mina la stabilit\u00e0 del rapporto piuttosto che rafforzarla. Il divieto di intrattenere altre relazioni profonde \u00e8 visto come qualcosa di non desiderabile, perch\u00e9 tali divieti possono finire per rimpiazzare la fiducia con dinamiche di potere e controllo. Per questo il poliamoroso si sforza di vedere le persone che il proprio partner frequenta (definite spesso in inglese \"metamour\" o \"OSO\") come arricchimenti alla vita del partner, piuttosto che come minacce. All'esclusivit\u00e0 il poliamore oppone il l'inclusivit\u00e0, alla gelosia quello della \"compersione\" (neologismo indicante lo stato empatico di gioia vicariante per la felicit\u00e0 di una persona amata, la quale pu\u00f2 trarre la propria gioia dalla relazione amorosa con un terzo soggetto).\nNel rapporto poliamorista (o poliamoroso), il cosiddetto \"non possesso\" \u00e8 la \"clausola\" secondo la quale si ama una persona e non si tenta di possederla.\nLa possessivit\u00e0 \u00e8 per i poliamoristi un istinto da controllare e da \"incanalare\" nelle giuste direzioni, costruttive e non distruttive, mediante un lavoro di consapevolezza di s\u00e9 e degli altri, che alcuni definiscono una \"meravigliosa opportunit\u00e0\" da cui partire.\nGestione della gelosia.\nUn argomento importante all'interno delle comunit\u00e0 poli. Eventuali gelosie vengono gestite all'interno della policy di comunicazione e negoziazione tra i partner, e tramite auto-consapevolezza.\nCompersione.\nLa compersione \u00e8 uno stato empatico di felicit\u00e0, serenit\u00e0 e gioia che si manifesta quando un altro individuo prova le medesime sensazioni. Nel contesto delle relazioni poliamorose si utilizza per descrivere le emozioni positive che un individuo prova quando il proprio partner trae gioia e serenit\u00e0 da un'altra relazione.\nCriticit\u00e0.\nNel corso degli anni sono state mosse molte critiche al poliamore. Ad esempio si \u00e8 messo in luce come talvolta esso possa generare sofferenze, presentando anch'esso svantaggi come ogni tipo di relazione, al di l\u00e0 della rappresetazione edulcorata e positiva che spesso viene fatta delle relazioni poliamorose. Paradossalmente, esse possono dare un senso di solitudine, privando la relazione e gli individui coinvolti del legame amoroso e dell'intimit\u00e0 tipici della monogamia, privilegiando piuttosto soltanto la sfera sessuale. Anche l'attrice e scienziata Mayim Bialik in passato si espresse perplessa sulle relazioni aperte. In seguito ha affermato di essersi sbagliata, preferendo ancora tuttavia la monogamia. Altra celebrit\u00e0 che ha criticato questo tipo di relazioni \u00e8 il canadese Jordan Peterson, professore di psicologia. .\nIl poliamore e l'essere genitori.\nCome per gli altri aspetti del poliamore, le possibilit\u00e0 sul modo in cui i figli vengono integrati all'interno della struttura familiare varia considerevolmente:\nNella scelta tra queste forme di relazione la durata del rapporto coi genitori gioca un ruolo fondamentale. Infatti un adulto che sia stato partner del genitore per tutta la vita del figlio avr\u00e0 con esso un \"legame genitoriale\" pi\u00f9 forte rispetto a un nuovo partner. Questo aspetto \u00e8 presente anche nei casi di genitori adottivi in famiglie monogame. Altri fattori che possono avere un'influenza significativa nel legame tra i propri figli e i propri partner sono l'eventuale convivenza, il numero delle relazioni e la consapevolezza che i figli hanno del tipo delle relazioni dei loro genitori.\nDiscriminazione e stigma.\nLe persone che praticano il poliamore, o altre \"non monogamie etiche\", sono soggette ad una notevole stigmatizzazione, con percentuali che vanno dal 26% al 43%. Questo pu\u00f2 dipendere dalla diffusa convinzione che la monogamia sia l'unico stile relazionale sano e durevole nel tempo, dalla convinzione che la non-monogamia sia intrinsecamente rischiosa da un punto di vista sessuale e relazionale e, specularmente, una scusa per poter tradire e/o ferire impunemente i partner, da altre convinzioni arbitrarie, nonch\u00e9 da un generico senso di minaccia esercitata dalle non-monogamie nei confronti della monogamia. In realt\u00e0 le relazioni poliamorose non sono pi\u00f9 rischiose di altre; il fatto che una buona parte della societ\u00e0 le consideri nocive in s\u00e9 stesse rende semmai pi\u00f9 difficile, per una persona che sia in una relazione poli ove effettivamente c'\u00e8 un partner abusante, chiedere aiuto: si trover\u00e0 a dover difendere il proprio stile relazionale, creduto l'origine del problema. &lt;br&gt;\nLa stigmatizzazione avviene anche nei confronti di famiglie e individui poliamorosi con figli, e pu\u00f2 tradursi in difficolt\u00e0 di accesso e/o in trattamento pregiudiziale nei servizi pubblici (asilo nido, scuole) e in ambito giudiziario (cause per l'affidamento)."}
{"id": "135584", "revid": "827882", "url": "https://it.wikipedia.org/wiki?curid=135584", "title": "Amaretti (disambigua)", "text": ""}
{"id": "135586", "revid": "124872235", "url": "https://it.wikipedia.org/wiki?curid=135586", "title": "Lada-Vaz", "text": "Lada \u00e8 il marchio con cui vengono vendute in Europa Occidentale le autovetture della casa automobilistica russa AvtoVAZ (acronimo di Fabbrica Automobilistica del Volga) .\nAvtoVAZ \u00e8 posseduta da \"Alliance Rostec Auto BV\" per il 74,5%, joint-venture tra Renault-Nissan-Mitsubishi Alliance al 67,1% e la societ\u00e0 russa Rostec per il rimanente 32,9%, il che vuol dire che Renault-Nissan-Mitsubishi Alliance controlla 2/3 della maggioranza delle quote di maggioranza, ma solo il 49,9895% delle azioni AvtoVAZ.\nAvtoVAZ produce circa un milione di automobili all'anno, tra cui Lada Granta (sedan e liftback), Lada Vesta (sedan), Lada 4x4 (gi\u00e0 Lada \"Niva\") e Lada Largus (Renault-Nissan-Mitsubishi Alliance),come anche veicoli della casa Renault-Nissan-Mitsubishi Alliance: Renault Logan II, Renault Sandero II.\nLa fabbrica VAZ \u00e8 il pi\u00f9 grande insediamento industriale del settore in Russia e dell'est Europa e uno dei pi\u00f9 grandi del mondo con 140\u00a0km di linee produttive.\nStoria.\nLa nascita e gli anni settanta.\nLa \"Lada-Vaz\" nacque per decisione del Governo Sovietico, che deliber\u00f2, nel 1964, la costruzione di un colossale impianto per la produzione di automobili \"popolari\" da ubicare a Togliatti.\nLa costruzione degli stabilimenti nel 1966 venne affidata alla FIAT, dalla quale venne acquisita, contemporaneamente, la licenza per produrre le 124, nelle versioni berlina e station wagon.\nIl nuovo enorme impianto produttivo ( di linea di montaggio e capacit\u00e0 produttiva di quasi 1 milione di automobili all'anno), venne inaugurato ufficialmente nel 1970 alla presenza del Ministro dei trasporti sovietico Tasarov (mentre l'amministratore delegato della Fiat Vittorio Valletta che aveva partecipato, nei suoi ultimi anni d'attivit\u00e0 in Fiat, alla \"posa della prima pietra\" non pot\u00e9 vedere l'opera terminata perch\u00e9 mor\u00ec nel 1967), ma venne reso parzialmente operativo anche durante la sua costruzione.\nIn relazione a tale accordo di cooperazione, la FIAT pubblic\u00f2 nel 1968 il Dizionario italiano-russo dell'industria automobilistica, un poderoso volume composto da oltre 25.000 voci che mirava ad agevolare il rispetto da parte delle vetture costruite nel futuro stabilimento delle normative tecniche vigenti nell'Unione Sovietica.\nProprio nel '70 inizi\u00f2 la produzione della Lada-Vaz 2101, ovvero una Fiat 124 con motore di 1,2 litri da 60 cv derivato da quello della Fiat 124 (motore 124.A), ma con notevoli modifiche, apportate da Fiat stessa, riguardanti soprattutto il sistema di distribuzione, ora ad albero a camme in testa. Motore a parte, la vettura era totalmente identica a quella prodotta in Italia, salvo \nl'adozione di sospensioni rinforzate.\nLa vettura, grazie anche alla qualit\u00e0 superiore a quella degli altri modelli prodotti in URSS, dovuta alle catene di montaggio provenienti dalla Fiat, ottenne subito un enorme diffusione. La \"\u017diguli\" (nome con cui era nota in patria la \"2101\") contribu\u00ec alla motorizzazione di massa sovietica, esattamente come la Fiat 600, la Citro\u00ebn 2CV e la Volkswagen Maggiolino contribuirono a quella di Italia, Francia e Germania o, per rimanere \"oltrecortina\", la Trabant nella DDR.\nLa \"2101\" ebbe parecchie evoluzioni, arrivando fino al 2012, rimanendo per anni l'auto pi\u00f9 venduta nella Russia post-sovietica. \u00c8 stata proposta anche una versione con motore Diesel da 1,5 litri senza per\u00f2 riscuotere il successo sperato. Bench\u00e9 anche la \"\u017diguli\" venisse esportata in Europa, a partire da met\u00e0 anni settanta, il modello Lada-vaz pi\u00f9 famoso \u00e8 certamente il fuoristrada Niva, del 1976. La \"Niva\", equipaggiata con un motore di derivazione Fiat di 1,6 litri, aveva caratteristiche d'avanguardia per l'epoca, come la trazione integrale permanente e la scocca portante. Non rinunciava per\u00f2 agli atout del vero fuoristrada, come le marce ridotte ed il differenziale centrale bloccabile.\nNel 2015 la Lada 4x4 (il nome Niva \u00e8 ora utilizzato per un altro modello frutto di un accordo con GM) vendette oltre 35.000 esemplari in Russia, risultando al 9 posto delle vendite automobilistiche della nazione. La Niva originale era disponibile oltre che con motore a benzina, anche con un Diesel fino al 2012 (quest'ultimo un 1.9 d'origine Peugeot).\nGli anni ottanta.\nNel 1984, dopo 7 anni di sviluppo, venne lanciata la prima Lada-Vaz a trazione anteriore: la Samara.\nLa \"Samara\" era certamente un passo avanti perch\u00e9 proponeva nuovi motori monoalbero in testa di 1,1 o 1,3 o 1,5 litri, sospensioni posteriori a ruote interconnesse e messa a punto del gruppo motore-cambio studiata in collaborazione con la Porsche (autrice anche della testata dei propulsori).\nAnche dal punto di vista estetico la nuova berlina a 2 volumi (3 o 5 porte), che presentava una buona cura aerodinamica (il cx era pari a 0,36), era pi\u00f9 moderna delle \"\u017diguli\".\nVenne proposta successivamente anche in versione 3 volumi e 4 porte.\nIn Europa Occidentale, dove venne esportata ufficialmente, non ottenne grossi consensi per via della linea non entusiasmante e per la scadente qualit\u00e0 costruttiva.\nNel 1987 venne presentato il prototipo Oka, una citycar con motore bicilindrico di 750 cm\u00b3 (ottenuto \"tagliando\" due cilindri a quello della \"Samara\"), progettata in collaborazione con Fiat e da produrre in un nuovo stabilimento. Dopo vari ripensamenti ed il ritiro della Fiat e della stessa Lada-vaz dal progetto la \"Oka\" venne messa in produzione nel corso degli anni novanta da un consorzio \"'SeAZ\". Non ebbe successo.\nDagli anni novanta a oggi.\nLa produzione pi\u00f9 recente della Lada-Vaz, oltre che la \"2107\" (evoluzione della \"2101\") e la \"Niva\", si basa sulla Serie 100 lanciata nel 1995 e derivata dalla \"Samara\".\nCaratterizzata da una linea superata la \"Serie 100\", disponibile nelle versioni berlina a 3 volumi (\"110\"), berlina fastback (\"112\") e station wagon (\"111\"), presenta le novit\u00e0 del retrotreno a ruote indipendenti e del cambio a 5 marce. Oltre al motore russo di 1,5 la \"112\" pu\u00f2 disporre di un pi\u00f9 moderno 4 cilindri bialbero 16 valvole 2 litri da 150cv di produzione Opel.\nNel 2001 la Lada-VAZ ha inaugurato una nuova ala dello stabilimento di Togliatti per la produzione, in Joint-venture con la General Motors di alcuni modelli del Gruppo statunitense.\nLa gamma attuale, per il mercato interno, comprende oltre ad una versione ristilizzata della \"Samara\", la Kalina (variante russa della vecchia Opel Corsa), la \"Serie 100\", la Priora (una variante ristilizzata della \"110\"), la \"Niva\" (disponibile anche in versione a passo lungo) e le \"2105\" e \"2107\", ultime evoluzioni della \"\u017diguli\" che per\u00f2, a causa di un crollo del 72% delle vendite \u00e8 stata tolta dal listino nel maggio del 2012, chiudendo definitivamente l'avventura russa della Fiat 124 dopo 42 anni di onorato e robusto esercizio.\nProgetti futuri.\nAutoVaz \u00e8 stata acquisita per il 25% dal gruppo Renault che, nel 2010 durante il Salone di Mosca, ha presentato il modello \"Lada R90\", ovvero la versione a marchio Lada della Dacia Logan MCV che si differenzia solo per lo stile della calandra. Il gruppo Renault inoltre fornisce la piattaforma \"B0\", che funge da telaio per i modelli prodotti dalla Dacia, al fine da poter realizzare una gamma di auto per la Lada da vendere sul mercato locale ed estero. Il prototipo Lada R90 \u00e8 stato, infine, commercializzato sul mercato russo con il nome Lada Largus.\nLada-Vaz ed il motore Wankel.\nCome molte case europee, negli anni '70 la Lada avvi\u00f2 anche la sperimentazione del motore rotativo Wankel, con pochissimi frutti.\nNel 1980 vennero costruite 250 \"\u017diguli\" monorotore da 70 cv, seguite, nella seconda met\u00e0 degli anni '80, da un altro lotto di \"Samara\" birotore da 130 cv.\nSi trattava di autovetture assegnate, in via sperimentale, alla polizia e al KGB e dotate di scarsa affidabilit\u00e0 (a causa del basso livello qualitativo dei materiali impiegati), nonostante la relativa sofisticazione tecnica (entrambi i motori erano dotati di un particolare sistema elettronico che iniettava il liquido antigelo direttamente nel rotore).\nMarchio e Logo.\n\"Lada\" \u00e8 il nome di una divinit\u00e0 slava personificazione dell'Amore e dell'Amicizia. Secondo un'altra interpretazione, \u00e8 l'europeizzazione del nome \"Lod'ja\", (\u043b\u043e\u0434\u044c\u044f) che descrive un particolare tipo di imbarcazione russa, dal momento che il logo rappresenta la nave stilizzata di Sten'ka Razin, eroe russo tradizionalmente rappresentato dall'iconografia popolare dalla nave con cui attravers\u00f2 il Caspio fomentando la rivolta dei contadini della Gleba contro il regime zarista. Compare inizialmente bianca su sfondo rosso, poi bianca su sfondo nero e ora bianca su sfondo azzurro.\nCompetizioni.\nLada-Vaz ha gareggiato nel campionato WTCC.\nCronologia dei vari modelli.\nNumeri romani indicano la generazione del modello."}
{"id": "135589", "revid": "585241", "url": "https://it.wikipedia.org/wiki?curid=135589", "title": "Nocciole", "text": ""}
{"id": "135590", "revid": "79109", "url": "https://it.wikipedia.org/wiki?curid=135590", "title": "Mandorle", "text": ""}
{"id": "135591", "revid": "13388", "url": "https://it.wikipedia.org/wiki?curid=135591", "title": "Fichi", "text": ""}
{"id": "135592", "revid": "122487233", "url": "https://it.wikipedia.org/wiki?curid=135592", "title": "Costa-Gavras", "text": "Biografia.\nKonstantinos Gavras nasce a Loutra Iraias, una localit\u00e0 di Iraia. Inizia dirigendo film polizieschi, poi si dedica al genere giallo-politico per il resto della sua carriera, spesso affiancato dallo sceneggiatore Jorge Sempr\u00fan. Trasferitosi in Francia e ottenuta la cittadinanza, nel 1965 gira il thriller \"Vagone letto per assassini\" con Yves Montand, che diventa uno degli attori preferiti dal regista e che compare in tutte le sue pellicole girate in Europa.\nCon \"Il 13\u00ba uomo\" (1967), ambientato durante la Seconda guerra mondiale in Francia, e principalmente con \"Z - L'orgia del potere\" (1969), in cui affronta il tema della Dittatura dei colonnelli in Grecia, si pone alla critica come un regista profondamente impegnato. \"Z\" vince l'Oscar come miglior film straniero. L'anno successivo esce \"La confessione\" (1970), con cui Costa-Gavras dipinge uno splendido affresco dei metodi repressivi della dittatura filosovietica che governava la Cecoslovacchia ai tempi della guerra fredda.\nNel 1973 esce \"L'Amerikano\", che denuncia l'appoggio dato dagli U.S.A. ai regimi autoritari del Sudamerica. Il film fu sceneggiato da Franco Solinas, ispiratosi alla vicenda di Anthony Dan Mitrione, ex capo della polizia di Richmond divenuto per conto della C.I.A. \"consigliere\" U.S.A. di varie polizie sudamericane, il quale venne rapito e ucciso dai guerriglieri in Uruguay. Le riprese si svolsero nel Cile socialista di Allende, poco prima del colpo di Stato di Pinochet, appoggiato anch'esso dal governo di Washington. Del 1975 \u00e8 \"L'affare della Sezione Speciale\", incentrato sui processi del governo di Vichy. \n\"Missing - Scomparso\" (1982) \u00e8 ambientato nel Cile subito dopo il colpo di Stato di Pinochet. Charles Horman \u00e8 un giornalista americano che scompare misteriosamente, suo padre (interpretato da Jack Lemmon) e sua moglie (Sissy Spacek) cercheranno di scoprire cosa gli sia successo. La colonna sonora del film \u00e8 del musicista greco Vangelis. Il regista ottiene un nuovo grande successo nel 1989 con il film \"Music Box - Prova d'accusa\" (interpretato da Jessica Lange), pellicola che racconta il rapporto tra un ex criminale di guerra nazista ungherese che vive negli Stati Uniti e la figlia avvocato che prima lo difende e lo fa assolvere credendolo innocente, e poi scopre la verit\u00e0. Nel 2008 il Reykjav\u00edk International Film Festival gli conferisce il Premio alla carriera; nel 2013 riceve il Premio Magritte onorario. Nel 2016 riceve al trentaquattresimo Torino Film Festival il Premio Maria Adriana Prolo alla carriera.\nHa avuto anche una parentesi da attore, recitando in tre film del regista John Landis, accanto ad altri registi famosi, tutti impegnati in brevi cameo:"}
{"id": "135593", "revid": "9416", "url": "https://it.wikipedia.org/wiki?curid=135593", "title": "Relazione poliamorosa", "text": ""}
{"id": "135595", "revid": "1258", "url": "https://it.wikipedia.org/wiki?curid=135595", "title": "Frollini", "text": ""}
{"id": "135598", "revid": "547034", "url": "https://it.wikipedia.org/wiki?curid=135598", "title": "Integrale multiplo", "text": "L'integrale multiplo \u00e8 una forma di integrale definito esteso a funzioni di pi\u00f9 variabili reali (ad esempio a funzioni della forma formula_1 o della forma formula_2).\nGli integrali definiti possiedono interpretazioni geometriche e fisiche significative: limitandosi per semplicit\u00e0 alle funzioni con valori positivi, mentre l'integrale definito per una funzione di una variabile rappresenta l'area della regione chiamata trapezoide compresa tra il suo grafico e l'asse delle ascisse, l'integrale definito per funzioni di due variabili (integrale doppio) fornisce la misura del volume del solido chiamato cilindroide compreso tra la superficie che ne d\u00e0 il grafico e il piano contenente il suo dominio. \nIn generale gli integrali definiti di funzioni di 3 o pi\u00f9 variabili sono interpretabili come misure di ipervolumi, ovvero di volumi di solidi di 4 o pi\u00f9 dimensioni, non rappresentabili quindi graficamente. Un integrale triplo, integrale definito di una funzione di tre variabili, \u00e8 interpretabile fisicamente come misura della massa di un corpo che occupa lo spazio che corrisponde al dominio e che ha la densit\u00e0 variabile fornita dai valori della funzione stessa.\nDefinizione.\nLa definizione di integrale di Riemann nel caso di funzioni di pi\u00f9 variabili \u00e8 concettualmente simile a quella di integrale in una sola variabile, ma \u00e8 complessivamente pi\u00f9 laboriosa a causa della variet\u00e0 di insiemi su cui \u00e8 eseguita l'integrazione. Le funzioni semplici con cui approssimare le funzioni sono infatti definite su un'unione finita di rettangoli nella forma:\ndove formula_4. La misura di Peano-Jordan di ogni rettangolo \u00e8:\ne una funzione semplice formula_6 \u00e8 definita da:\ndove i coefficienti formula_8 sono costanti reali, formula_9 \u00e8 una successione di rettangoli in formula_10 e formula_11 \u00e8 la funzione caratteristica di formula_9. Se i rettangoli sono tutti disgiunti, e detta formula_13 la loro unione, si definisce l'integrale della funzione semplice formula_14 su formula_13 nel seguente modo:\nIn questo contesto, una funzione formula_17 \u00e8 detta integrabile se pu\u00f2 essere approssimata con precisione arbitraria da funzioni semplici maggioranti e minoranti. In modo equivalente, se per ogni formula_18 esistono due funzioni semplici formula_14 e formula_20 tali che formula_21 e:\nSe formula_17 \u00e8 integrabile, il suo integrale \u00e8 il limite degli integrali di formula_14 e formula_20 al crescere del numero di rettangoli, ossia al tendere a formula_26 del loro diametro. Equivalentemente: l'integrale \u00e8 l'estremo superiore degli integrali delle funzioni semplici minoranti, che \u00e8 uguale all'estremo inferiore degli integrali delle funzioni semplici maggioranti.\nNon \u00e8 necessario che l'insieme formula_13 dove operare l'integrale sia un'unione finita di rettangoli: poich\u00e9 l'unione \u00e8 limitata, \u00e8 sempre possibile estendere la funzione integranda su un rettangolo \"ambiente\" formula_28 contenente il dominio della funzione di partenza, considerando la funzione\nSi definisce l'integrale di formula_17 su formula_13 come l'integrale di formula_32 su formula_28. Tale definizione \u00e8 ben posta in quanto si verifica facilmente che l'integrabilit\u00e0 e il valore dell'integrale non dipendono dalla scelta di formula_28, purch\u00e9 contenga formula_13.\nNel caso dell'integrale di Lebesgue, invece, la definizione non varia in nessun modo all'aumentare da una a pi\u00f9 dimensioni, in quanto si basa solamente sulla misura degli insiemi. Anche in questo caso, per definire una misura su formula_36, si parte dai rettangoli e dalle loro unioni finite: queste formano un'algebra, su cui la misura definita precedentemente \u00e8 \u03c3-additiva. Allora, per il teorema di Carath\u00e9odory, questa pu\u00f2 essere estesa a una misura (detta misura di Lebesgue) sulla \u03c3-algebra di Lebesgue.\nPropriet\u00e0.\nL'integrale multiplo condivide le propriet\u00e0 che caratterizzano l'integrale per funzioni ad una variabile: \u00e8 lineare, additivo (ovvero \u00e8 possibile spezzare il dominio d'integrazione), monotono; il valore assoluto dell'integrale verifica\nValgono inoltre il teorema della media integrale e il teorema della media pesata.\nIntegrali doppio e triplo.\nDalla definizione generale, nel caso in cui formula_13 sia un sottoinsieme del piano, a volte si pone\ne si parla di integrale doppio su formula_13; allo stesso modo, se formula_41 \u00e8 un sottoinsieme di formula_42, il suo integrale triplo \u00e8\nNelle applicazioni pi\u00f9 tecniche, come quelle nel campo dell'ingegneria, la tipologia dei problemi analizzata comporta quasi esclusivamente integrali doppi e tripli.\nIntegrale improprio.\nCome nel caso di una sola variabile, la definizione di integrale di Riemann richiede di integrare funzioni limitate su insiemi limitati. Per estendere la definizione agli altri casi, il primo passo \u00e8 prendere in esame le funzioni positive, e considerare una successione crescente di compatti (ovvero di chiusi limitati in cui formula_44) dove la funzione \u00e8 limitata, il cui limite (che coincide con la loro unione) sia l'insieme di integrazione formula_45. In tal caso, la successione degli integrali sugli formula_46 \u00e8 una successione crescente, e quindi ha un limite; data inoltre un'altra successione di insiemi con le stesse caratteristiche, ogni elemento di quest'ultima \u00e8 compreso tra due elementi (non necessariamente consecutivi) della prima, e quindi per il teorema dei carabinieri il limite \u00e8 lo stesso.\nNel caso di funzioni a segno qualsiasi, \u00e8 sufficiente dividerla nella sua parte positiva e nella sua parte negativa; l'integrale sar\u00e0 quindi definito nel caso in cui possa essere definito separatamente per entrambe. Questo \u00e8 equivalente a chiedere che l'integrale (improprio) del suo valore assoluto sia finito.\nL'integrale di Lebesgue, invece, non ha bisogno di questa costruzione, in quanto la sua definizione comprende gi\u00e0 i casi in cui la funzione o il dominio d'integrazione non sono limitati.\nMetodi di integrazione.\nLa risoluzione dei problemi con integrali multipli consiste nella maggior parte dei casi nel riuscire a ricondurre i calcoli ad una serie di integrali ad una variabile, gli unici direttamente risolvibili.\nEsame diretto.\nIn pochi casi particolari \u00e8 possibile evitare calcoli diretti e ottenere subito il risultato dell'integrazione. Uno di questi \u00e8 il caso di integrazioni di funzioni costanti su rettangoli: in tal caso, conoscendo la misura del dominio, basta moltiplicarla per il valore della costante formula_47. Se formula_48, in formula_49 si avr\u00e0 il volume di un parallelepipedo, mentre in formula_42 il suo ipervolume.\nIn altri casi si pu\u00f2 sfruttare la disparit\u00e0 della funzione rispetto ad una variabile in congiunzione con la simmetria del dominio rispetto all'asse corrispondente, ottenendo un integrale nullo: ad esempio, la funzione formula_51 \u00e8 dispari in formula_52, e quindi il suo integrale nel semicerchio superiore formula_53 \u00e8 uguale a formula_26.\nFormule di riduzione.\nUn elemento essenziale nel calcolo degli integrali multipli \u00e8 dato dalla possibilit\u00e0 di \"spezzare\" l'integrale in pi\u00f9 dimensioni in diversi integrali su formula_55, dove pu\u00f2 essere applicato, ad esempio, il teorema fondamentale del calcolo integrale. Si vorrebbe avere cio\u00e8 una formula del tipo\ndove, per semplicit\u00e0 di notazione, si considerano gli integrali sull'intero spazio (cui ci si pu\u00f2 sempre ricondurre moltiplicando per la funzione caratteristica): in questo caso, si pu\u00f2 risolvere prima l'integrale pi\u00f9 a destra (trattando le prime formula_57 variabili come costanti) e poi la parte restante, eventualmente portando fuori un'altra variabile (e cos\u00ec via). Questa formula tuttavia non \u00e8 sempre valida. Nel caso pi\u00f9 generale, i due teoremi fondamentali in questo caso sono il teorema di Tonelli e quello di Fubini: il primo garantisce la validit\u00e0 della formula nel caso di funzioni positive, mentre il secondo nel caso di funzioni il cui integrale del valore assoluto converge. Sono in un certo senso analoghi, rispettivamente, ai teoremi della convergenza monotona e della convergenza dominata per lo scambio delle operazioni di limite e integrale. Un altro caso in cui si pu\u00f2 effettuare la riduzione, pi\u00f9 particolare ma di considerevole interesse pratico, \u00e8 nel caso che formula_17 sia continua e l'insieme di integrazione sia un rettangolo limitato.\nEntrambi si riferiscono ad espressioni pi\u00f9 generali di quella precedente: l'integrale pu\u00f2 essere infatti diviso in due parti di qualunque dimensione (purch\u00e9, ovviamente, la loro somma sia uguale alla dimensione di partenza). Sebbene la maggior parte degli integrali non abbia bisogno di questa generalizzazione, essa \u00e8 utile, ad esempio, per il calcolo del volume delle ipersfere, cio\u00e8 delle sfere formula_47-dimensionali.\nL'estensione dell'integrale a tutto formula_36, sebbene utile nella dimostrazione dei teoremi di Tonelli e Fubini, non \u00e8 tuttavia agevole per il calcolo effettivo degli integrali. In questo caso si sfrutta la nozione di dominio semplice (detto anche normale): questo \u00e8 un insieme in cui una coordinata \u00e8 costantemente compresa tra i valori di due funzioni (misurabili) delle altre variabili. Ad esempio, nel caso di due variabili, l'integrale di formula_17 su un dominio normale rispetto all'asse formula_52, definito dalle funzioni formula_63 e formula_64, con formula_52 tra formula_66 e formula_67, \u00e8\nmentre, se il dominio fosse normale rispetto all'asse formula_69, si avrebbe\nCambio di variabili.\nA volte il dominio su cui bisogna integrare non \u00e8 facilmente rappresentabile in forma normale (ad esempio perch\u00e9 dato in forma implicita). In questo caso si pu\u00f2 ricorrere ad un cambio di variabili per aggirare il problema e integrare funzioni note su regioni \"comode\", ovvero domini semplici o comunque descrivibili in maniera pi\u00f9 semplice. Formalmente, dati due insiemi formula_71 e formula_72, una funzione formula_73 e un diffeomorfismo (cio\u00e8 un'applicazione biunivoca, differenziabile e con inversa differenziabile) formula_74 da formula_72 ad formula_71, allora:\ndove formula_78 indica la matrice jacobiana di formula_74. In pratica, le variabili vengono trasformate secondo il cambio di variabile, ma compare un \"elemento di volume\" corrispondente al determinante della jacobiana.\nAd esempio, volendo integrare la funzione formula_80 sull'insieme formula_81, una possibile trasformazione \u00e8\ncio\u00e8\nla cui jacobiana \u00e8\ne il cui determinante \u00e8 formula_86 quindi\nche \u00e8 possibile risolvere usando il teorema di Tonelli (o quello di Fubini).\nAlcuni cambi di variabile sono molto comuni: il primo, in due dimensioni, \u00e8 il passaggio a coordinate polari, mentre gli altri due, in formula_42, sono il passaggio a coordinate cilindriche e a coordinate sferiche.\nCoordinate polari e sferiche.\nIn formula_49, se il dominio sul quale si deve integrare presenta una simmetria radiale o delle caratteristiche circolari, un cambio di variabile molto usato \u00e8 il passaggio in coordinate polari. La relazione fondamentale per effettuare la trasformazione della funzione \u00e8\nL'elemento d'area della trasformazione \u00e8 \nLa formula totale del passaggio in coordinate polari \u00e8 quindi\nL'intervallo massimo in cui pu\u00f2 variare formula_14 \u00e8 formula_95, mentre formula_96, essendo la misura di una lunghezza, pu\u00f2 avere esclusivamente valori positivi.\nIn pi\u00f9 di due dimensioni, le coordinate polari sono generalizzate dalle coordinate sferiche e da quelle ipersferiche (per quattro o pi\u00f9 dimensioni; sono dette anche \"sferiche generalizzate\" o semplicemente \"sferiche\"). In tre dimensioni una possibile trasformazione \u00e8\ndove formula_100 varia tra formula_26 e formula_102, mentre formula_14 tra formula_26 e formula_105; formula_96, come nel caso precedente, pu\u00f2 andare da formula_26 a infinito. Lo jacobiano della trasformazione \u00e8:\nIl dominio di integrazione che meglio si adatta a questo passaggio \u00e8 ovviamente la sfera.\nIn formula_47 dimensioni, il passaggio di coordinate impiega, oltre alla distanza formula_96, anche formula_57 angoli formula_112, l'ultimo dei quali assume valori che variano tra formula_26 e formula_102, mentre gli altri tra formula_26 e formula_105:\ncui corrisponde un elemento di volume\nCoordinate cilindriche.\nUn'altra possibile generalizzazione delle coordinate polari ad formula_42 sono le coordinate cilindriche. In esse, un piano (tipicamente quello formula_125) \u00e8 parametrizzato attraverso le coordinate polari, mentre l'altezza rimane invariata: questo cambio di variabili \u00e8 quindi adatto per domini con una base circolare o, comunque, in cui la difficolt\u00e0 d'integrazione \u00e8 slegata da una delle variabili (ad esempio se l'insieme di integrazione \u00e8 un cilindro o un cono).\nLa relazione \u00e8 \ne, poich\u00e9 l'ultima variabile rimane fissa ed \u00e8 totalmente indipendente dalla variazione delle altre, l'elemento d'area coincide con quello del passaggio in coordinate polari, cio\u00e8 \u00e8 esattamente formula_96.\nPer completezza lo si dimostra:\nEsempio di applicazioni matematiche.\nCalcoli di volume.\nGrazie ai metodi precedentemente descritti \u00e8 possibile dimostrare il valore del volume di alcuni solidi.\nIntegrali in una dimensione.\nA volte un integrale multiplo pu\u00f2 semplificare il calcolo di un integrale in una sola variabile. Un esempio classico \u00e8 il calcolo della funzione gaussiana, fondamentale nella teoria della probabilit\u00e0, esteso a tutto l'intervallo reale. L'integrale da calcolare \u00e8\nIl suo quadrato si pu\u00f2 scrivere come\nove si \u00e8 usato il teorema di Tonelli. Passando in coordinate polari si ottiene\nche pu\u00f2 essere integrato facilmente ottenendo\ne quindi\nAttraverso questa tecnica \u00e8 possibile calcolare (riconducendo l'integrale a quello appena calcolato) il valore della funzione gamma in formula_150: esso \u00e8\nche, attraverso la trasformazione formula_152, risulta essere uguale a\nSommatorie.\nUn interessante esempio di utilizzo dell'integrale multiplo \u00e8 nel calcolo dei valori della funzione zeta di Riemann. Infatti formula_154 pu\u00f2 essere riscritto come\nsfruttando il teorema della convergenza monotona per scambiare la serie e l'integrale. Effettuando la sostituzione\nsi ha\ndove formula_160 \u00e8 il determinante jacobiano e il dominio formula_71 \u00e8 il quadrato che ha per diagonale il segmento di estremi formula_162 e formula_163; questo \u00e8 simmetrico rispetto all'asse formula_164, cos\u00ec come la funzione e quindi l'integrale pu\u00f2 essere calcolato solo su met\u00e0 del dominio, e poi spezzato come\ne notando che in entrambi i casi la derivata dell'arcotangente \u00e8 l'altro fattore (a parte per una costante formula_167 nel secondo caso), si ottiene\nIn maniera simile, usando un integrale formula_170-dimensionale, si possono calcolare i valori di formula_171.\nAlcune applicazioni pratiche.\nQuesti integrali sono utilizzati in numerosi ambiti della fisica.\nIn meccanica il momento d'inerzia viene calcolato come un integrale di volume (ovvero un integrale triplo) della densit\u00e0 pesata col quadrato della distanza dall'asse:\nNell'ambito dell'elettromagnetismo le equazioni di Maxwell possono essere scritte sotto forma di integrali multipli per calcolare i campi elettrici e magnetici totali. Ad esempio il campo elettrico generato da una distribuzione di carica si ottiene tramite un integrale triplo di una funzione vettoriale:"}
{"id": "135600", "revid": "2110845", "url": "https://it.wikipedia.org/wiki?curid=135600", "title": "Enrico Sarsini", "text": "Inizi\u00f2 l'attivit\u00e0 come fotoreporter, in Italia e si trasfer\u00ec nel 1962 negli Stati Uniti, dove lavor\u00f2 per la rivista Life. Ha esposto le sue opere in Italia, negli Stati Uniti e in Unione Sovietica."}
{"id": "135601", "revid": "2149408", "url": "https://it.wikipedia.org/wiki?curid=135601", "title": "Caos", "text": ""}
{"id": "135602", "revid": "123981739", "url": "https://it.wikipedia.org/wiki?curid=135602", "title": "Trabant", "text": "La Trabant fu un'automobile prodotta dalla casa automobilistica \"VEB Sachsenring Automobilwerke Zwickau\". La Trabant fu progettata e messa in produzione negli anni cinquanta nella Repubblica Democratica Tedesca (DDR), e continu\u00f2 ad essere prodotta fino alla riunificazione (1990), e per un solo anno nella Germania unita.\nIl contesto.\nNata come l'auto del popolo tedesco dell'Est (un po' come la Volkswagen per il popolo del Terzo Reich), la Trabant fu di fatto l'unica scelta possibile per il trasporto privato: nella DDR esisteva un'altra casa automobilistica, la Wartburg, che produceva automobili per qualit\u00e0 e tecnologia superiori alla Trabant della Sachsenring; tuttavia i costi proibitivi delle automobili Wartburg di fatto relegavano il ruolo della Trabant ad auto del popolo, mentre le Wartburg erano usate dalle persone che facevano parte della nomenklatura della Germania Est.\nInizialmente la sua denominazione fu quella di \"AWZ\" (Automobilwerk Zwickau). Il nome Trabant venne utilizzato per la prima volta nel 1957 per il modello definitivo \"P50\" e significa \"satellite\". Agli inizi questo modello doveva essere un motoveicolo, che solo alla fine del progetto venne convertito in una automobile. La P50 era dotata di un motore a due tempi di 500\u00a0cm\u00b3.\nLe Trabant hanno una struttura base a telaio in acciaio, con carrozzeria realizzata in materiali plastici; furono le prime auto tedesche con la carrozzeria realizzata in materiali plastici.\nNello specifico, per realizzare la carrozzeria veniva utilizzato il \"Duroplast\", un materiale pressato di notevole spessore, contenente lana o cotone impregnato di resine. \nQuesto materiale era economico da produrre, robusto e molto leggero, efficace come isolante termico, assolutamente non ossidabile o degradabile; non si deformava plasticamente agli urti, come avviene con l'acciaio, ma, quando fortemente sollecitato, subiva fratture, rendendo non banale la riparazione (che comunque poteva avvenire con applicazione di resine); la carrozzeria, pertanto, poteva proteggere efficacemente gli occupanti della vettura solo a velocit\u00e0 contenute, congruenti con il tipo di mezzo.\nA causa delle sue caratteristiche il \"Duroplast\" si \u00e8 dimostrato assolutamente non degradabile e la sua trasformazione richiede lavorazioni costose; l'unica possibilit\u00e0 per smaltirlo \u00e8 stata trovata nel suo impiego, una volta macinato, come componente delle pavimentazioni stradali.\nLa fabbrica produceva tre modelli d'auto: la berlina, la cabriolet e la giardinetta; tutte le \"601\" (dagli anni Sessanta agli anni Ottanta) montavano motori a due tempi di 595\u00a0cm\u00b3 per 25 cavalli che in seguito venne sostituito con quello da 1043\u00a0cm\u00b3 della Volkswagen Polo, (come era consuetudine nei paesi dell'est i motori venivano sostituiti; molti proprietari della vettura avevano anche montato sulle loro auto il motore della Fiat 128). Le prestazioni con motore a due tempi erano modeste e l'auto impiegava 29 secondi per raggiungere i 100\u00a0km/h con partenza da fermo, mentre la velocit\u00e0 massima era di 112\u00a0km/h. Il motore originale a due tempi produceva inoltre un notevole fumo dallo scarico.\nCon la riunificazione, la produzione di modelli di automobili come la Trabant fu resa anacronistica e superata da quelli delle case automobilistiche occidentali; anche le rigide misure anti-inquinamento della Germania riunificata, determinarono la cessazione della produzione. Oggi la Sachsenring AG produce solo dei componenti di ricambio per motori a scoppio.\nNei primi anni Novanta era possibile acquistare una di queste vetture per una cifra irrisoria, e per un certo periodo vi fu un vivace mercato. Con l'andare del tempo per\u00f2 si sono fatte pi\u00f9 rare ed il loro prezzo \u00e8 aumentato, pur rimanendo sempre piuttosto contenuto.\nOggi si pu\u00f2 ancora vedere il modello circolare in alcuni paesi dell'Europa orientale come Ungheria, Romania, Bulgaria, Moldavia, ma talvolta anche in Islanda, dove le auto \"datate\" (moltissime statunitensi anni Sessanta-Settanta, ma anche automobili dell'est Europa quali la Trabant) sono apprezzate per la loro robustezza, che le rende adatte al clima freddo, alle velocit\u00e0 moderate e alle strade non asfaltate dell'isola. Mentre la carrozzeria \u00e8 virtualmente eterna, lo stesso non si pu\u00f2 dire del telaio.\nIn effetti la Trabant sal\u00ec agli onori della cronaca anche alla fine degli anni Novanta quando si venne a sapere che era riuscita a superare il test dell'alce, mentre vetture molto pi\u00f9 moderne (come la Mercedes-Benz Classe A), in un primo momento, non ce l'avevano fatta (questo test \u00e8 una prova di stabilit\u00e0 condotta effettuando, con la vettura in movimento, una sterzata brusca come se si dovesse evitare un animale che attraversasse la strada improvvisamente, un test molto importante nei paesi dell'Europa Settentrionale). \nD'altra parte, mediamente, i giudizi su questa particolare auto sono per lo pi\u00f9 negativi: ad esempio, un sondaggio del settimanale TIME l'ha inserita tra le 50 auto peggiori della storia. Le critiche derivano soprattutto dalla rumorosit\u00e0, dalla fumosit\u00e0 allo scarico e dalle modeste prestazioni.\nDal 2011 al 2021 il numero di Trabant registrate in Germania sono passate da circa 3.000 a 38.172, per via del sentimento nostalgico sviluppatosi a seguito della scomparsa della DDR, definito come \"Ostalgie\".\nGalleria d'immagini.\nDi seguito viene mostrata una breve carrellata fotografica delle quattro serie della \"Trabant\":"}
{"id": "135603", "revid": "104458", "url": "https://it.wikipedia.org/wiki?curid=135603", "title": "Isolde Kostner", "text": "Tra le sciatrici italiane pi\u00f9 vincenti della storia, con 15 affermazioni in Coppa del Mondo, due Coppe del Mondo di discesa libera, tre medaglie olimpiche, tre iridate e vari altri successi prestigiosi a livello nazionale ed internazionale, fu portabandiera per l'Italia durante la cerimonia di apertura dei XIX Giochi olimpici invernali di . \u00c8 detentrice del primato del numero di podi conquistati in Coppa del Mondo da un'italiana (51).\nBiografia.\nIsolde Kostner \u00e8 nipote dell'hockeista su ghiaccio Erwin e del fondista Ulrico (vincitore della prima edizione della Marcialonga), nonch\u00e9 cugina della pattinatrice artistica su ghiaccio Carolina e dell'hockeista Simon Kostner. Nata a Bolzano ed originaria di Ortisei, inizi\u00f2 a sciare all'et\u00e0 di tre anni, su impulso dei genitori. Cresciuta sportivamente nelle file dello Sci Club Gardena sotto la guida di Stefan Stuflesser, divenne agonista all'et\u00e0 di 11 anni.\nCarriera sciistica.\nStagioni 1992-2000.\nDebutt\u00f2 nel Circo bianco in occasione dei Mondiali juniores di Maribor 1992 e nella successiva rassegna iridata giovanile di Montecampione/Colere 1993 vinse la medaglia d'oro nel supergigante, dopo aver gi\u00e0 esordito in Coppa del Mondo il 28 febbraio 1993 a Veysonnaz (43\u00aa in supergigante). Dalla stagione 1993-1994 gareggi\u00f2 regolarmente in Coppa del Mondo e il 29 gennaio vinse la sua prima gara (suo primo podio), la discesa libera di Garmisch-Partenkirchen tragicamente segnata dall'incidente che cost\u00f2 la vita all'austriaca Ulrike Maier. Pochi giorni pi\u00f9 tardi esord\u00ec ai Giochi olimpici invernali: a vinse due medaglie di bronzo, nella discesa libera e nel supergigante, mentre non complet\u00f2 la combinata.\nSi conferm\u00f2 come una delle pi\u00f9 grandi interpreti del supergigante in quel periodo vincendo due medaglie d'oro consecutive ai Campionati mondiali: a Sierra Nevada 1996 (dove fu anche 6\u00aa sia nella discesa libera, sia nello slalom gigante) e a Sestriere 1997 (dove nella discesa libera e nello slalom gigante fu rispettivamente 4\u00aa e 7\u00aa). Ai XVIII Giochi olimpici invernali di non and\u00f2 invece a medaglia, chiudendo 11\u00aa il supergigante e non completando la discesa libera. L'anno dopo, ai Mondiali di Vail/Beaver Creek 1999, gareggi\u00f2 ancora nella discesa libera e nel supergigante, piazzandosi rispettivamente 9\u00aa e 6\u00aa.\nStagioni 2001-2002.\nLa gardenese ottenne nella stagione 2000-2001 un risultato storico per lo sci italiano, conquistando per la prima volta la Coppa del Mondo di discesa libera con 141 punti di vantaggio su Renate G\u00f6tschl; i suoi podi stagionali furono 7, con 3 vittorie. Conquist\u00f2 inoltre la medaglia d'argento ai Mondiali di Sankt Anton am Arlberg nel supergigante, mentre nella discesa libera fu 5\u00aa.\nNella stagione successiva la Kostner si conferm\u00f2 ai massimi livelli aggiudicandosi nuovamente la Coppa del Mondo di discesa libera (con 99 punti di vantaggio su Michaela Dorfmeister) e chiudendo 4\u00aa nella classifica generale, bissando cos\u00ec il piazzamento della stagione 1995-1996; i suoi podi stagionali furono 6, con 2 vittorie. Si aggiudic\u00f2 inoltre la medaglia d'argento, sempre nella discesa libera, ai XIX Giochi olimpici invernali di , dove fu portabandiera dell'Italia durante la cerimonia di apertura e si classific\u00f2 anche 13\u00aa nel supergigante.\nStagioni 2003-2006.\nSub\u00ec un grave infortunio durante le prove della discesa libera di Lake Louise nel novembre 2002 e successivamente ai Mondiali di Sankt Moritz 2003 si classific\u00f2 9\u00aa nella discesa libera e 18\u00aa nel supergigante. In seguito, nonostante una vittoria (l'ultima in carriera) e un 2\u00ba posto nelle discese di Haus del 30 e 31 gennaio 2004, il 3\u00ba posto a Sestriere nella medesima specialit\u00e0 il 10 marzo successivo e il 2\u00ba posto nel supergigante di San Sicario del 25 febbraio 2005 (suo ultimo podio), non riusc\u00ec pi\u00f9 ad avere la continuit\u00e0 di rendimento e i risultati delle stagioni precedenti; ai Mondiali di Bormio/Santa Caterina Valfurva 2005, l'ultima rassegna iridata cui prese parte, fu comunque 10\u00aa nella discesa libera e 5\u00aa nel supergigante.\nDisput\u00f2 l'ultima gara in carriera il 18 dicembre 2005, il supergigante di Coppa del Mondo a Val-d'Is\u00e8re che la Kostner chiuse al 31\u00ba posto, e nel gennaio del 2006, un mese prima dei XX Giochi olimpici invernali di , annunci\u00f2 il suo ritiro dall'attivit\u00e0 agonistica e l'imminente maternit\u00e0.\nAltre attivit\u00e0.\nIl 26 febbraio 2006 sfil\u00f2 in abito nuziale nel corso della cerimonia di chiusura dei XX Giochi olimpici invernali, spegnendo la fiamma olimpica. Nel 2007 partecip\u00f2 come concorrente alla seconda edizione del programma televisivo di Rai 1 \"Notti sul ghiaccio\", mentre nel 2021 ha partecipato alla quindicesima edizione del reality show \"L'isola dei famosi\", in onda su Canale 5. Ha aperto un hotel a Selva di Val Gardena.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "135607", "revid": "1543377", "url": "https://it.wikipedia.org/wiki?curid=135607", "title": "Java Management Extensions", "text": "Java Management Extensions (JMX) \u00e8 una tecnologia Java che fornisce strumenti per la gestione e il monitoraggio di applicazioni, oggetti di sistema, dispositivi (come le stampanti) e reti orientate ai servizi. Tali risorse sono rappresentate da oggetti chiamati Managed Bean (o MBean). Nell'API, le classi possono essere caricate e istanziate dinamicamente. La gestione e il monitoraggio delle applicazioni possono essere progettate e sviluppate utilizzando il Java Dynamic Management Kit.\nLa JSR 003 del Java Community Process defin\u00ec JMX 1.0, 1.1 e 1.2. JMX 2.0 \u00e8 stato sviluppato sotto la JSR 255, ma questa JSR \u00e8 stata successivamente ritirata. La JMX Remote API 1.0 per la gestione e il monitoraggio remoto \u00e8 specificata dalla JSR 160. Inoltre, con la JSR 262 era stata sviluppata un'estensione della JMX Remote API per i Web Services.\nAdottata inizialmente dalla comunit\u00e0 J2EE, JMX \u00e8 parte integrante di J2SE a partire dalla versione 5.0. \"JMX\" \u00e8 un marchio di Oracle Corporation.\nArchitettura.\nJMX utilizza un'architettura a tre livelli:\nLe applicazioni possono essere console generiche o applicazioni specifiche del dominio. Le applicazioni esterne possono interagire con gli MBean tramite l'uso di connettori JMX e adattatori di protocollo. I connettori servono per connettere un agente con un'applicazione di gestione remota abilitata per JMX. Questa forma di comunicazione coinvolge un connettore nell'agente JMX e un client connettore nell'applicazione di gestione.\nGli adattatori di protocollo forniscono una vista di gestione dell'agente JMX attraverso un determinato protocollo. Le applicazioni di gestione che si connettono a un adattatore di protocollo sono in genere specifiche per il protocollo specificato.\nManaged Bean.\nUn Managed Bean, a volte indicato semplicemente come \"MBean\", \u00e8 un tipo di JavaBean creato con un dependency injection. I Managed Bean sono particolarmente utilizzati nella tecnologia Java Management Extensions, ma con Java EE 6 la specifica prevede un significato pi\u00f9 dettagliato di Managed Bean.\nUn MBean rappresenta una risorsa in esecuzione nella Java Virtual Machine, ad esempio un'applicazione o un servizio tecnico Java EE (monitor transazionale, driver JDBC, ecc.). Essi possono essere utilizzati per: raccogliere statistiche su problemi come prestazioni, utilizzo delle risorse o problemi (pull); ottenere e impostare le configurazioni o le propriet\u00e0 dell'applicazione (push/pull); notificare eventi come guasti o cambiamenti di stato (push).\nJava EE 6 prevede che un Managed Bean sia un bean implementato da una classe Java, denominata classe bean. Una classe Java di primo livello \u00e8 un Managed Bean se \u00e8 definito come tale da qualsiasi altra specifica della tecnologia Java EE (ad esempio, la specifica della tecnologia JavaServer Faces) o se soddisfa tutte le seguenti condizioni:\nNon \u00e8 richiesta alcuna dichiarazione speciale (come un'annotazione) per definire un Managed Bean.\nUn MBean pu\u00f2 notificare ad un MBeanServer le sue modifiche interne (per gli attributi) implementando codice_3 . L'applicazione interessata alle modifiche di un MBean registra un listener (codice_4) verso un MBeanServer. Si noti che JMX non garantisce che i listener riceveranno tutte le notifiche.\nTipi.\nEsistono due tipi di base di MBean:\nAltri tipi sono: \"Open MBean\", \"Model MBean\" e \"Monitor MBean\". Gli \"Open MBean\" sono MBean dinamici che si basano sui tipi di dati di base; sono autoesplicativi e pi\u00f9 facili da usare. I \"Model MBean\" sono MBean dinamici che possono essere configurati durante il runtime. Viene inoltre fornita una classe MBean generica per configurare dinamicamente le risorse durante il runtime del programma.\nUn MXBean (o \"Platform MBean\") \u00e8 un tipo speciale di MBean che reifica i sottosistemi della Java Virtual Machine, come ad esempio il garbage collection, la compilazione JIT, i pool di memoria, il multi-threading, ecc.\nUn MLet (o \"Management applet\") \u00e8 un MBean di utilit\u00e0 per caricare, istanziare e registrare gli MBean in un MBeanServer da una descrizione XML. Il formato del descrittore XML \u00e8 il seguente:"}
{"id": "135612", "revid": "446353", "url": "https://it.wikipedia.org/wiki?curid=135612", "title": "Nave da battaglia", "text": "Con il termine nave da battaglia (chiamata anche corazzata) si indicano le pi\u00f9 potenti navi da guerra delle marine militari per tutto il periodo che va circa dalla met\u00e0 del XIX secolo fino a poco dopo la fine della seconda guerra mondiale. Le navi da battaglia erano protette da pesanti corazze in acciaio e avevano come ruolo principale l'ingaggio di navi da guerra nemiche con il fuoco diretto o indiretto di un arsenale di cannoni; inoltre, come ruolo secondario, potevano compiere bombardamenti di bersagli costieri o in prossimit\u00e0 della costa, come supporto agli assalti della fanteria. Dopo la seconda guerra mondiale vennero considerate obsolete a causa delle maggiori potenzialit\u00e0 belliche e operative delle portaerei, sebbene alcune corazzate degli Stati Uniti d'America siano state mantenute in riserva e utilizzate per il bombardamento costiero e come piattaforme lanciamissili fino all'inizio degli anni 1990.\nAntesignane delle navi corazzate.\nOda Nobunaga, un daimy\u014d giapponese, fece costruire, nel 1576, sei \u014catakebune (\u5927\u5b89\u5b85\u8239) corazzate in ferro. Queste navi erano chiatte chiamate \"tekk\u014dsen\" (\u9244\u7532\u8239, letteralmente \"navi corazzate in ferro\") armate con cannoni e archibugi. Con esse, nel 1578 durante un'operazione di blocco navale, sconfisse la marina del Clan M\u014dri alla bocca del fiume Kizu a Osaka.\nLa Corea svilupp\u00f2 le \"geobukseon\" o \"kobukson\" (\"navi Tartaruga\" - intese come a \"forma di tartaruga\") nel XVI secolo per respingere i tentativi del Giappone di invadere Joseon. Si dice che quello progettato dall'ammiraglio Yi Sun Sin fosse rivestito di ferro, ma in realt\u00e0 non era completamente ricoperto: solo il tetto era coperto di lastre in ferro ed era dotata sui fianchi di feritoie di tiro dalle quali colpire gli avversari con cannoni oltre che con un lanciafiamme posto a prua in una bocca di drago; la sua mole era decisamente superiore alle navi avversarie dell'epoca, quelle giapponesi, e cos\u00ec la robustezza dello scafo in virt\u00f9 del metallo utilizzato.\nEt\u00e0 industriale.\nNel 1814 nacque la prima nave a vapore da guerra, chiamata \"Fulton\" in nome del suo progettista Robert Fulton. A cominciare dall'inizio degli anni 1840 numerose innovazioni tecnologiche incominciarono a rivoluzionare la concezione delle navi da guerra. Caldaie a vapore affidabili incominciarono a rendere le navi da guerra molto pi\u00f9 manovrabili e divennero l'ovvia alternativa alle vele non appena i problemi dei viaggi a lunga distanza e del rifornimento vennero risolti. Nel 1844 l'introduzione dell'elica elimin\u00f2 il principale difetto che aveva impedito lo sviluppo di navi da guerra a vapore, difatti i comandanti ritenevano la ruota troppo vulnerabile alle cannonate. L'ammiraglio francese Henri-Joseph Paixhans invent\u00f2 cannoni navali con proiettili esplosivi capaci di penetrare gli scafi di legno e di incendiarli che furono adottati a partire dal 1841 dalle marine di Francia, Inghilterra, Russia e Stati Uniti. La loro efficacia chiaramente dimostrata durante la guerra di Crimea port\u00f2 a sua volta allo sviluppo delle prime navi corazzate nel 1859, e alla successiva diffusione generalizzata degli scafi in acciaio. Negli anni 1860 le maggiori potenze navali costruirono fregate corazzate (le prime navi corazzate) che sebbene fossero provviste di un solo ponte di batteria venivano usate come navi di linea, non come fregate.\nLa prima corazzata della storia occidentale con scafo in legno e lastre di corazzatura in ferro, un'elica e tre alberi ausiliari fu la francese \"La Gloire\" da 5.600 t, dotata anche di cannoni a retrocarica con proiettili esplosivi \"Paixhans\". Nell'anno successivo venne varata la \"HMS Warrior\", interamente in ferro, e con dislocamento doppio rispetto alla \"Gloire\", inaugurando una corsa agli armamenti che si sarebbe fermata solo con il trattato navale di Washington del 1922. La prima nave da guerra priva di alberi, la HMS \"Devastation\", venne varata nel 1871 e dotata di 4 potenti (per l'epoca) cannoni ad avancarica da 12 pollici (305 mm) in due torrette girevoli con corazzatura da 35\u00a0cm. Le prime navi con scafo in acciaio comparvero nel 1876 con il varo della francese \"Redoutable\" a batteria centrale, che lo impiegava largamente nello scafo, ma utilizzava ancora lastre di ferro per la corazzatura.\nCannoni navali con proiettili esplosivi.\nSebbene i proiettili esplosivi fossero stati utilizzati gi\u00e0 da lungo tempo nella guerra terrestre (negli obici e nei mortai), questi potevano sparare solo ad alzo elevato con traiettoria parabolica e a velocit\u00e0 relativamente basse, ovvero con tempo di volo del proiettile molto elevato. Il tempo di volo, sostanzialmente ininfluente quando il bersaglio \u00e8 fisso, diventa critico nel caso si voglia colpire un bersaglio in movimento, come una nave, in quanto il cannoniere non deve puntare direttamente al bersaglio, ma anticiparne il movimento e puntare al luogo ove il bersaglio si trover\u00e0 quando il proiettile ne intersecher\u00e0 la rotta; un compito tanto pi\u00f9 complicato quanto maggiore \u00e8 il tempo di volo, soprattutto in un'epoca anteriore all'introduzione di efficaci sistemi di puntamento. \nPer questo motivo, Il combattimento navale nel XIX secolo consisteva nel fuoco di cannoni a traiettoria relativamente piatta e alta velocit\u00e0, e quindi gli scontri navali si risolvevano nel fuoco di cannoni che sparavano proiettili inerti contro scafo e alberatura. Questo tipo di cannoneggiamento provoca danni di modesta entit\u00e0, che per\u00f2 si sommano nel tempo arrivando, a volte dopo numerose ore, a rendere ingovernabile o non galleggiabile la nave, o semplicemente a decimare l'equipaggio al punto da non consentirgli di proseguire la battaglia. L'unico rischio catastrofico era che un colpo incendiasse le cariche pronte sul ponte o, peggio, la santabarbara con una conseguente esplosione distruttiva, come accadde al \"L'Orient\" nella battaglia navale di Abukir.\nL'ammiraglio francese Henri-Joseph Paixhans svilupp\u00f2 una spoletta che si armava al momento del lancio, mediante la quale si pot\u00e9 per la prima volta sparare proiettili esplosivi da cannoni potenti e dalla traiettoria piatta. L'effetto dei proiettili esplosivi contro gli scafi di legno causava incendi e si dimostr\u00f2 devastante. I primi cannoni Paixhans vennero prodotti nel 1841 e Francia, Regno Unito, Russia e Stati Uniti adottarono i nuovi cannoni nel corso degli anni 1840. Il cambiamento della guerra navale venne chiaramente dimostrato dalla distruzione della flotta turca da parte della flotta russa (equipaggiata con questi cannoni) durante la battaglia di Sinope nel 1853.\nL'americano John A. Dahlgren miglior\u00f2 successivamente (a partire dal 1854 circa) il cannone Paixhans, che era in grado di sparare solo proiettili esplosivi, realizzando il cannone Dahlgren in grado di sparare anche proiettili perforanti e che venne utilizzato durante la guerra di secessione americana (1861-1865).\nNavi da battaglia a vapore.\nPrima dell'adozione sperimentale dell'elica sulle navi da guerra negli anni 1840 la sola tecnologia a vapore disponibile era quella della ruota a pale che a causa del loro posizionamento sulle fiancate dello scafo e del grande apparato meccanico richiesto non erano compatibili con la disposizione dei cannoni lungo le fiancate. L'elica fu pertanto una opzione tecnologica per lo sviluppo di navi da battaglia a vapore che potessero sviluppare una potenza di fuoco maggiore.\nIl Regno Unito svilupp\u00f2 alcune unit\u00e0 costiere con propulsione a vapore ed elica negli anni 1840, chiamandole \"blockship\" o anche \"steam guardship\", queste erano conversioni di navi da battaglia tradizionali obsolete, tipicamente delle navi a due ponti da 64 o 74 cannoni, \"rasate\", in batterie galleggianti con un motore a vapore adattato da 450\u00a0hp, che permetteva loro di raggiungere velocit\u00e0 comprese tra 5,8 e 8,9 nodi. Il Regno Unito fu comunque riluttante a sviluppare regolari navi da battaglia a vapore, apparentemente per il suo impegno in operazioni mondiali a grande distanza, per le quali le vele erano ancora la forma di propulsione pi\u00f9 appropriata e affidabile.\nLa nave da battaglia della marina francese \"Le Napol\u00e9on\" divenne la prima nave da battaglia a vapore intenzionalmente costruita come tale, varata nel 1850. Fu anche la prima nave da battaglia a elica. Nel Regno Unito la \"Agamemnon\" venne ordinata nel 1849 in risposta alle voci dello sviluppo francese ed entr\u00f2 in servizio nel 1853. Otto navi sorelle della \"Le Napol\u00e9on\" vennero costruite in Francia nel corso di un periodo di dieci anni, mentre il Regno Unito presto prese il vantaggio nella produzione, sia nel numero di navi costruite sia convertite.\nLe navi a vapore corazzate vennero usate in un conflitto per la prima volta durante la guerra di secessione americana. Il primo di questi vascelli a ricevere il battesimo del fuoco fu il CSS \"Manassas\", una nave corazzata a dorso di tartaruga da speronamento, precedentemente noto come il rimorchiatore \"Enoch Train\", ricostruito con un bassissimo profilo. Venne usato in combattimento contro la Marina USA, al primo scontro danneggiando pesantemente lo sloop-of-war \"Richmond\" ma riportando anche seri danni nello speronamento; dopo le riparazioni attacc\u00f2 il 24 aprile 1862 una squadra unionista durante la battaglia per la cattura di New Orleans speronando le USS Mississippi e Brooklyn, ma arenandosi durante lo scontro; divenuta bersaglio immobile, venne centrata pi\u00f9 volte e incendiata dalla USS Mississippi, sbandando e infine esplodendo.\nIl primo combattimento tra due navi corazzate fu la battaglia di Hampton Roads, dell'8-9 marzo 1862. Sebbene lo scontro si risolse in un nulla di fatto la nave corazzata Confederata CSS \"Virginia\" e la sua controparte Federale USS \"Monitor\", divennero in qualche modo leggendarie e aiutarono l'arrivo di una nuova era di navi corazzate a vapore.\nNel 1864 la Spagna us\u00f2 navi corazzate contro i porti cileni, ma la pi\u00f9 grande battaglia che abbia coinvolto navi corazzate di questo tipo fu la battaglia di Lissa, nel 1866. Le marine dell'Austria e quella dell'Italia, ognuna schierando una flotta combinata di fregate e corvette di legno e di navi corazzate a vapore si affrontarono in quella che fu la pi\u00f9 grande battaglia navale in Europa dall'epoca della battaglia di Trafalgar. Successivamente le navi corazzate furono usate dal Per\u00f9 e dal Cile nella Guerra del Pacifico.\nNave corazzata.\nNel 1855, la Marine nationale fece degli esperimenti con delle batterie corazzate in ferro come mezzo per ridurre le difese russe a Kinburn sul Mar Nero. Nel 1856 la Royal Navy costru\u00ec dei congegni simili per ridurre le difese costiere russe di Kron\u0161tadt, ma non fece in tempo a utilizzarle prima della fine delle ostilit\u00e0.\nNel 1857 Herny Dupuy de L\u00f4me, lo stesso ideatore dei 5 mezzi operanti in Crimea, var\u00f2 \"La Gloire\", prima nave corazzata da battaglia oceanica. Sebbene costruita in legno (le fu data la precedenza rispetto alla \"Couronne\" con scafo in ferro, progettata da Camille Audenet e varata in seguito) e propulsa principalmente da vele, era anche equipaggiata con un'elica e il suo scafo era protetto da uno spessa corazza in ferro (\"nave corazzata\"). Questa nave rese istantaneamente obsolete tutte le navi di linea britanniche, dato che era maggiormente manovrabile e che sulla sua spessa corazza le palle di cannone semplicemente rimbalzavano via. L'anno successivo, come risposta, il Regno Unito var\u00f2 la \"Warrior\", molto superiore, che fu la prima corazzata interamente in ferro e a scafo compartimentato. I miglioramenti nella costruzione navale che seguirono resero obsolete entrambe le navi nel giro di dieci anni.\nL'innovazione scaten\u00f2 una corsa agli armamenti con le altre potenze mondiali, che afferrarono la possibilit\u00e0 di costruire navi da guerra moderne per sfidare i vascelli britannici: programmi di costruzione navale ebbero inizio nel Regno Unito, Francia, Italia, Impero austro-ungarico, Russia e Prussia/Germania. Nel tentativo disperato di mantenere la superiorit\u00e0 navale (dato il tradizionale obiettivo della Royal Navy di essere superiore a qualunque combinazione di altre due marine nazionali), il governo britannico invest\u00ec fondi sempre maggiori nello sforzo di essere costantemente all'avanguardia nel progetto di navi da guerra.\nTorrette e cannoni a canna rigata.\nMolto presto incominci\u00f2 anche l'uso di cannoni a canna rigata, seguendo il progetto dell'architetto navale John Ericsson. La torretta permise agli stessi cannoni, rotati, di sparare sia a dritta sia a sinistra, quindi si potevano imbarcare meno cannoni. Negli anni 1870 le pirofregate corazzate con i cannoni allineati lungo le fiancate persero favore e furono sostituite dagli incrociatori protetti che rapidamente adottarono le torrette. La transizione dai cannoni a canna liscia ai cannoni a canna rigata influenz\u00f2 grandemente il progetto delle navi. La paura che una potenza navale nemica potesse lanciare un attacco con navi che fossero anche solo lievemente superiori divenne uno dei fattori principali della politica di difesa britannica della fine del XIX secolo. La tecnologia di costruzione delle navi da guerra avanz\u00f2 cos\u00ec rapidamente dal 1865 al 1906 che le nuove navi da battaglia divennero spesso obsolete pochi anni dopo la costruzione. Questo impose un enorme sforzo finanziario - nel 1870 il governo britannico invest\u00ec il 37% del suo bilancio annuale nella costruzione di nuove navi da guerra.\nPolvere nera.\nLo sviluppo di nuovi esplosivi fu un passo critico nella creazione delle navi da battaglia moderne - la combustione della polvere nera era molto rapida, e pertanto i cannoni dovevano avere delle canne relativamente corte o altrimenti l'attrito esercitato sul proiettile avrebbe rallentato il proietto spinto dalla violenta espansione della polvere. La rapidit\u00e0 dell'esplosione della polvere nera significava anche che i cannoni erano soggetti a un estremo stress del materiale. Lo sviluppo della polvere infume, la cui combustione era pi\u00f9 progressiva, permise di utilizzare canne pi\u00f9 lunghe che, oltre a permettere gittate maggiori, sono pi\u00f9 precise e soggette a uno stress minore. Pertanto i cannoni erano maggiormente durevoli e potevano essere costruiti con tolleranze minori. Inoltre, questo permise alle navi da battaglia di montare meno cannoni perch\u00e9 erano pi\u00f9 efficaci dei modelli precedenti.\nSperimentazioni.\nTra il 1870 e il 1890 le navi da battaglia entrarono in una concitata fase sperimentale, numerose marine sperimentarono diversi arrangiamenti di torrette, dimensioni e numeri, con ogni nuovo progetto che rendeva in gran parte obsoleti i precedenti. Diversamente dagli inglesi, i francesi costruirono spesso un singolo esemplare di ogni nuovo progetto. La Marine nationale si guadagn\u00f2 cos\u00ec il soprannome di \"marina di esperimenti\".\nUna serie di navi da battaglia tedesche venne progettata con numerosi piccoli cannoni per respingere navi di dimensioni minori, una inglese venne costruita con un motore a turbina (che sarebbe diventato il sistema di propulsione principale per tutte le navi). Le principali nazioni costruttrici di navi di battaglia di questo periodo furono la Gran Bretagna, Francia, Russia e le nuove arrivate Germania, Impero austro-ungarico e Italia la quale con la classe Duilio ottenne un breve periodo di primato tecnico, mentre la Turchia e la Spagna si dotarono di un piccolo numero di fregate corazzate e di incrociatori, perlopi\u00f9 di costruzione estera, cos\u00ec come Svezia, Norvegia e Olanda che acquistarono o costruirono pi\u00f9 piccole \"navi da battaglia costiere\" (\"Pantserschip\" o \"Panzerschiffe\", a seconda della lingua) del tonnellaggio massimo di 5.000 t. Alcune marine sperimentarono anche \"navi da battaglia di seconda classe\", vascelli pi\u00f9 economici di una vera nave da battaglia, ma anche meno potenti; questi non furono comunque particolarmente popolari, specialmente nelle marine di nazioni con ambizioni globali. Gli Stati Uniti sperimentarono quattro di queste navi, tra cui le prime due navi da battaglia americane, la \"Maine\" e il \"Texas\".\nLa prima nave da battaglia somigliante alle navi da battaglia moderne venne costruita in Gran Bretagna intorno al 1870 con la classe \"Devastation\" caratterizzata da navi a vapore prive di vele, con i cannoni montati in torrette derivanti dal modello montato sulla USS \"Monitor\". Comunque non fu prima del 1880 circa che il progetto delle navi da battaglia si stabilizz\u00f2. Successivamente il dislocamento delle navi da battaglia crebbe rapidamente man mano che motori pi\u00f9 potenti, corazze pi\u00f9 spesse e cannoni di calibro inferiore vennero aggiunti. Molti modelli sperimentali vennero costruiti, ma infine tutte le marine convergettero su un modello definito a posteriori come Pre-dreadnought, per cui le navi da battaglia costruite nel periodo 1890-1905 avevano solitamente un dislocamento di 9.000-16.000 t, una velocit\u00e0 di 13-18 nodi e un armamento principale di quattro \"grossi cannoni\", di solito di calibro 305\u00a0mm in due torri poste a prua e a poppa lungo il piano si simmetria, pi\u00f9 una batteria intermedia pesante di tipicamente 8 cannoni da 203\u00a0mm posti in torri binate agli angoli della sovrastruttura e una batteria secondaria di cannoni minori. \nLe batterie principali da 305\u00a0mm e da 203\u00a0mm erano generalmente usate nel combattimento contro altre navi da battaglia anche se per i direttori di tiro era difficile discernere il risultato del tiro dei cannoni pi\u00f9 pesanti da quello dei pezzi pi\u00f9 piccoli, mentre quelle secondarie, di calibro compreso tra 178\u00a0mm e 127\u00a0mm erano riservate a minacce minori, incrociatori e i nuovi cacciatorpediniere. Alcuni progetti diversi, tra cui le navi americane classe \"Kearsarge\" e \"Virginia\" sperimentarono la sovrapposizione dei cannoni secondari da 8\" a quelli primari da 305\u00a0mm (le cui torrette non potevano ruotare indipendentemente), ma venne verificato che il tiro dei cannoni pi\u00f9 leggeri veniva disturbato notevolmente nel puntamento dalle vibrazioni indotte dai cannoni pesanti. Le torrette, la corazzatura e il motore a vapore vennero migliorati nel corso degli anni e venne introdotto il tubo lanciasiluri. Comunque gli eventi scatenarono una nuova corsa agli armamenti navali nel 1906.\nBen pochi per\u00f2 (eccetto che in alcuni ambienti navali francesi) si accorsero che l'evento pi\u00f9 straordinario della storia navale del tardo XIX secolo e dell'inizio del XX non era la comparsa di navi da battaglia sempre pi\u00f9 avanzate, con cannoni e motori sempre pi\u00f9 potenti, ma la rivoluzione concettuale portata avanti dal siluro (e dalla mina), armi molto economiche e capaci, per la prima volta nella storia della marineria, di permettere a una nave molto piccola di affondare una nave molto grossa. I primi siluri erano troppo primitivi (e di cortissima gittata) per impensierire le corazzate, mentre nel corso degli anni '80-'90 del XIX secolo la minaccia delle torpediniere fu efficacemente controbattuta aumentando a dismisura il numero dei piccoli pezzi d'artiglieria (tra i 37 e i 76\u00a0mm in genere) destinati esplicitamente a contrastarle prima che potessero lanciare i siluri. Quando per\u00f2 nel 1905 le corazzate furono pronte a una vera rivoluzione della loro potenza erano gi\u00e0 disponibili i mezzi in grado di batterle, bast\u00f2 cio\u00e8 associare i siluri a piattaforme superiori alle vecchie torpediniere, come i sommergibili (e pi\u00f9 tardi i sottomarini), le motosiluranti (e i MAS) e pi\u00f9 tardi gli aerosiluranti, mentre i cacciatorpediniere diventarono non solo delle unit\u00e0 destinate a coprire le corazzate, ma dei bastimenti pericolosi e in grado, in determinate condizioni, di affondarle con una salva concentrata di siluri.\nCorazzate monocalibro.\nNel 1905 la marina russa venne decisamente sconfitta nella battaglia di Tsushima dalla flotta della Marina imperiale giapponese, equipaggiata con navi da battaglia moderne. Gli eventi della battaglia rivelarono al mondo che nelle battaglie navali moderne solo i cannoni pi\u00f9 grossi avevano importanza. Veniva cos\u00ec confermata la teoria elaborata alla fine dell'Ottocento dall'italiano Vittorio Cuniberti e resa famosa da un articolo edito nel 1903 sulla rivista \"Jane's\". Con la crescita di calibro dei cannoni secondari l'identificazione e distinzione degli impatti dei cannoni secondari e di quelli primari (indispensabile per correggere il tiro) divenne sempre pi\u00f9 problematica. La battaglia di Tsushima dimostr\u00f2 che il danno dei cannoni principali era molto maggiore di quello dei secondari. Inoltre la battaglia dimostr\u00f2 la possibilit\u00e0 pratica di combattimenti a distanza maggiore della gittata dei cannoni secondari (12.000 m).\nInoltre, la cadenza di tiro dei calibri maggiori diventava sempre pi\u00f9 simile a quella dei pezzi minori, eliminando cos\u00ec il maggior pregio di questi ultimi.\nComprendendo ci\u00f2 gli Stati Uniti, il Giappone e la Gran Bretagna progettarono corazzate monocalibro. La \"Satsuma\" della Marina imperiale giapponese fu la prima nave da battaglia nel mondo a essere progettata e costruita come corazzata monocalibro (ovvero con i cannoni tutti dello stesso calibro), sebbene la carenza di cannoni disponibili permise di equipaggiarla con soli quattro dei dodici cannoni da 12\" previsti.\nLa Gran Bretagna, condotta dal Primo lord del mare Jackie Fisher, complet\u00f2 e var\u00f2 la \"Dreadnought\" in soli 11 mesi. La \"Dreadnought\" era equipaggiata con dieci cannoni da 305\u00a0mm in 5 torri binate e, invece dei consueti motori a vapore alternativi, era propulsa da una rivoluzionaria (per navi di grosse dimensioni dell'epoca) turbina a vapore. Le navi coi motori a vapore alternativi erano costrette a limitare la velocit\u00e0 ai 18 nodi a causa delle vibrazioni. Ma anche a quella velocit\u00e0 le vibrazioni limitavano la capacit\u00e0 di mirare e usuravano rapidamente i motori. La \"Dreadnought\" raggiungeva la velocit\u00e0 massima di 21 nodi. Fu la prima di un nuovo tipo di navi da battaglia monocalibro e il suo nome ne divenne sinonimo. Le principali potenze navali si misero tutte a costruirsi corazzate monocalibro per evitare di essere sopravanzate dalla Gran Bretagna. La Royal Navy pianificava l'aggiornamento della flotta con l'obiettivo di avere abbastanza potenza da poter sconfiggere le flotte combinate di due avversari (qualunque essi fossero). Tali ambizioni di costruzione di corazzate monocalibro, per\u00f2, richiedevano somme sempre pi\u00f9 elevate. \nIl governo, gi\u00e0 investito dalla crisi finanziaria successiva alla catastrofe militare della seconda guerra boera e da un'opinione pubblica che richiedeva spese maggiori per i lavori pubblici e l'assistenza sociale, non poteva permettersi di spendere denaro in altre navi da battaglia. Questo avvantaggi\u00f2 relativamente le marine rivali (particolarmente la Kaiserliche Marine) consentendo loro di avvicinarsi alla flotta britannica. Inoltre l'economia britannica aveva sopravanzato quella di qualsiasi rivale europeo a partire dalla met\u00e0 del XVIII secolo, ma negli ultimi decenni del XIX secolo altre potenze economiche incominciarono a emergere, in Europa la Germania unita cominci\u00f2 la rincorsa e infine super\u00f2 l'Inghilterra nella produzione di materiali strategici, come l'acciaio, inoltre dimostr\u00f2 (come del resto il tradizionale rivale francese) una notevole inventiva tecnologica. Oltre mare gli Stati Uniti dimostrarono una capacit\u00e0 industriale superiore a quella britannica, con una vivacit\u00e0 scientifica senza pari. Altre potenze pericolose per il predominio britannico erano Russia, Italia e Giappone. Le prime due avevano una scarsa capacit\u00e0 industriale, ma grandi risorse di uomini (la prima) e una posizione strategica importante nel Mediterraneo (la seconda); il Giappone era ancora debolissimo dal punto di vista industriale, ma con una mescolanza di politica estera aggressiva e navalista e di posizione geografica peculiare, infatti l'impero del Sol Levante si trovava in una posizione periferica rispetto a tutte le altre potenze navali ed era perci\u00f2 molto difficile da attaccare per le potenze europee.\nDopo l'entrata in servizio della \"Dreadnought\", le navi da battaglia continuarono a crescere in dimensioni, calibro dei cannoni ed efficienza man mano che le nazioni facevano a gara per disporre delle navi migliori. Nel 1914 la \"Dreadnought\" era ormai obsoleta. La saldatura elettrica miglior\u00f2 inoltre la capacit\u00e0 di resistenza delle corazze e, contemporaneamente, ne ridusse il peso, inoltre il metallo con cui venivano costruite queste ultime sub\u00ec una veloce evoluzione in leghe sempre pi\u00f9 resistenti a parit\u00e0 di peso (in questo la Germania fu la nazione leader) e nella chimica delle cariche di lancio (categoria invece in cui la nazione apriprista fu il Giappone attorno al 1900-1905). Questa costosa corsa agli armamenti termin\u00f2 solo con il Trattato navale di Washington del 1922, che limit\u00f2 il numero e tonnellaggio delle navi da battaglia delle principali nazioni.\nL'era delle corazzate monocalibro.\nGrazie al miglioramento nella disposizione dei cannoni e coi nuovi sistemi di puntamento, \"le distanze di ingaggio erano aumentate\" da un massimo di 1.000 m a 6.000 m e oltre nel giro di pochi anni, in parte anche come risposta alla recente invenzione del siluro: devastante ma a corto raggio d'azione. Questo aveva spinto ad allontanarsi dall'installazione di armamenti di calibro differente, dato che ogni calibro richiedeva calibrazioni di puntamento differenti che complicavano senza necessit\u00e0 le tecniche di puntamento. Alle distanze maggiori la pi\u00f9 elevata cadenza di fuoco degli armamenti pi\u00f9 leggeri veniva negata dal bisogno di attendere l'impatto in mare dei grandi calibri, prima di poter sparare la salva successiva e poter determinare le correzioni al tiro. Questo negava il vantaggio delle armi di piccolo calibro: le armi pi\u00f9 pesanti risultavano all'atto pratico altrettanto veloci e causavano un danno maggiore.\nParzialmente a causa di questa nuova filosofia e parzialmente in conseguenza del suo nuovo potente motore a turbina, la \"Dreadnought\" trascur\u00f2 completamente l'armamento secondario di calibro inferiore portato dal suo immediato predecessore, a favore di un numero maggiore di cannoni di grosso calibro di ogni altra nave di quel periodo. Le cinque torri binate erano tre a centronave e due sui bordi, ottenendo cos\u00ec una potenza di fuoco doppia di ogni altra nave esistente all'epoca. Grazie al motore a turbina, poteva raggiungere i 21 nodi di velocit\u00e0 in mare calmo, superando quindi in velocit\u00e0 ogni nave da battaglia dell'epoca. La sua corazzatura era abbastanza forte che avrebbe potuto concettualmente affrontare in uno scontro a fuoco ogni nave dell'epoca e vincere.\nSebbene ci fossero alcuni problemi con la nave - le torri montate sui bordi mettevano sotto sforzo lo scafo quando sparavano lateralmente e la parte pi\u00f9 spessa della corazza rimaneva sotto la linea di galleggiamento quando la nave era a pieno carico - la \"Dreadnought\" fu cos\u00ec rivoluzionaria che le navi da battaglia costruite prima di lui vennero denominate \"pre-Dreadnought\", mentre quelle successive vennero chiamate \"Dreadnoughts\". Nel giro di pochi anni vennero costruite navi da battaglia pi\u00f9 grosse e con cannoni di calibro superiore che vennero chiamate \"Super Dreadnoughts\". Con un sol colpo la \"Dreadnought\" aveva reso obsolete tutte le navi da battaglia esistenti, incluse quelle della Royal Navy, che si imbarc\u00f2 in un programma di costruzione di progetti ancora pi\u00f9 potenti.\nL'orgoglio nazionale nei primi anni del XX secolo fu grandemente basato su quante di queste navi possedeva una marina e i dettagli venivano pubblicati sui giornali, seguiti da un pubblico avido di notizie. La corsa agli armamenti che scaten\u00f2 la \"Dreadnought\", specialmente tra la Gran Bretagna e il neonato impero germanico cre\u00f2 potenti onde d'urto. Mentre la Germania prima dell'entrata in servizio della \"Dreadnought\" era rimasta indietro all'Impero britannico di pi\u00f9 di una ventina di navi da battaglia, ora era indietro di solo una.\nSolo la maggiore capacit\u00e0 cantieristica inglese permise a essa di avere un vantaggio di cinque all'entrata in guerra. Inoltre, le corazzate tedesche dovevano rispettare i limiti del canale di Kiel che taglia la Danimarca dal continente.\nLe turbine a vapore che alimentavano i motori della \"Dreadnought\" gli permettevano di mantenere una velocit\u00e0 massima maggiore per un tempo pi\u00f9 lungo e con meno manutenzione dei motori a tripla espansione utilizzati dai suoi predecessori. Essendo pi\u00f9 compatte le turbine permettevano di avere uno scafo pi\u00f9 basso, che aveva l'effetto collaterale di ridurre il peso della corazza che la nave doveva portare. Sebbene le turbine fossero gi\u00e0 state utilizzate dai cacciatorpediniere da alcuni anni, la \"Dreadnought\" fu la prima nave da battaglia a utilizzarle. In conseguenza delle turbine la \"Dreadnought\" era in realt\u00e0 lievemente pi\u00f9 economica della classe precedente di navi da battaglia pre-Dreadnought, la \"Lord Nelson\".\nLe navi da battaglia americane classe \"South Carolina\" furono incominciate prima della \"Dreadnought\", e avevano molte delle sue caratteristiche, eccetto per le turbine a vapore; comunque il loro progetto finale non venne completato prima della \"Dreadnought,\" e la loro costruzione richiese molto pi\u00f9 tempo. La notevole innovazione per questa classe fu la sovrapposizione verticale delle torri in modo che il campo di tiro detta torre pi\u00f9 arretrata non fosse limitato da quella anteriore.\nUn progetto di corazzata monocalibro armata con 12 cannoni da 305 mm fu presentato nel 1902 dall'ingegnere del genio navale italiano Vittorio Cuniberti alla Regia Marina, che per\u00f2 lo rifiut\u00f2.\nLe super-Dreadnought.\nL'arrivo delle super-Dreadnought non \u00e8 chiaramente identificato con una singola nave nella stessa maniera che l'epoca delle corazzate monocalibro venne incominciato dall'HMS \"Dreadnought\". Comunque si ritiene comunemente che incominci\u00f2 con la classe britannica Orion e la tedesca K\u00f6nig.\nLe navi della classe \"Orion\" furono semplicemente un passo nella rapida evoluzione incominciata dalla \"Dreadnought\". Quello che le rese \"super\" fu il balzo senza precedenti nel dislocamento di 2.000 t oltre la classe precedente, l'introduzione del cannone da 13,5\" (343\u00a0mm) e la distribuzione di tutto l'armamento principale sulla linea centrale dello scafo. Perci\u00f2 nel giro dei cinque anni che erano passati dal varo della \"Dreadnought\" a quello dell\"'Orion\", il dislocamento era aumentato del 25% e la potenza di fuoco era raddoppiata.\nLe super-Dreadnought incorporarono anche durante la costruzione gli ultimi avanzamenti tecnici in artiglieria. Perci\u00f2 erano dotate di una centrale di tiro progettata fin dall'inizio con posizioni di osservazioni pi\u00f9 grandi, dotate di telemetri e ripetitori elettrici in alto e di calcolatori meccanici in posizioni protette al di sotto, con sistemi di allineamento e di correzione molto avanzati per i cannoni.\nLa debolezza di progetto delle super-Dreadnought, che le distingue dai progetti successivi alla prima guerra mondiale \u00e8 la disposizione della corazzatura. Il loro progetto enfatizzava la protezione verticale, che era necessaria negli scontri d'artiglieria a corto raggio. Queste navi erano capaci di ingaggiare il nemico a 20.000 m, ma erano vulnerabili all'angolo con cui i colpi arrivavano da tali distanze di fuoco. I progetti successivi alla guerra includevano tipicamente da 12 a 15\u00a0cm di corazza sul ponte per protezione contro il fuoco dall'alto. La mancanza di protezione sotto la linea di galleggiamento fu anch'essa una debolezza delle navi da battaglia precedenti alla prima guerra mondiale.\nL'era delle super-Dreadnought era finita per la fine della prima guerra mondiale, quelle che servirono nella seconda guerra mondiale avevano ricevuto tutte modifiche estensive o furono destinate a compiti limitati a causa della loro vulnerabilit\u00e0 rispetto alle navi da battaglia pi\u00f9 moderne.\nPrima guerra mondiale.\nUna corsa navale agli armamenti era in atto tra la Germania e il Regno Unito fin dall'ultimo decennio del XIX secolo. La costruzione del \"Dreadnought\" aiut\u00f2 in realt\u00e0 la Germania, dato che ridusse di fatto il divario in navi da battaglia rispetto al Regno Unito da 15 navi dell'ultimo modello ad appena una. Inoltre la politica britannica di mantenere una marina pi\u00f9 grande delle \"seconda e terza marina combinate\" stava diventando insostenibilmente costosa. Nel giro di pochi anni tutte le rimanenti marine passarono a costruire il nuovo tipo di navi.\nDa diversi secoli la Royal Navy dominava i mari, ma il kaiser Guglielmo II e il suo ministro della marina, Alfred von Tirpitz, si misero al lavoro per cambiare la situazione. La Hochseeflotte e la \"Grand Fleet\" valevano troppo per essere rischiate in battaglia e quindi trascorsero la maggior parte della guerra in porto aspettando che l'avversario prendesse il mare, ma rimanendo una minaccia potenziale per l'avversario secondo il concetto di Alfred Thayer Mahan della \"Fleet in being\". Paradossalmente le navi erano troppo costose (perlomeno strategicamente) per essere lasciate in porto e troppo costose da usare in battaglia. Eccetto per alcune operazioni nel mar Baltico contro la Russia, la flotta principale tedesca si limit\u00f2 a attacchi di incrociatori da battaglia contro la costa orientale britannica, nel tentativo di attirare la flotta di Sua Maest\u00e0 in mare aperto, cos\u00ec che potesse essere distrutta dalla Flotta d'alto mare tedesca in attesa. A sua volta i britannici fecero puntate contro il Mare del Nord ed entrambe le fazioni realizzarono campi minati di grande estensione. Sebbene ci furono diverse battaglie navali l'unico scontro tra le flotte principali inglesi e tedesche fu la battaglia dello Jutland, una vittoria tattica tedesca (furono affondate quattordici navi britanniche contro undici navi tedesche, sebbene la Hochseeflotte abbandon\u00f2 il campo), ma una vittoria strategica britannica, dato che sebbene la flotta tedesca non venisse distrutta, perse tempo per riportarsi in stato di piena efficienza e rimase in gran parte in porto per il resto della guerra.\nDopo la prima guerra mondiale, l'armistizio con la Germania richiese che la maggior parte della flotta d'alto mare tedesca venisse internata a Scapa Flow in Scozia. La maggior parte di queste navi vennero successivamente affondate dai loro equipaggi tedeschi il 21 giugno 1919 appena prima della resa formale della Germania; i marinai tedeschi erano di fatto imbattuti e non desideravano che le loro navi cadessero nelle mani dei britannici.\nSeconda guerra mondiale.\nCon il Trattato navale di Washington del 1922 le principali marine del mondo ridussero il loro programma di costruzione di corazzate e numerose navi furono smantellate (come per esempio l'italiana \"Francesco Caracciolo\") o destinate ad altro scopo, come la \"USS Lexington\", trasformata in portaerei. Il trattato dur\u00f2, con varie estensioni, fino al 1936 quando le principali marine del mondo diedero inizio a una nuova corsa agli armamenti. Navi famose come la \"Bismarck\", \"Prince of Wales\" e la \"Yamato\" furono tutte varate in questi pochi anni. Durante il conflitto la guerra navale evolse rapidamente e le navi da battaglia persero il loro ruolo di navi principali della flotta. La maggior parte delle navi da battaglia di nuova costruzione della seconda guerra mondiale erano dotate di torri trinate con cannoni di calibro tra i 14\" e i 16\" (18,1\" nel caso della \"Yamato\") in una disposizione \"2-A-1\" (due torri a prua e una a poppa) e una sovrastruttura fiancheggiata da cannoni secondari di calibro 4\"-6\".\nLa battaglia dell'Atlantico.\nAll'inizio della seconda battaglia dell'Atlantico le unit\u00e0 di superficie tedesche minacciarono i convogli atlantici che rifornivano la Gran Bretagna, quindi le unit\u00e0 inglesi dovettero impegnarsi nella protezione dei convogli e nella caccia e distruzione delle navi tedesche, cos\u00ec come rimanere in attesa a Scapa Flow. Le navi corsare tedesche segnarono alcuni successi iniziali, lo \"Scharnhorst\" e il \"Gneisenau\" sorpresero e affondarono la portaerei HMS \"Glorious\" al largo della Norvegia occidentale nel giugno 1940. Una successiva crociera nell'Atlantico del nord, frutt\u00f2 allo \"Scharnhorst\" e al \"Gneisenau\" 22 navi. La \"Bismarck\" affond\u00f2 l'incrociatore da battaglia HMS \"Hood\" il 24 maggio 1941 durante un tentativo penetrare nell'Atlantico del nord (Battaglia dello stretto di Danimarca). La Royal Navy diede la caccia alla \"Bismarck\": l'attacco di biplani Swordfish armati con siluri, provenienti dalla portaerei \"Ark Royal\", disabilit\u00f2 le sue capacit\u00e0 di manovra, rendendola un facile bersaglio e il 27 maggio 1941 le corazzate \"King George V\", \"Rodney\" e altri incrociatori e cacciatorpediniere la ingaggiarono, costringendola all'autoaffondamento.\nLa notte di Taranto.\nLe navi da battaglia vennero coinvolte anche nella battaglia per il controllo del Mediterraneo. A Taranto nella notte tra l'11 novembre e il 12 novembre 1940, dei biplani Swordfish decollati dalla HMS \"Illustrious\" attaccarono la flotta italiana all'\u00e0ncora nella loro base di Taranto. Al prezzo di 2 aeroplani abbattuti la Royal Navy affond\u00f2 una nave da battaglia e ne mise fuori servizio altre due. Il successo di questo raid ispir\u00f2 il piano giapponese di attaccare Pearl Harbor, che entr\u00f2 nella fase di preparazione tre mesi dopo. Alla battaglia di Capo Matapan del 27-29 marzo 1941, tre incrociatori pesanti italiani vennero sorpresi e sopraffatti da una flotta di navi da battaglia britanniche, nelle vicinanze di Creta, dimostrando che le navi leggere delle flotte erano ancora vulnerabili ai cannoni di grosso calibro.\nLa supremazia dell'aereo sulla corazzata.\nComunque la tecnologia stava rendendo obsolete le navi da battaglia. La gittata dei cannoni di una nave da battaglia poteva raggiungere le trenta miglia, ma una portaerei dispone di aerei che possono colpire a centinaia di miglia di distanza. La \"Bismarck\" venne messa in avaria da obsoleti aerosiluranti Swordfish decollati dalla \"Victorious\" e dalla \"Ark Royal\". La vecchia nave da battaglia sovietica \"Petropavlovsk\" e l'italiana \"Roma\" vennero affondate da attacchi aerei. La nave da battaglia inglese HMS \"Prince of Wales\" e l'incrociatore da battaglia che la scortava HMS \"Repulse\" vennero affondati da aerosiluranti giapponesi Mitsubishi G4M mentre difendevano la Malaya. Il \"Prince of Wales\" divenne la prima nave da battaglia a essere affondata da aerei mentre era in grado di difendersi in mare aperto.\nIl D-Day vide le navi da battaglia nel ruolo di bombardamento costiero di supporto dello sbarco su una spiaggia ostile e fortificata. Diverse vecchie navi dimostrarono il loro valore, non solo eliminando l'artiglieria costiera che minacciava i trasporti e le navi da sbarco, ma anche colpendo nodi ferroviari e concentrazioni di truppe e carri armati. La HMS \"Ramillies\" spar\u00f2 1.002 colpi calibro 15\" contro bersagli costieri cos\u00ec come riusc\u00ec a tenere a bada aerei tedeschi e a respingere attacchi di cacciatorpediniere e di U-Boot.\nL'attacco giapponese di Pearl Harbor del dicembre 1941 affond\u00f2 o danneggi\u00f2 la maggior parte della flotta del Pacifico americana, ma le tre portaerei non erano in porto e sfuggirono al danno. Sei mesi pi\u00f9 tardi furono queste a fermare l'ondata giapponese alla Battaglia delle Midway. Con il progredire della guerra le navi da battaglia si coprirono di armi antiaeree come il cannone Bofors da 40 mm, ma nonostante ci\u00f2 l'avvento delle forze aeree segn\u00f2 la fine per le navi da battaglia.\nLe navi da battaglia nell'Oceano Pacifico eseguirono principalmente missioni di bombardamento costiero e di difesa antiaerea per le portaerei. Le pi\u00f9 grosse navi da battaglia mai costruite, le giapponesi \"Yamato\" e \"Musashi\", furono affondate da attacchi aerei molto prima che potessero entrare in contatto con la flotta americana. L'ultima nave da battaglia tedesca operativa, la \"Tirpitz\", rimase fino a guerra avanzata nascosta nei fiordi norvegesi, protetta da difese anti-sottomarini e da cannoni antiaerei costieri, ma venne comunque affondata da aerei della RAF che utilizzarono bombe Tallboy.\nLa seconda met\u00e0 della seconda guerra mondiale vide gli ultimi quattro duelli tra navi da battaglia. Il 27 ottobre 1942 la \"Massachusetts\" statunitense combatt\u00e9 contro la nave da battaglia della Francia di Vichy \"Jean Bart\". Il 15 novembre 1942, nella battaglia di Guadalcanal, le navi da battaglia statunitense \"South Dakota\" e \"Washington\" combatterono e distrussero l'incrociatore da battaglia giapponese \"Kirishima\". Il 26 dicembre 1943, nella battaglia di Capo Nord, la HMS \"Duke of York\" accompagnata da cacciatorpediniere affond\u00f2 la tedesca \"Scharnhorst\" al largo della Norvegia. Infine, il 25 ottobre 1944 nella Battaglia del Golfo di Leyte sei navi da battaglia statunitensi affondarono le navi da battaglia giapponesi \"Yamashiro\" e \"Fuso\".\nNonostante ci\u00f2 la battaglia di Samar del 25 ottobre 1944 durante la battaglia del Golfo di Leyte dimostr\u00f2 che le navi da battaglia erano ancora letali. Solo l'indecisione dell'ammiraglio Takeo Kurita salv\u00f2 le portaerei americane del gruppo \"Taffy 3\" dall'essere affondate dal fuoco delle navi da battaglia \"Yamato\", , e e dagli incrociatori che le accompagnavano. Miracolosamente solo la portaerei di scorta e quattro cacciatorpediniere vennero affondati.\nIn conseguenza dei mutamenti tecnologici, i piani per navi da battaglia ancora pi\u00f9 grosse, la statunitense classe Montana e la giapponese classe Super Yamato vennero cancellati. Alla fine della guerra praticamente tutte le navi da battaglia del mondo furono disarmate o radiate e demolite. Si deve notare che la maggior parte delle navi da battaglia vennero perse mentre erano in porto. Prima della seconda guerra mondiale nessuna nave da battaglia venne affondata in mare aperto da bombardieri pesanti, che erano considerati il rischio pi\u00f9 grave per le navi da battaglia, per i risultati delle prove di bombardamento effettuati sulla SMS \"Ostfriesland\", una nave da battaglia tedesca che fu ceduta agli Stati Uniti al termine della prima guerra mondiale. La \"Roma\" venne affondata da una bomba guidata (una Fritz-X), mentre stava per consegnarsi agli Alleati. Nella seconda guerra mondiale, il pericolo aereo per le navi da battaglia era costituito da piccoli bombardieri in picchiata e aerosiluranti con equipaggio da uno a tre uomini, come il Douglas SBD Dauntless e il Grumman TBF Avenger.\nDopo la seconda guerra mondiale.\nSuccessivamente alla seconda guerra mondiale alcune marine mantennero in servizio navi da battaglia, sebbene ormai surclassate dalle portaerei. L'italiana \"Giulio Cesare\" venne ceduta come compensazione di guerra all'Unione Sovietica che la ribattezz\u00f2 \"Novorossiysk\"; venne affondata (presumibilmente da una mina residuato bellico tedesco) nel mar Nero il 29 ottobre 1955. Le francesi \"Lorraine\", \"Richelieu\" e \"Jean Bart\" vennero smantellate rispettivamente nel 1954, 1964 e 1970. Le quattro sopravvissute navi da battaglia britanniche classe \"King George V\" vennero smantellate intorno al 1958 mentre la \"Vanguard\", l'ultima corazzata a essere stata costruita alla fine della seconda guerra mondiale, fu smantellata intorno al 1960; le rimanenti navi da battaglia britanniche furono tutte smantellate alla fine degli anni 1940. \nLa sovietica \"Petropavlovsk\" venne smantellata nel 1953, la \"Sevastopol\"' nel 1957 e la \"Gangut\" nel 1959. La brasiliana \"Minas Gerais\" venne smantellata nel 1954 (la nave sorella \"S\u00e3o Paulo\" affond\u00f2 dopo la radiazione in una tempesta nel 1951 mentre era al traino verso la demolizione). L'Argentina mantenne in servizio le sue navi da battaglia classe \"Rivadavia\" fino al 1956, il Cile tenne la \"Canada\" fino al 1959, e l'incrociatore da battaglia turco \"Yavuz\", ossia l'ex incrociatore tedesco \"Goeben\" varato nel 1911, venne smantellato nel 1976 dopo che un'offerta di rivenderlo alla Germania venne declinata. \nLa Svezia mantenne in servizio diverse navi da battaglia costiere fino alla fine degli anni 1950. L'Italia, nonostante le mutate condizioni politiche e il formarsi del blocco comunista che impose soprattutto agli Stati Uniti la revisione delle loro posizioni per contrastare la minaccia sovietica nel Mediterraneo, alla fine fu costretta dagli alleati a demolire le nuovissime corazzate \"Vittorio Veneto\" e \"Italia\" della classe Littorio, sopravvissute alla guerra, e pot\u00e9 mantenere in servizio solo le pi\u00f9 vecchie, \"Andrea Doria\" e \"Caio Duilio\", radicalmente ricostruite tra il 1938 e il 1940, che si alternarono come navi ammiraglie della marina militare italiana, per poi essere collocate in disarmo nel 1953 e radiate e demolite nel 1956. Per strana coincidenza la corazzata \"Andrea Doria\" cominci\u00f2 a essere demolita a poca distanza di tempo dall'affondamento del transatlantico \"Andrea Doria\".\nNella marina militare statunitense le navi battaglia ottennero un'estensione di vita come navi di supporto fuoco. L'artiglieria imbarcata veniva giudicata dalla marina come un metodo pi\u00f9 efficace, accurato ed economico di un attacco aereo. Il fuoco d'artiglieria controllato da radar e computer poteva essere indirizzato con estrema precisione sul bersaglio. Gli Stati Uniti rimisero in servizio tutte le quattro navi da battaglia classe Iowa per la guerra di Corea e la \"New Jersey\" per la Guerra del Vietnam. \nFurono usate principalmente per il bombardamento costiero. Come parte dello sforzo del Segretario della Marina John F. Lehman di ricostituire la forza della marina statunitense (il piano \"600-ship Navy\") e in risposta alla messa in servizio della \"Kirov\" da parte dell'Unione Sovietica gli Stati Uniti modernizzarono tutte le navi da battaglia classe \"Iowa\" armandole di Tomahawk rimettendole in servizio insieme alla \"New Jersey\" (furono utilizzate in missioni di bombardamento in Libano) mentre la \"Missouri\" e la \"Wisconsin\" parteciparono alla Guerra del Golfo del 1991. La \"Wisconsin\" serv\u00ec come \"TLAM strike commander\" (centrale di controllo dei missili Tomahawk) per la guerra del Golfo, dirigendo la sequenza di attacchi che segnarono l'apertura dell'Operazione Tempesta nel Deserto e lanci\u00f2 un totale di 24 Tomahawk durante i primi due giorni della campagna. Questo \u00e8 per il momento l'ultima azione di guerra in cui venne impegnata una nave da battaglia.\nTutte e quattro vennero messe fuori servizio all'inizio degli anni 1990. La \"Missouri\" e la \"New Jersey\" sono ora navi museo (rispettivamente a Pearl Harbor e a Camden, N.J.. La \"Wisconsin\" funziona ancora da nave museo (a Norfolk, Va.), ma \u00e8 mantenuta tuttora nel \"Naval Vessel Register\", e il pubblico pu\u00f2 visitare solo il ponte. La \"Iowa\" (a Suisun Bay) e la \"Wisconsin\" fanno ancora parte della \"United States Navy reserve fleets\" e potrebbero essere riattivate.\nA partire dalla fine degli anni 1970 l'Unione Sovietica costru\u00ec quattro grandi incrociatori da battaglia nucleari lanciamissili classe \"Kirov\" (\"Raketny Kreyser\" tradotto \"Incrociatori lanciamissili\"), uno dei quali ancora in attivit\u00e0 nel 2011 avendo concluso la sua campagna 2010 con esercitazioni internazionali. La loro introduzione \u00e8 stata una dei fattori che port\u00f2 all'aggiornamento delle navi classe \"Iowa\". Queste navi, pur essendo grosse per un incrociatore, non sono navi da battaglia nel senso tradizionale del termine, sono concepite come grossi incrociatori lanciamissili e mancano di diversi tratti tradizionali delle navi da battaglia, come una pesante corazzatura e una capacit\u00e0 significativa di bombardamento costiero. Per esempio con 26.000 t di dislocamento sono quasi il doppio di un incrociatore lanciamissili classe \"Krasina\" (circa 11.000 t), ma la met\u00e0 di una classe \"Iowa\" (55.000 t).\nOltre a quelle gi\u00e0 citate le navi da battaglia ancora esistenti come navi da museo includono le statunitensi USS \"Massachusetts\", \"North Carolina\", \"Alabama\" e \"Texas\", la britannica HMS \"Mary Rose\" e \"Warrior\", la giapponese \"Mikasa\", le olandesi \"Buffel\" e \"Schorpioen\", e la cilena \"Huascar\".\nLa protezione delle navi da battaglia: la Prima guerra mondiale.\nLe prime dreadnought utilizzavano lo stesso schema di protezione delle classi precedenti di navi da battaglia: una cintura corazzata di spessore variabile tra i 250 e i 305\u00a0mm proteggeva la linea di galleggiamento tra le torri di prua e poppa dell'artiglieria principale, mentre la parte superiore della fiancata ove si trovava disposta in batteria come ai tempi delle navi a vela l'artiglieria secondaria veniva protetta con spessori da 100 a 240\u00a0mm. La cintura corazzata continuava lungo la linea di galleggiamento fino a prua e poppa estrema, ma con spessori ridotti a circa 100\u2013150\u00a0mm.\nLa protezione orizzontale era piuttosto limitata, in quanto la dottrina di impiego prevedeva scontri navali a distanza relativamente ravvicinata che implicavano traiettorie pi\u00f9 tese che paraboliche. Due ponti corazzati chiudevano in alto e in basso la cintura corazzata: quello superiore piatto corrispondeva in genere al ponte di coperta ed era destinato a proteggere l'artiglieria secondaria, mentre quello inferiore era piatto nella parte centrale e inclinato verso il basso ai bordi, in modo da integrare la protezione della cintura corazzata. Il suo scopo era quello di arrestare il proiettile che l'avesse attraversata e proteggere i sottostanti locali macchine o depositi munizione dalla conseguente detonazione: gli spessori di entrambi i ponti non superavano tuttavia i 25\u00a0mm nelle parti piatte, per raggiungere i 50\u201365\u00a0mm nella parte inclinata del ponte inferiore.\nLe torri dell'artiglieria principale presentavano uno spessore di corazzatura identico a quello della cintura corazzata nella parte frontale, un tetto da circa 100\u00a0mm e fianchi-retro da 200\u00a0mm circa: la protezione si estendeva al di sotto della torre per riparare gli elevatori delle munizioni e delle cariche con gli stessi spessori del frontale, fino all'altezza del bordo superiore della cintura corazzata o del ponte corazzato principale. La pericolosit\u00e0 delle mine e dei siluri era all'epoca sottostimata, quindi le protezioni dalle esplosioni subacquee risultavano primitive e limitate a un doppio fondo posto sotto la chiglia che proseguiva verso l'alto fino a incontrare il bordo inferiore della cintura corazzata e ai depositi di carbone posti lungo i fianchi della nave, il cui contenuto e la struttura a celle avrebbe dovuto arrestare le schegge e dissipare l'energia della detonazione prima che i suoi effetti raggiungessero le parti vitali della nave.\nNon a caso la prima innovazione introdotta nella protezione delle navi da battaglia si ebbe in questo settore: una paratia verticale con spessori tipici da 10 a 40\u00a0mm fu collocata a una certa distanza dal fianco della nave, estendendosi dalla chiglia al ponte corazzato.\nLa funzione della \"paratia antisiluro\" era analoga a quella delle paratie trasversali che suddividevano la nave in tanti \"compartimenti stagni\", ovvero limitare l'allagamento prodotto dall'esplosione di un siluro, di una mina o di un colpo di artiglieria detonato nelle vicinanze della fiancata a una limitata sezione dello scafo. La Marina Imperiale Germanica fu maestra in questo settore grazie a numerosi esperimenti compiuti prima della Prima Guerra Mondiale, che la condussero a realizzare robuste paratie antisiluro di elevato spessore in grado di arrestare anche le schegge generate dalle esplosioni. La Marina Russa estese poi il concetto, impiegando paratie che raggiungevano il ponte corazzato superiore a seguito delle esperienze maturate nella guerra con il Giappone e ovviamente i tedeschi furono lesti a generalizzare tale schema di protezione. \nUn sistema alternativo, e molto efficace, fu quello ideato dal generale del genio navale Pugliese, un ufficiale italiano, che pens\u00f2 a dei piccoli compartimenti pieni d'acqua contenenti una grossa botte metallica vuota, quando il siluro (o la mina) colpiva il compartimento dissipava buona parte dell'energia esplosiva sulla botte. Questo sistema funzionava egregiamente nei compartimenti pi\u00f9 grossi, ma non in quelli minori, per cui Pugliese stava elaborando una soluzione alternativa a piccoli compartimenti stagni, che per\u00f2 non fu mai installata perch\u00e9 il generale, che era di religione ebraica, fu espulso dalla marina nel 1938 in conseguenza delle leggi razziali, una delle pi\u00f9 gravi perdite che le leggi razziali causarono alle forze armate italiane.\nLa seconda importante innovazione fu introdotta dalla Marina Americana e sintetizzata nel concetto \"all or nothing\", tutto o niente. La US Navy teorizz\u00f2 l'inutilit\u00e0 della cintura corazzata superiore, che non era in grado di arrestare i proiettili di grosso calibro ma ne attivava le spolette provocandone la detonazione all'interno delle navi. Se la cintura corazzata fosse stata limitata alla protezione delle parti vitali sarebbe stato possibile ispessirla fino a impedirne la penetrazione, mentre i danni prodotti alle parti totalmente sprotette delle navi sarebbero stati di relativamente piccola entit\u00e0, in quanto le spolette dei proiettili non sarebbero state attivate dall'impatto con parti \"soffici\". La Marina Americana miglior\u00f2 inoltre il sistema di protezione dalle esplosioni subacquee, aggiungendo due paratie longitudinali per ammortizzare le detonazioni con pi\u00f9 camere stagne che agissero in serie l'una rispetto all'altra. Tutte le marine impiegarono poi per le proprie superdreadnought con artiglieria da 13,5 a 15 pollici spessori di corazza maggiorati nelle torri e le fiancate, che finirono per raggiungere i 330 e i 350\u00a0mm e migliorarono alla fine della guerra la protezione orizzontale, ispessendo i ponti corazzati e irrobustendo il tetto delle torri di artiglieria sulla base delle esperienze maturate.\nUsi nella narrativa.\nIl termine \"nave da battaglia\" compare spesso nella fantascienza di ispirazione militare, dove generalmente occupano un ruolo simile a quelle delle corrispondenti storiche. Si deve far notare che alcuni scrittori considerano \"nave da battaglia\" sinonimo di \"nave da guerra\" e pertanto occasionalmente compaiono strane classificazioni come \"nave da battaglia leggera\" o \"piccola nave da battaglia\". Alcune navi da battaglia futuristiche sono in realt\u00e0 grandi astronavi che operano nello spazio profondo, invece che nel mare aperto.\nH.G. Wells.\nOltre a descrivere la nave corazzata \"Thunder Child\" ne \"La guerra dei mondi\", H. G. Wells ha usato il termine come ispirazione per il romanzo \"Le corazzate terrestri\". Wells prese l'idea delle navi corazzate e la utilizz\u00f2 per creare quelli che in effetti erano proto-carri armati anni prima del loro uso effettivo nella guerra reale."}
{"id": "135614", "revid": "2028514", "url": "https://it.wikipedia.org/wiki?curid=135614", "title": "Triglifo", "text": "Il triglifo \u00e8 un elemento architettonico del fregio dell'ordine dorico dell'architettura greca e romana. Consiste in una formella in pietra, decorata con scanalature verticali (i glifi): le due scanalature centrali sono uguali, mentre le due laterali sono la met\u00e0 di quelle centrali e messe insieme formano la terza scanalatura ideale. Da qui il nome triglifo, dal greco \"tr\u00e8is\" (tre) e \"glyph\u00e8\" (scanalatura).\nSecondo quanto riportato dall'architetto romano Vitruvio, a sua volta seguito dalla maggior parte dei trattatisti rinascimentali e degli studiosi moderni, la sua forma non \u00e8 casuale, ma deriva dalle testate delle travi lignee che sporgevano dalle facciate dei templi quando questi erano edificati con il legno. In seguito all'adozione della pietra molte delle forme derivanti dall'uso del legno vennero scolpite in pietra e divennero canoniche."}
{"id": "135624", "revid": "767487", "url": "https://it.wikipedia.org/wiki?curid=135624", "title": "AvtoVAZ", "text": ""}
{"id": "135625", "revid": "599013", "url": "https://it.wikipedia.org/wiki?curid=135625", "title": "Vaz", "text": ""}
{"id": "135626", "revid": "745179", "url": "https://it.wikipedia.org/wiki?curid=135626", "title": "Integrale doppio", "text": ""}
{"id": "135627", "revid": "1181", "url": "https://it.wikipedia.org/wiki?curid=135627", "title": "Integrale triplo", "text": ""}
{"id": "135628", "revid": "125718961", "url": "https://it.wikipedia.org/wiki?curid=135628", "title": "Raffaele Costa", "text": "Membro del Partito Liberale Italiano, \u00e8 stato Vicesegretario del partito tra il 1985 e il 1986 e poi Segretario dalla primavera 1993 allo scioglimento del PLI nel febbraio 1994. Alle elezioni dello stesso anno, il nuovo partito fondato da Costa, l'Unione di Centro si schier\u00f2 con Forza Italia, presentando i suoi candidati nelle liste del nuovo partito fondato da Silvio Berlusconi. Dal 2004 al 2009 \u00e8 stato presidente della Provincia di Cuneo.\nBiografia.\nLaureato in giurisprudenza e scienze politiche, \u00e8 stato deputato dal 1976 al 2006.\n\u00c8 il padre del politico Enrico Costa, gi\u00e0 Ministro dei governi Renzi e Gentiloni.\nDeputato del PLI.\nPi\u00f9 volte sottosegretario dal 1979 al 1989, \u00e8 Ministro per il Coordinamento delle Politiche Comunitarie e affari regionali nel primo governo Amato, Ministro dei trasporti nel Governo Ciampi e Ministro della sanit\u00e0 nel primo Governo Berlusconi.\nNel 1979 \u00e8 sottosegretario agli Affari esteri e pone il veto sulla distribuzione nelle sale cinematografiche italiane del film del regista siro-statunitense Mustapha Akkad \"Il leone del deserto\", dedicato alla resistenza cirenaica all'esercito dell'Italia fascista. In risposta a un'interpellanza parlamentare, Costa rispose che \"\"Il film non poteva essere proiettato sugli schermi italiani perch\u00e9 offendeva il nostro esercito\" .\nDeputato dell'UdC e Forza Italia.\nAlle elezioni amministrative del 1997 \u00e8 stato candidato a sindaco di Torino, sostenuto dalla coalizione del Polo per le Libert\u00e0 formata da Forza Italia, Alleanza Nazionale e le liste civiche \"Centro per Costa\" e \"Pensionati per l'Europa\"\" e contrapposto al sindaco uscente Valentino Castellani, di centrosinistra. In campagna elettorale Costa ha attaccato l'operato di Castellani soprattutto sui temi della sicurezza e dell'immigrazione clandestina in citt\u00e0; al ballottaggio Castellani lo ha sconfitto con uno scarto di appena 4.700 voti (pari allo 0,8% del totale).\n\u00c8 editore e direttore politico di una rivista quindicinale, \"Il Duemila\", seguita non soltanto dai liberali della sua area politica, da lui fondata nel 1971.\n\u00c8 stato eletto deputato europeo alle elezioni europee del 1999. Durante il mandato nel Parlamento Europeo ha ricoperto gli incarichi di membro della Commissione per l'ambiente, la sanit\u00e0 pubblica e la politica dei consumatori, di membro sostituto nella Commissione per i Bilanci, di membro della Delegazione alle commissioni parlamentari di cooperazione UE-Armenia, UE-Azerbaigian e UE-Georgia.\nDopo le elezioni politiche del maggio 2001, declina l'offerta a entrare nel secondo Governo Berlusconi come vice ministro della Salute.\nPresidente della Provincia di Cuneo e PdL.\n\u00c8 stato eletto Presidente della Provincia di Cuneo nel turno elettorale del 2004 (elezioni del 12 e 13 giugno), raccogliendo il 53,5% dei voti in rappresentanza di una coalizione di centrodestra. \u00c8 stato sostenuto, in Consiglio provinciale, da una maggioranza costituita da Forza Italia, UDC, Alleanza Nazionale e tre liste civiche.\nIl mandato amministrativo \u00e8 scaduto nel 2009; Costa viene succeduto da Gianna Gancia, della Lega Nord.\nNel giugno 2009, \u00e8 stato nominato Difensore del Cittadino, ufficio del Popolo della Libert\u00e0 del quale contribuisce a definire struttura ed organici. Nel 2010 viene eletto Consigliere Regionale in Piemonte per il Popolo delle Libert\u00e0 ma dopo pochi mesi si dimette per problemi di salute.\nAttivit\u00e0 letteraria.\nDa qualche anno, Raffaele Costa affianca alla politica l'attivit\u00e0 di scrittore."}
{"id": "135630", "revid": "125019", "url": "https://it.wikipedia.org/wiki?curid=135630", "title": "Marco della Repubblica Democratica Tedesca", "text": "Il marco della Repubblica Democratica Tedesca (\"Mark der Deutschen Demokratischen Republik\") era la valuta della Repubblica Democratica Tedesca, ed \u00e8 stato sostituito dal marco della Germania Federale con la riunificazione del 1990.\nIl suo codice ISO 4217 era DDM. La moneta \u00e8 stata ufficialmente denominata \"Deutsche Mark\" fino al 1964, \"Mark der Deutschen Notenbank\" fino al 1967 e \"Mark der DDR\" in seguito; era chiamata colloquialmente \"Mark\". Era divisa in 100 Pfennig (Pf).\nNella Germania Federale era anche chiamato \"Ostmark\" (marco dell'est).\nStoria.\nIl 21 giugno 1948, il Reichsmark e il Rentenmark furono aboliti nelle zone di occupazione occidentale e sostituiti con il \"Deutsche Mark\" emesso dalla \"Bank deutscher L\u00e4nder\" (poi Deutsche Bundesbank). Poich\u00e9 il \"Reichsmark\" aveva ancora corso legale nella zona d'occupazione sovietica, la valuta pass\u00f2 all'est dall'ovest dove non aveva pi\u00f9 valore. Questo fenomeno caus\u00f2 una improvvisa inflazione che rese le riserve private di banconote praticamente senza valore in pochissimo tempo. Come misura di emergenza i sovietici sovrastamparono dei sigilli su quei Reichsmark e Rentenmark per i quali i possessori riuscivano a provare la provenienza. Solo questi marchi furono cambiati quando la Deutsche Notenbank emise il nuovo marco orientale con la successiva inevitabile riforma. Le banconote provvisorie furono stampate pochi giorni dopo il cambio effettuato nella Trizone.\nNel luglio 1948 fu stampato una serie completamente nuova di marchi. Questi mantennero il nome ufficiale di \"Deutsche Mark\" fino al 1964, ma era chiamato, specialmente nell'ovest \"Ostmark\", cio\u00e8 marco dell'est. Per molti anni in seguito la valuta fu denominata \"Mark der Deutschen Notenbank\" (MDN).\nCon le modifiche costituzionali del 1968 e del 1974, la leadership della Rdt si allontan\u00f2 dall'obbiettivo iniziale di un'unificazione delle Germania usando l'espressione \"... della Rdt\" l\u00e0 dove in precedenza usavano semplicemente \"tedesco/a ...\". In questo modo il nome della valuta fu cambiato da MDN a \"Mark der DDR\" (M), cio\u00e8 \"marco delle Rdt\", e il nome della banca di Stato da \"Deutsche Notenbank\" a \"Staatsbank der DDR\". Le monete coniate prima del cambio di nome, con la legenda \"Deutsche Mark\" (cio\u00e8 le monete da 1 e 2 DM), continuarono a circolare per diversi anni, ma furono gradualmente sostituite dalle monete dei primi anni 1980 con la legenda \"Mark\".\nLa valuta fu ufficialmente fissata dal governo della Rdt alla pari con il marco della Germania federale, ma non fu mai convertibile liberamente.\nCon la norma chiamata \"Zwangsumtausch\" o \"Mindestumtausch\") i visitatori della Rdt erano obbligati a cambiare una somma pari a 25 marchi federali in marchi Rdt al tasso ufficiale per ogni giorno di permanenza. Al mercato nero tuttavia il tasso era tra i 5 e i 10 M per un marco federale. Il marco Rdt non poteva essere usato nei negozi Intershop; erano accettate solo monete forti o \"Forumscheck\".\nCon l'introduzione del marco tedesco nella Repubblica democratica tedesca il 1\u00ba luglio 1990, il marco Rdt fu convertito alla pari per salari, prezzi e depositi bancari fino a 4.000 marchi a persona, esclusi i bambini e i pensionati . Somme superiori di depositi, debiti aziendali e affitti di case furono convertiti da un tasso 2:1 mentre il cosiddetto \"denaro speculativo\", acquistato poco prima dell'unificazione fu convertito con un tasso di 3:1. Questo tasso di cambio aumentato fu considerato un massiccio sussidio per la Germania orientale dal governo della Repubblica Federale Tedesca, e fu giudicato in modo controverso dagli economisti, con qualcuno che sosteneva che il cambio della moneta \u00e8 stato il modo pratico per unificare rapidamente l'economia tedesca e altri che sostenevano che questo cambio aveva aumentato ulteriormente il disagio della riunificazione tedesca rendendo le aziende della Germania orientale non competitive."}
{"id": "135636", "revid": "125760709", "url": "https://it.wikipedia.org/wiki?curid=135636", "title": "Leonardo Carioni", "text": "Biografia.\nSposato, due figli, imprenditore nel settore tessile, risiede a Turate. Iscritto alla Lega Nord Padania dal 1999, ha ricoperto l'incarico di commissario provinciale di Como.\nIn quello stesso anno \u00e8 stato eletto sindaco di Turate, non terminando il mandato a causa del commissariamento del comune nel 2004. Riconfermato nel 2005, ha mantenuto l'incarico fino al 2010.\n\u00c8 stato eletto inoltre Presidente della Provincia di Como nel turno elettorale del 2002 (elezioni del 26 maggio), raccogliendo il 59,3% dei voti in rappresentanza di una coalizione di centrodestra (Lega Nord, Forza Italia, Alleanza Nazionale, e UDC). Il mandato amministrativo \u00e8 stato riconfermato con le elezioni amministrative del 2007, dove ha raggiunto quasi il 70% di preferenze al primo turno, venendo cos\u00ec a coprire tra il 2002 e il 2010 sia il ruolo di sindaco, sia quello di presidente della provincia.\n\u00c8 stato membro dei Consigli di Amministrazione delle societ\u00e0 \"Sviluppo sistema fiere\", creata da Fiera Milano, ora in liquidazione, e di \"Expo Milano 2015\", fino al 2012.\nDal 24 aprile 2012 \u00e8 membro del Consiglio di Amministrazione di \"Autostrada Pedemontana Lombarda\"."}
{"id": "135637", "revid": "2093951", "url": "https://it.wikipedia.org/wiki?curid=135637", "title": "Marzio Strassoldo", "text": "Biografia.\nProveniente da una famiglia di antica origine francone, aveva un fratello, Raimondo, docente di sociologia presso l'Universit\u00e0 di Udine.\nMarzio Strassoldo si laurea in economia e commercio, svolge attivit\u00e0 di ricerca presso l'Istituto di Statistica dell'Universit\u00e0 di Trieste e nel 1987 \u00e8 chiamato a coprire la cattedra di Contabilit\u00e0 economica nazionale nella nuova facolt\u00e0 di Scienze economiche e bancarie dell'Universit\u00e0 di Udine. \u00c8 stato eletto rettore dell'Universit\u00e0 di Udine nel 1992 ed \u00e8 stato successivamente riconfermato nel 1995 e nel 1998. Nel 2001, non rieleggibile dopo il terzo mandato, ha lasciato il vertice dell'Ateneo friulano.\n\u00c8 stato eletto Presidente della Provincia di Udine nel 2001 e riconfermato nel 2006 (elezioni del 28 maggio 28 e 29 maggio), raccogliendo il 57,8% dei voti in rappresentanza di una coalizione di centrodestra.\n\u00c8 stato sostenuto, in consiglio provinciale, da una maggioranza costituita da Forza Italia, Lega Nord, Alleanza Nazionale, UDC, Nuovo PSI, PRI, Movimento Friuli e Radicali per la libert\u00e0.\nIl mandato amministrativo sarebbe scaduto nel 2011, ma il 27 settembre 2007 un'inchiesta giornalistica del Messaggero Veneto - Giornale del Friuli rivela una ipotesi di voto di scambio tra Strassoldo e Italo Tavoschi. Tavoschi avrebbe portato 420 voti in cambio di un posto di lavoro come dirigente alla Provincia di Udine. Quest'ultimo, esibendo un patto firmato da entrambe le parti, denuncia Strassoldo per non aver rispettato l'accordo.\nA seguito dello scandalo, Strassoldo annuncia le sue dimissioni ma poi decide di ritirarle. Il 7 dicembre 2007 viene approvata la mozione di sfiducia nei confronti del presidente della provincia, che pone fine al suo mandato.\nAd aprile del 2014 Marzio Strassoldo \u00e8 stato condannato dalla Corte dei Conti per l'affidamento di un incarico dirigenziale extra dotazione organica, a tempo determinato, all'avvocato Marco Zucchi, da parte della Provincia di Udine. La condanna \u00e8 stata confermata da ultimo con sentenza della Corte di Cassazione.\nMor\u00ec il 5 gennaio 2017 all'et\u00e0 di 77 anni dopo una lunga malattia.\nNel 2018 l'Universit\u00e0 di Udine gli dedica una collettanea di studi.\nNel 2019 gli viene intitolata l'aula 3 della sede Tomadini grandi aule di via Tomadini 30, presso l'Universit\u00e0 di Udine."}
{"id": "135640", "revid": "1834574", "url": "https://it.wikipedia.org/wiki?curid=135640", "title": "Incrociatore", "text": "Un incrociatore, nella terminologia militare moderna, \u00e8 una grande nave da guerra in grado di ingaggiare bersagli multipli simultaneamente. Storicamente era considerata la pi\u00f9 piccola nave capace di azioni indipendenti \u2014 a differenza del cacciatorpediniere che di solito richiede l'assistenza esterna di navi appoggio \u2014 ma nell'accezione moderna questa differenza \u00e8 scomparsa.\nStoria.\nIl termine \"incrociatore\" \u00e8 un'invenzione della met\u00e0 del XIX secolo. Nell'epoca delle navi a vela le fregate erano navi piccole, veloci, a lungo raggio d'azione, armate con due batterie di cannoni (una sul ponte superiore ed una sottocoperta) ed utilizzate per missioni di esplorazione e per consegnare messaggi. La maggioranza delle flotte da guerra erano composte dai pi\u00f9 lenti e grossi vascelli che ci si aspettava affrontassero i combattimenti che le fregate dovevano evitare. Le prime navi corazzate, sebbene usate nella linea di fila, dopo pochissimi esempi di vascelli a vapore, furono denominate fregate perch\u00e9, in questa generazione, possedevano un singolo ponte cannoni a causa del peso della corazzatura. Ma avevano cannoni di calibro maggiore ed erano di tonnellaggio maggiore. Quindi la definizione di fregata cambi\u00f2, le navi pi\u00f9 piccole per cui veniva usato questo termine vennero indicate come \"navi incrociatori\", rapidamente abbreviato in \"incrociatori\".\nPer molti anni gli incrociatori colmarono la nicchia tra le navi molto leggere come le torpediniere e le navi che dovevano prendere parte al combattimento tra flotte, successivamente indicate come corazzate. Gli incrociatori erano grossi a sufficienza da sopportare attacchi da navi di superficie pi\u00f9 piccole ed autosufficienti abbastanza da allontanarsi di molto dalle loro basi. Le corazzate erano molto pi\u00f9 potenti in combattimento, ma cos\u00ec lente e (in seguito all'introduzione dei motori a vapore) affamate di carburante che farle operare a lunga distanza era difficoltoso. Per la maggior parte del XIX secolo e la prima met\u00e0 del XX secolo l'incrociatore fu l'arma di \"proiezione della forza\" usata dalla marina, mentre le navi pi\u00f9 grosse rimanevano nelle vicinanze della base. Il loro ruolo principale era di attaccare navi mercantili, cos\u00ec che questo compito venne ad essere chiamato \"guerra di incrociatori\".\nGli incrociatori vennero anche assegnati alla flotta principale ed assegnati a missioni di avanscoperta spingendosi avanti alla flotta per cercare il nemico.\nL'evoluzione degli incrociatori segu\u00ec quella dei loro cugini maggiori e crebbero in dimensioni e capacit\u00e0. La conversione dalle vele al vapore produsse l'incrociatore corazzato, essenzialmente una corazzata pi\u00f9 piccola e pi\u00f9 veloce. Questo avvenne al termine del XIX secolo cos\u00ec rapidamente che un modello vecchio di pochi anni poteva essere completamente superato in prestazioni dagli incrociatori appena prodotti. La Grande Flotta Bianca (Great White Fleet) degli Stati Uniti venne resa obsoleta in questa maniera pochi anni dopo aver navigato. In questo periodo non era raro che una flotta contenesse gli ultimi modelli della vecchia generazione cos\u00ec come quelli di nuovo progetto, che generalmente erano molto pi\u00f9 grossi.\nPer questo motivo si iniziarono ad usare i termini incrociatore pesante e incrociatore leggero. Dopo la prima guerra mondiale questi termini vennero codificati nei vari trattati di limitazione delle armi. Gli incrociatori leggeri vennero definiti come armati con cannoni di calibro 6.1\u00a0in (155\u00a0mm) o pi\u00f9 piccoli e quelli pesanti come armati con calibri maggiori, particolarmente comune era l'8\u00a0pollici (203\u00a0mm). Questo (l'8\u00a0pollici) era il cannone pi\u00f9 grosso che il Trattato navale di Washington permetteva agli incrociatori pesanti delle nazioni firmatarie e divenne di fatto lo standard internazionale per gli incrociatori pesanti; solo cinque incrociatori furono costruiti con cannoni pi\u00f9 potenti: le tre \"corazzate tascabili\" tedesche della classe Deutschland ed i due \"grandi incrociatori\" della Marina degli Stati Uniti classe Alaska costruiti durante la seconda guerra mondiale.\nA partire da circa il 1880 fino al 1910 navi pi\u00f9 piccole con capacit\u00e0 inferiori vennero costruite come incrociatore protetti. Poich\u00e9 portavano meno corazzatura, questa era distribuita come un ponte sagomato all'interno del vascello piuttosto che coprirne le fiancate.\nUn tipo ancora pi\u00f9 limitato fu l'incrociatore ausiliario, una nave da trasporto che, allo scoppio di una guerra, veniva affrettatamente armata con cannoni di piccolo calibro. Gli incrociatori ausiliari furono usati per riempire i vuoti nelle lunghe linee di comunicazione o per fungere da scorta per altre navi da trasporto, sebbene in genere si dimostrarono inutili in questo ruolo a causa della loro bassa velocit\u00e0, risibile potenza di fuoco e mancanza di corazzatura. In entrambe le guerre mondiali la Germania utilizz\u00f2 piccole navi da trasporto armate con cannoni da incrociatore (15cm di calibro) per sorprendere navi da trasporto alleate che non realizzavano in tempo la loro natura. Alcune grandi navi di linea vennero armate nella stessa maniera e definite AMC (\"Armed Merchant Cruisers\" - Navi da Carico Armate). Il Regno Unito, la Germania e la Francia le usarono nella prima guerra mondiale come predoni a causa della loro velocit\u00e0 (dell'ordine dei 30\u00a0nodi o 56\u00a0km/h), cos\u00ec come fecero nella seconda guerra mondiale la Germania ed il Giappone e, perlomeno nella prima parte della guerra, furono usate come scorta per convogli dalla Gran Bretagna.\nIncrociatori da battaglia.\nGiusto prima della prima guerra mondiale venne tentata una deviazione significativa dalla regola, all'epoca in vigore per il progetto delle navi da guerra, che prevedeva che esse dovessero essere corazzate in modo da resistere ad attacchi di una nave con armamento uguale al proprio. L'intenzione era di creare in questo modo una nave che fosse pi\u00f9 veloce di un incrociatore (grazie alla minore corazzatura e quindi al minor peso) ed armata con cannoni molto pi\u00f9 potenti, cos\u00ec da poter cacciare e distruggere gli incrociatori avversari.\nIl ruolo di incrociatore da battaglia venne soddisfatto costruendo un'unit\u00e0 che aveva le dimensioni e la potenza di fuoco di una corazzata, ma la corazzatura di un incrociatore; il risparmio di peso lo lasciava con una propulsione pi\u00f9 potente. Il risultato fu una nave con una superiore iniziativa tattica: poteva ingaggiare e superare in potenza di fuoco ogni nave di superficie di classe pari o inferiore ad un incrociatore e poteva sfuggire ad ogni nemico che potenzialmente poteva superarlo in potenza di fuoco.\nIl concetto ebbe successo quando gli incrociatori da battaglia vennero impiegati nel loro ruolo designato, come nella battaglia delle Isole Falkland nel 1914. Invece queste navi si dimostrarono disastrosamente vulnerabili quando ingaggiavano incrociatori da battaglia o corazzate in azioni di flotta, come nella battaglia dello Jutland nel 1916 quando tre incrociatori da battaglia britannici esplosero sotto il fuoco concentrato dei tedeschi. La Royal Navy britannica demol\u00ec la maggior parte dei suoi incrociatori da battaglia dopo la guerra e potenzi\u00f2 quel tanto possibile la corazzatura dei rimanenti.\nLa debolezza del concetto di incrociatore da battaglia fu ulteriormente dimostrata nella seconda guerra mondiale, durante la caccia alla nave da battaglia tedesca \"Bismarck\" da parte della flotta britannica nel 1940. L'incrociatore da battaglia HMS \"Hood\" era l'orgoglio della flotta britannica, tanto da essere conosciuto come \"The Mighty Hood\" (\"Il Potente Hood\"). Armato con 8 cannoni da 15 pollici, possedeva una potenza di fuoco pari a quella della \"Bismarck\". Nello scontro con l'unit\u00e0 tedesca, tuttavia, il ponte debolmente corazzato dell'Hood venne penetrato dai colpi avversari e la nave esplose. Soli 3 uomini sopravvissero su un equipaggio di 1.419 unit\u00e0.\nFine dell'era degli incrociatori.\nLa crescita del potere aereo durante la seconda guerra mondiale cambi\u00f2 drasticamente la natura del combattimento navale. Anche l'incrociatore pi\u00f9 veloce non pu\u00f2 superare un aeroplano, in grado di attaccare a distanze sempre maggiori sopra gli oceani. Questo cambiamento port\u00f2 alla fine delle operazioni indipendenti da parte di grosse navi o di task force di piccole dimensioni, ed a partire dalla seconda met\u00e0 del XX secolo le operazioni navali furono basate intorno a flotte di grosse dimensioni capaci di sopportare tutti gli attacchi aerei, salvo i pi\u00f9 massicci. Questo ha indotto molte marine a cambiare la composizione delle flotte basandole su navi dedicate ad un singolo ruolo, tipicamente antisommergibile o antiaereo e le grandi navi \"generaliste\" sono scomparse dalla maggior parte delle forze. La Marina degli Stati Uniti e la Marina Russa sono rimaste le uniche a tenere operativi gli incrociatori.\nNella Marina Sovietica gli incrociatori formarono la base dei loro gruppi di combattimento. Nel periodo immediatamente successivo alla Seconda Guerra Mondiale i Sovietici costruirono una flotta di navi armate con grossi cannoni, ma le rimpiazzarono molto rapidamente con grandi nave armate con un numero enorme di missili guidati e di missili antiaerei. Le navi pi\u00f9 recenti di questo tipo, i quattro incrociatori classe Kirov furono costruiti negli anni settanta e ottanta e sono ora in pessime condizioni di manutenzione. L'ultimo di essi ancora operativo \u00e8 stato richiamato in porto nel marzo 2004 con seri problemi al suo reattore nucleare.\nLa U.S. Navy \u00e8 stata incentrata sulle portaerei dall'epoca della Seconda Guerra Mondiale. La classe \"Ticonderoga\" di incrociatori costruita negli ottanta fu originariamente progettata e designata come una classe di cacciatorpediniere destinato a fornire una potente difesa antiaerea alle flotte di portaerei. Queste navi furono successivamente designate come incrociatori principalmente per motivi di rappresentanza, con lo scopo di evidenziare le capacit\u00e0 del sistema di combattimento Aegis su cui queste navi erano fondate. Nel 1981 questa classe ha ricevuto una serie di aggiornamenti che hanno notevolmente migliorato le capacit\u00e0 di guerra antisottomarine e di attacco a terra (usando i missili BGM-109 Tomahawk) ed al giorno d'oggi non \u00e8 pi\u00f9 errato designarle \"incrociatori\". Come le loro controparti sovietiche, i moderni incrociatori classe \"Ticonderoga\" possono essere usati anche come base per un intero gruppo di battaglia.\nL'ultimo incrociatore della Marine nationale fu la Colbert (C 611), ritirata dal servizio nel 1991; nasce come \"incrociatore leggero antiaereo\" in seguito viene trasformato in \"incrociatore missilistico\".\nDal 29 giugno 2006, data dell'ultimo ammainabandiera del Vittorio Veneto, non sono pi\u00f9 presenti incrociatori nelle marine europee; in realt\u00e0 fino al 2010 fu operativa con la Marine nationale la Jeanne d'Arc (R 97) classificata come \"incrociatore portaelicotteri\" (la stessa classificazione del Vittorio Veneto), che dovrebbe essere considerata l'ultimo incrociatore operativo in Europa.\nDal momento che le pi\u00f9 grandi navi de guerra del ventunesimo secolo, come la Classe Zumwalt e la Classe Renhai, sono considerate cacciatorpediniere, l'era degli incrociatori si \u00e8 conclusa, cosi come avvenuto per le corazzate.\nLa mancanza di incrociatori della Marina USA.\nPrima dell'introduzione della classe \"Ticonderoga\", la marina USA utilizzava una strana convenzione nominativa che lasciava la sua flotta apparentemente quasi senza incrociatori, sebbene diverse sue navi fossero tali senza averne il nome. Dagli anni 1950 fino agli anni 1970 gli \"incrociatori\" della U.S. Navy furono grandi vascelli equipaggiati con pesanti missili offensivi (incluso il missile con testata nucleare Regulus) per il combattimento a grande distanza contro bersagli terrestri e marini. Tutti salvo uno \u2014 il USS \"Long Beach\" \u2014 vennero convertiti dagli incrociatori classe \"Baltimore\" e \"Cleveland\". In questo schema di designazione le \"fregate\" erano cacciatorpediniere pesanti grossi praticamente quanto gli incrociatori ed ottimizzati per la guerra antiaerea, sebbene fossero anche in grado di combattere nemici sulla superficie.\nAlla fine degli anni 1960 il governo USA not\u00f2 una \"mancanza di incrociatori\" \u2014 all'epoca la Marina degli Stati Uniti possedeva sei navi designate come \"incrociatori\", in confronto ai 19 dell'Unione Sovietica, sebbene possedesse 21 \"fregate\" con prestazioni pari o superiori agli incrociatori sovietici \u2014 ed a causa di questo la Marina nel 1975 esegu\u00ec una ridenominazione delle sue forze:\nInoltre una serie di fregate pattuglia di classe \"Oliver Hazard Perry\", originariamente designate PFG, vennero ridesignate FFG. Il riallineamento di incrociatori-cacciatorpediniere-fregate e la cancellazione del tipo \"Scorta Oceanica\" port\u00f2 le designazioni della Marina USA in linea con il resto del mondo, eliminando molte confusioni con marine straniere."}
{"id": "135643", "revid": "125933366", "url": "https://it.wikipedia.org/wiki?curid=135643", "title": "Angela Lansbury", "text": "Biografia.\nNata a Londra nel Regent's Park, figlia dell'attrice irlandese Moyna MacGill e del politico Edgar Isaac Lansbury, un membro del Partito Comunista di Gran Bretagna, Lansbury coltiv\u00f2 fin da bambina la sua passione per la recitazione. Suo padre mor\u00ec di cancro quando lei aveva 15 anni; studi\u00f2 recitazione in Inghilterra, presso la \"Webber-Douglas School of Singing and Dramatic Art\" e poi, dopo essersi trasferita negli Stati Uniti d'America con la famiglia in seguito ai bombardamenti di Londra, alla \"Feagin School of Drama and Radio\". Per guadagnare il denaro necessario a pagare la retta scolastica, Angela e la madre si dedicarono a lavori saltuari, tra cui quello di commesse in un grande magazzino. Nel 1942, dopo un'audizione al \"Roseland\" di Broadway, venne scelta per esibirsi come cantante e cabarettista in un night club di Montr\u00e9al. Nel frattempo grazie alla madre, amica di alcune personalit\u00e0 che lavoravano nel mondo del cinema, Angela pass\u00f2 con successo i primi provini per la MGM.\nCinema.\nL'attrice godette di ampia fama sin dagli inizi della sua carriera cinematografica: ottenne una prima candidatura al premio Oscar per il film \"Angoscia\" (1944), pellicola di George Cukor con Charles Boyer ed Ingrid Bergman, in cui interpretava il ruolo della sfacciata cameriera Nancy. Una seconda candidatura nella stessa categoria arriv\u00f2 l'anno successivo, per la sua interpretazione in \"Il ritratto di Dorian Gray\" (1945), uno dei migliori adattamenti cinematografici del romanzo di Oscar Wilde. Il ruolo della dolce e ingenua Sybil Vane, che si suicida per amore del bello e dannato Dorian, le fece guadagnare il primo Golden Globe.\nDue anni dopo lo stesso regista, Albert Lewin, la volle accanto a George Sanders in \"Il disonesto\" (1947), trasposizione cinematografica di \"Bel Ami\", capolavoro di Guy de Maupassant. Da allora vanta una lunga e diversificata carriera, principalmente come interprete sul grande schermo, ove \u00e8 apparsa in ogni genere di film, dal musical western \"Le ragazze di Harvey\" (1946), al fianco di Judy Garland, al biblico \"Sansone e Dalila\" (1949), dal drammatico \"La lunga estate calda\" (1958) con Paul Newman e Orson Welles, al film Disney \"Pomi d'ottone e manici di scopa\" (1971).\nA causa dei lineamenti del suo viso, che le conferivano un aspetto senza et\u00e0, ma anche grazie alla sua versatilit\u00e0, interpret\u00f2 diversi ruoli di moglie di mezz'et\u00e0 in film in cui gli attori scelti per interpretare il marito erano molto pi\u00f9 anziani di lei, oppure di madre di mezza et\u00e0 in film in cui gli attori che interpretavano i figli erano poco pi\u00f9 giovani di lei, se non addirittura quasi coetanei. In \"Peccatori senza peccato\" (1947) interpret\u00f2 la perfida moglie di Walter Pidgeon, nella realt\u00e0 pi\u00f9 anziano di lei di ventotto anni, mentre in \"I tre moschettieri\" (1948) fu Anna d'Austria, moglie del re Luigi XIII di Francia (Frank Morgan); nella realt\u00e0 allora lei aveva 23 anni, lui 58.\nNello stesso anno Frank Capra, su suggerimento di Katharine Hepburn (come ribadito dalla Lansbury in pi\u00f9 occasioni), la scelse per il ruolo di una spietata direttrice di un giornale che seduce Spencer Tracy nel film a sfondo politico \"Lo stato dell'Unione\"; a soli 23 anni interpret\u00f2 una donna di circa quarant'anni. Nel 1961, in \"Blue Hawaii\", interpret\u00f2 il ruolo della madre di Elvis Presley, ma quest'ultimo era pi\u00f9 giovane di lei di soli dieci anni. Nel 1962, nel film \"E il vento disperse la nebbia\", interpret\u00f2 la petulante e possessiva madre di Warren Beatty e Brandon De Wilde, i quali per\u00f2 erano pi\u00f9 giovani della Lansbury di - rispettivamente - soli dodici e diciassette anni.\nSempre nel 1962, in \"Va' e uccidi\" imperson\u00f2 una madre maligna e manipolatrice che trasforma suo figlio (interpretato da Laurence Harvey) in un assassino; nella realt\u00e0 lei aveva 37 anni e Harvey 34. Questa interpretazione le fece guadagnare la terza candidatura al premio Oscar, il secondo Golden Globe, un National Board of Review (vinto anche per il gi\u00e0 nominato \"E il vento disperse la nebbia\") e una candidatura al Golden Laurel. Inoltre, il personaggio interpretato da Lansbury in \"Va' e uccidi\" \u00e8 stato inserito al 21\u00ba posto della classifica stilata dall'American Film Institute sui 50 cattivi migliori del cinema americano. Da un'intervista con la CNN emerse che questo ruolo \u00e8 stato pi\u00f9 di ogni altro il preferito dalla Lansbury.\nNel 1965, nel film biografico \"Jean Harlow, la donna che non sapeva amare\", interpret\u00f2 invece l'amorevole madre di Carroll Baker, la quale era pi\u00f9 giovane di lei di soli 6 anni. Nel corso della sua carriera, ha recitato accanto a tre grandi nomi del cinema italiano: come antagonista di Sophia Loren nella commedia rosa \"Olympia\" (1960) e come moglie di Vittorio De Sica e Raf Vallone, rispettivamente in \"Le avventure e gli amori di Moll Flanders\" e nel gi\u00e0 nominato \"Jean Harlow, la donna che non sapeva amare\", entrambi del 1965.\nNel 1980 interpret\u00f2 Miss Marple (personaggio creato da Agatha Christie) in \" Assassinio allo specchio\", dopo essere stata tra i protagonisti, insieme a star come Peter Ustinov, Bette Davis e David Niven, di \"Assassinio sul Nilo\" (1978), tratto da un altro celebre giallo della Christie. Per il ruolo dell'alcolizzata scrittrice di romanzi rosa interpretato in questo film, venne candidata ai premi BAFTA e vinse un National Board of Review nella categoria miglior attrice non protagonista.\nHa prestato la sua voce in cartoni animati come \"L'ultimo unicorno\" (1982) e \"La bella e la bestia\" (1991), in cui interpretava l'affettuosa teiera canterina Mrs. Bric; collabor\u00f2 anche alla colonna sonora stessa del film, interpretando il brano \"Beauty and the Beast\", che vinse l'Oscar per la migliore canzone nel 1992. Nel 1997 partecip\u00f2 al doppiaggio del film di animazione \"Anastasia\", nel ruolo dell'Imperatrice Madre, disegnata a sua immagine, e nel 1999 present\u00f2 il cortometraggio \"L'uccello di fuoco\" compreso nel disneyano \"Fantasia 2000\".\nDopo vent'anni di assenza dal cinema (l'ultima apparizione risaliva al 1984 nell'horror \"In compagnia dei lupi\" di Neil Jordan), apparve nel 2005 in \"Nanny McPhee - Tata Matilda\", con Colin Firth e Emma Thompson. Nel 2011 \u00e8 tornata sul grande schermo in \"I pinguini di Mr. Popper\", al fianco di Jim Carrey. Nel dicembre 2016 Dick Van Dyke ha annunciato la partecipazione della Lansbury al film \"Il ritorno di Mary Poppins\", sequel di \"Mary Poppins\", distribuito nelle sale nel 2018. Diretto da Rob Marshall, il cast comprende, oltre ad Angela Lansbury e Van Dyke, Meryl Streep, Colin Firth ed Emily Blunt nei panni della celebre tata.\nTeatro.\nA Broadway, Lansbury fu ben accolta dalla critica per il suo primo musical, \"Anyone Can Whistle\" (1964), opera di Stephen Sondheim che ebbe tuttavia vita breve. A partire dal 1966 le sue interpretazioni in \"Mame\" di Jerry Herman (replicato 1500 volte), in \"Dear World\" (1969) e nel \"revival\" di ' nel 1974 le valsero tre Tony Award nella categoria miglior attrice protagonista in un musical. Un quarto Tony le venne conferito nel 1979 per la sua interpretazione di Mrs. Lovett nel musical di Sondheim ', rappresentata anche nel Regno Unito.\nDopo 20 anni di assenza dalle scene teatrali torn\u00f2 nel 2007 con lo spettacolo \"Deuce \"con Marian Seldes, e nel 2009 vinse il quinto Tony per \"Spirito allegro\", accanto a Rupert Everett e Christine Ebersole. Nella stagione successiva recit\u00f2 a fianco di Catherine Zeta Jones in \"A Little Night Music\", mentre nel 2012 si un\u00ec al ricco cast di \"The Best Man\" di Gore Vidal, formato da James Earl Jones, Eric McCormack e Candice Bergen. Unica attrice, dopo Julie Harris e Audra McDonald, ad avere vinto ben 5 Tony Award, Lansbury vanta un altro primato assoluto: ogni sua interpretazione a Broadway \u00e8 stata accompagnata da una candidatura a tale premio. Nei primi mesi del 2013, in un tour australiano, \u00e8 stata a fianco di James Earl Jones in \"Driving Miss Daisy\". Dal marzo 2014, a quasi 89 anni, \u00e8 tornata sul palcoscenico a Londra, da cui mancava da quasi 40 anni, nella commedia \"Spirito allegro\" e ha vinto il Laurence Olivier Award alla migliore attrice non protagonista. Dal dicembre dello stesso anno fino alla primavera del 2015, \u00e8 stata in tourn\u00e9e con la medesima commedia tra la West Coast e la East Coast degli Stati Uniti.\nTelevisione e riconoscimenti.\nDal 1950, Lansbury cominci\u00f2 a lavorare anche per la televisione, partecipando a serie antologiche come \"Robert Montgomery Presents\", \"Lux Video Theatre\" e \"Four Star Playhouse\". Negli anni sessanta prese parte come guest star ad alcune serie, tra cui \"Undicesima ora\" e \"Organizzazione U.N.C.L.E.\" Nel 1982, per la partecipazione alla miniserie \"Gloria Vanderbilt\", con Bette Davis, Christopher Plummer e Maureen Stapleton, ottenne una candidatura agli Emmy Award come miglior attrice protagonista, mentre nel film TV \"68 gialli per un omicidio\" (1984) fu affiancata dal grande Laurence Olivier. Nel 1988 interpret\u00f2 in \"Volo KAL 007 - Alla ricerca della verit\u00e0\" il ruolo di una madre che non si rassegna alla perdita del figlio, morto in un incidente aereo causato da un errore umano.\nAngela Lansbury tuttavia \u00e8 nota al grande pubblico soprattutto per la sua interpretazione della scrittrice Jessica Fletcher nel longevo telefilm \"La signora in giallo\" (\"Murder, She Wrote\"), protrattosi dal 1984 al 1996 e seguito da quattro film per la televisione dal 1997 al 2003. Qui ha trovato infatti il suo massimo successo e la definitiva consacrazione mondiale. La serie \u00e8 stata uno dei telefilm trasmessi pi\u00f9 a lungo in prima serata in una televisione statunitense e fece della Lansbury l'attrice televisiva pi\u00f9 pagata al mondo: grazie a quel ruolo, conquist\u00f2 il record di attrice protagonista in una serie televisiva con il maggior numero di candidature agli Emmy Award, senza mai riceverne uno (attualmente diciotto), ben 4 Golden Globe, il People's Choice Award e numerosi altri premi (tra cui un Telegatto). Nel corso degli ultimi anni, in alcune interviste, Lansbury ha pi\u00f9 volte espresso il desiderio di tornare ad interpretare Jessica Fletcher in un nuovo film TV, a patto che il figlio Anthony, regista di numerosi episodi della serie, trovi una storia adatta.\nNel 2005 ottenne l'ennesima candidatura agli Emmy per il ruolo della ricca Eleanor Duvall in \"Law &amp; Order - Unit\u00e0 vittime speciali\" (ruolo che ha interpretato anche in \"Law &amp; Order - Il verdetto\"). Nel dicembre del 2017 \u00e8 tornata in TV nella miniserie in tre puntate \"Piccole donne\" (ennesimo adattamento del celebre romanzo di Louisa May Alcott), diretta da Vanessa Caswill, nel ruolo dell'irascibile ma benevola zia March.\nNei primi anni novanta il governo britannico la insign\u00ec del titolo di Commander of the British Empire. Fu nominata Disney Legend nel 1995. Si guadagn\u00f2 un posto nella Screen Actors Guild nel 1997, nella Kennedy Center Honors nel 2000. Annovera infine ben due stelle nella prestigiosa Hollywood Walk of Fame. Nel 2013 la regina Elisabetta II le confer\u00ec il titolo di Dama di Commenda dell'Ordine dell'Impero Britannico. Nel 2014, durante la premiazione degli Oscar, ricevette l'Honorary Award (Oscar alla carriera) per i suoi svariati successi nell'industria cinematografica e televisiva, nel corso della sua lunga carriera (oltre 75 anni).\nVita privata.\nL'attrice \u00e8 figlia di Edgar Isaac Lansbury, commerciante, e dell'attrice Moyna MacGill; suo nonno paterno era l'uomo politico George Lansbury. Ha due fratelli, gemelli, nati nel 1930: Edgar (regista teatrale) e Bruce, produttore televisivo che ha collaborato con lei nella serie \"La signora in giallo\", morto il 13 febbraio 2017. Si spos\u00f2 nel 1945 con l'attore Richard Cromwell; il matrimonio termin\u00f2 dopo un anno quando lei apprese della sua bisessualit\u00e0, ma i due rimasero amici.\nNel 1949 si rispos\u00f2 con l'attore e produttore Peter Shaw (1919-2003), da cui ebbe i figli Anthony Pullen (1952) e Deirdre Angela (1953). Il primo \u00e8 diventato produttore e regista e ha diretto numerosi episodi di \"La signora in giallo\", mentre Deirdre ha sposato un italiano e ha aperto un ristorante a Los Angeles. Il marito aveva avuto un figlio dal precedente matrimonio. Lansbury ha tre nipoti da parte del figlio, Peter John (1981), Katherine (1984) e Ian (1989). Il nipote Peter John l'ha resa bisnonna nel 2007.\nAngela Lansbury era imparentata con l'attore inglese Peter Ustinov, morto nel 2004, con il quale condivise il set di \"Assassinio sul Nilo\". Ustinov era infatti stato sposato dal 1940 al 1950 con Isolde Denham, sorellastra di Angela in quanto figlia di Moyna MacGill e del primo marito Reginald Denham. La coppia ha avuto una figlia prima di divorziare. Suo nipote David Lansbury, figlio del fratello Edgar, ha sposato l'attrice Ally Sheedy.\nPremi e candidature.\n\"Vinti:\"\n\"Nomination:\"\nTony Award\n\"Vinti:\"\n\"Nomination:\"\nLaurence Olivier Award\n\"Vinti\":\nNational Board of Review\n\"Vinti:\"\nSaturn Award\n\"Nomination:\"\nDoppiatrici italiane.\nNelle versioni in italiano dei suoi film, Angela Lansbury \u00e8 stata doppiata da: \nDa doppiatrice \u00e8 sostituita da:"}
{"id": "135646", "revid": "119906810", "url": "https://it.wikipedia.org/wiki?curid=135646", "title": "Amedeo Maiuri", "text": "Gli studi e la carriera.\nAmedeo Maiuri nacque a Veroli (all'epoca Provincia di Roma, oggi Provincia di Frosinone) da Giuseppe, che in quella citt\u00e0 era procuratore, ed Elena Parsi; frequent\u00f2 il ginnasio presso il collegio scolopio \"Conti-Gentili\" di Alatri, poi per un breve periodo studi\u00f2 da autodidatta nella citt\u00e0 paterna di Ceprano, quindi a seguito di esame fu ammesso nel liceo \"Visconti\" di Roma.\nIscrittosi alla facolt\u00e0 di Lettere alla Sapienza, fu allievo di Nicola Porta, con il quale discusse una tesi in letteratura bizantina sul poeta Teodoro Prodromo, e di Federico Halbherr, che gli consigli\u00f2 di partecipare ad un concorso per un posto nella scuola archeologica di Roma e d'Atene. Divenuto ispettore al Museo nazionale di Napoli, si trasfer\u00ec nella citt\u00e0 partenopea. Nel periodo tra il 1913 e il 1924 fu incaricato di una missione archeologica nell'Egeo, assumendo la carica di direttore del museo archeologico di Rodi e sovraintendente agli scavi nel Dodecanneso. Scav\u00f2 in quegli anni, in particolare, a Kalymnos, e anche ad Alicarnasso.\nDopo il fruttuoso lavoro svolto come direttore del museo e degli scavi rientr\u00f2 in Italia, nominato, nel 1924, sovrintendente alle Antichit\u00e0 di Napoli e del Mezzogiorno, e anche direttore del museo archeologico di Napoli.\nDurante la Seconda guerra mondiale si prodig\u00f2 per mettere in salvo le collezioni dai bombardamenti alleati, e cerc\u00f2 di salvaguardare gli scavi di Pompei da attivit\u00e0 militari, ma senza riuscire ad evitare che i bombardamenti alleati su Napoli provocassero gravi danni. Pur essendo stato coinvolto nel regime fascista in quanto alto funzionario pubblico, membro della Regia Accademia d'Italia, collaboratore per l'organizzazione della Mostra Augustea della Romanit\u00e0 del 1937, Maiuri attravers\u00f2 indenne le epurazioni postbelliche, e fu anzi nominato, dal Governo Badoglio, reggente della Direzione che gi\u00e0 governava, e che continu\u00f2 a tenere fino ai 75 anni.\nDal 1936 tenne la cattedra di Antichit\u00e0 Pompeiane ed Ercolanesi all'Universit\u00e0 degli Studi di Napoli Federico II, e dal 1951 al 1956 quella di Storia Romana all'Istituto Suor Orsola Benincasa. Fu corrispondente dell'Accademia dei Lincei dal 1928, socio nazionale dal 1936 (riammesso gi\u00e0 nel 1946).\nGli scavi.\nDopo il decennio greco, i principali centri d'indagine dell'attivit\u00e0 di Maiuri furono i Campi Flegrei, Pompei ed Ercolano, e Capri.\nPer quanto riguarda i Campi Flegrei si ricordano gli scavi di Maiuri a Cuma, dove sotto l'Acropoli si credette di identificare l'antro della Sibilla cumana (1932), l'inizio dello scavo sistematico del vasto comprensorio che \u00e8 oggi il Parco Archeologico di Baia e sempre a Baia, nel 1959, l'avvio delle esplorazioni subacquee delle costruzioni sommerse dal bradisismo gi\u00e0 in epoca antica, gli scavi a Liternum per tentare di trovare la villa e la tomba di Scipione l'Africano.\nAd Ercolano Maiuri fece scavare dal 1927, abbandonando, come a Pompei, il metodo settecentesco dei cunicoli: dalle ricerche riemerse l'intera citt\u00e0 (per quanto non occupato da costruzioni), e i risultati furono pubblicati nel 1958.\nA Pompei fu poi dedicata, negli anni, una fittissima e costante attivit\u00e0, volta ad esplorarne i confini, a connettere gli scavi gi\u00e0 effettuati, a sgomberare la terra di riporto che era stata accumulata ai margini ed ostruiva la visione del sito, a restaurare strutture, a creare attrezzature per la fruibilit\u00e0 come l'Antiquarium, le biglietterie, i giardini ripiantumati, l'illuminazione. Alla fine del suo lavoro, solo un terzo della citt\u00e0 rimaneva non scavato.\nUlteriori esplorazioni Maiuri le condusse a Capri, luogo al quale era personalmente molto legato, in particolare sulla Villa Jovis e sul Palazzo a Mare, ed a Sessa Aurunca, dove guid\u00f2 gli scavi del teatro romano.\nRedasse egli stesso, nel 1956, la propria bibliografia."}
{"id": "135648", "revid": "287204", "url": "https://it.wikipedia.org/wiki?curid=135648", "title": "Enzo Siciliano", "text": "Biografia.\nNato a Roma da genitori originari di Bisignano (in provincia di Cosenza), laureato in filosofia, la sua formazione \u00e8 stata segnata da alcuni grandi protagonisti della cultura del Novecento: da Giacomo Debenedetti ad Alberto Moravia, da Pier Paolo Pasolini a Giorgio Bassani e Attilio Bertolucci. Fu sposato con Flaminia Petrucci, figlia di Hilde Brat e Concezio Petrucci, l'architetto delle citt\u00e0 nuove.\nPrima dell'esordio letterario e dell'attivit\u00e0 critica e pubblicistica, \u00e8 stato insegnante e funzionario della Rai di cui \u00e8 stato presidente tra il 1996 e il 1998.\nIn quest'ultima funzione, suscit\u00f2 scalpore la sua decisione di mandare in onda la diretta dell'apertura della stagione lirica del Teatro alla Scala di Milano con l'opera lirica \"Macbeth\" in prima serata su Raiuno al posto del telegiornale delle 20: era la prima volta che succedeva nella storia della televisione italiana.\nHa esordito nella narrativa con \"Racconti ambigui\" nel 1963 ed \u00e8 stato condirettore di \u00ab\"Nuovi Argomenti\"\u00bb e direttore del Gabinetto Vieusseux di Firenze. Con il romanzo sulla vita di Mozart \"I bei momenti\", nel 1998 Siciliano vince il Premio Strega; nella sua grande produzione letteraria bisogna certamente ricordare \"La notte matrigna\" del 1975, e gli ultimi interessantissimi e poco conosciuti \"Non entrare nel campo degli orfani\" 2002 ed il postumo \"La vita obliqua\" entrambi ambientati in una Calabria dura e ancestrale. Importante l'affresco letterario e storico che Siciliano fa in \"Campo dei fiori\" 1993 della vita culturale italiana degli anni 70 e 80.\nSi ciment\u00f2 nella regia cinematografica con il film \"La coppia\" (1973) e partecip\u00f2 come sceneggiatore ai film \"Io e lui\" (1973) di Luciano Salce e \"Il silenzio \u00e8 complicit\u00e0\" (1976) di Laura Betti. Degne di nota le sue appassionate biografie, sempre in bilico fra critica e letteratura: \"Vita di Pasolini\" e \"Puccini\".\nNella sua lunga esperienza come direttore di \u00abNuovi Argomenti\u00bb fu un tenace e attentissimo talent-scout. Fra le sue numerose \"scoperte\" ricordiamo gli scrittori Dario Bellezza, Franco Cordelli, Sandro Veronesi, Edoardo Albinati, Aurelio Picca, Andrea Carraro, Mario Desiati, Alessandro Piperno, Leonardo Colombati e Lorenzo Pavolini e i critici Massimo Onofri, Raffaele Manica e Emanuele Trevi.\nCome prefatore e critico ha scritto su Giuseppe Gioachino Belli, Camillo Boito, Antonio Fogazzaro, Luigi Pirandello, Salvatore Di Giacomo, Alberto Savinio, Giovanni Papini, Sandro Penna, Anna Banti, Vitaliano Brancati, Carlo Cassola, Giovanni Testori, Alberto Moravia, Achille Campanile, Mario Soldati, Ennio Flaiano, Cesare Brandi, Giacomo Debenedetti, Thomas Hardy, Cees Nooteboom, Joseph Conrad, Tristan Corbi\u00e8re, Henry Miller, e ha anche tradotto \"Macbeth\" di William Shakespeare e \"Berenice\" di Jean Racine, e adattato \"Nella gabbia\" di Henry James per il teatro.\nNegli anni 80 condusse per qualche tempo il programma \"Taglio di terza\" su Radio 2.\nIl vasto patrimonio librario di Enzo Siciliano \u00e8 confluito interamente in un fondo apposito depositato a Roma presso la biblioteca Casa delle Letterature e disponibile alla libera consultazione degli utenti.\nPremi letterari.\nInoltre, i romanzi \"Rosa pazza (e disperata)\" nel 1973 e \"La principessa e l'antiquario\" nel 1981 sono entrati nella cinquina finalista del Premio Strega."}
{"id": "135652", "revid": "115966595", "url": "https://it.wikipedia.org/wiki?curid=135652", "title": "Principio di complementarit\u00e0", "text": "In meccanica quantistica il principio di complementarit\u00e0 afferma che il duplice aspetto di alcune rappresentazioni fisiche dei fenomeni a livello atomico e subatomico non pu\u00f2 essere osservato contemporaneamente durante lo stesso esperimento.\nIl principio fu enunciato da Niels Bohr al Congresso internazionale dei fisici del 1927 (tenutosi a Como in occasione del centenario della morte di Alessandro Volta), rendendo in qualche modo meno stridenti con la concezione della fisica classica, e anche con la logica, i dualismi quantistici e in particolare quello fra natura corpuscolare e ondulatoria (dualismo onda-particella).\nCorpuscoli e onde.\nFino alla fine dell'Ottocento con la fisica classica le leggi della meccanica di Newton descrivevano il mondo macroscopico, non solo dei fenomeni meccanici, ma anche di quelli termici e acustici, mentre per i fenomeni elettromagnetici si ricorreva alle leggi di Maxwell. Perci\u00f2 fenomeni meccanici e ondulatori rimanevano sostanzialmente distinti. Quando per\u00f2 si inizi\u00f2 a studiare il mondo su piccola scala, ci si rese conto delle contraddizioni che questa suddivisione comportava: mentre da un lato la diffrazione degli elettroni evidenziava l'aspetto ondulatorio delle particelle, che quindi mostravano di possedere entrambi i comportamenti validando l'ipotesi di de Broglie, dall'altro lo spettro del corpo nero (1900), l'effetto fotoelettrico (1905), l'effetto Compton (1926) e l'emissione spontanea (1927) potevano essere spiegati solo ammettendo che le onde elettromagnetiche fossero formate da corpuscoli aventi energia con un valore fisso e indivisibile (quanti), detti poi fotoni.\nAltri dualismi.\nLa meccanica quantistica contempla diversi altri dualismi, come ad esempio:\nComplementarit\u00e0.\nTrovandosi di fronte a contraddizioni, Bohr le consider\u00f2 solo apparenti e le risolse postulando che gli aspetti duali sono complementari, in senso concettuale, ma anche fisico, in quanto escludentisi a vicenda: l'osservazione dell'uno in un singolo processo sperimentale preclude cio\u00e8 quella dell'altro. La versione originale di complementarit\u00e0 fu tra la rappresentazione spazio-temporale e la causalit\u00e0, a cui affianc\u00f2 quella tra la rappresentazione corpuscolare e ondulatoria.\nLa situazione fu cos\u00ec descritta da Heisenberg: \u00abAnche se esiste un corpo di leggi matematiche \"esatte\", queste non esprimono relazioni tra oggetti esistenti nello spazio-tempo; \u00e8 vero che approssimativamente si pu\u00f2 parlare di \"onde\" e \"corpuscoli\", ma le due descrizioni hanno la stessa validit\u00e0. Per converso, la descrizione cinematica di un fenomeno necessita dell'osservazione diretta; ma poich\u00e9 osservare significa interagire, ci\u00f2 preclude la validit\u00e0 rigorosa del principio di causalit\u00e0.\u00bb\nIn altre parole:"}
{"id": "135655", "revid": "695564", "url": "https://it.wikipedia.org/wiki?curid=135655", "title": "Dissennatore", "text": ""}
{"id": "135657", "revid": "16066", "url": "https://it.wikipedia.org/wiki?curid=135657", "title": "Incanto Fidelius", "text": ""}
{"id": "135661", "revid": "16793", "url": "https://it.wikipedia.org/wiki?curid=135661", "title": "Cacciatore (Harry Potter)", "text": ""}
{"id": "135663", "revid": "174925", "url": "https://it.wikipedia.org/wiki?curid=135663", "title": "Pietra filosofale", "text": "La pietra filosofale o pietra dei filosofi (in latino: \"lapis philosophorum\") \u00e8, per eccellenza, la sostanza catalizzatrice simbolo dell'alchimia, capace di risanare la corruzione della materia.\nPropriet\u00e0.\nLa pietra filosofale sarebbe dotata di tre propriet\u00e0 straordinarie:\nIl \"triplo potere\" della pietra filosofale avrebbe valore iniziatico; essendo considerato l'oro un metallo \"immortale\", capire come produrlo a partire da metalli vili significa sapere come rendere immortale un corpo mortale. Lo scopo della pietra era quindi trasmutare l'alchimista stesso, che ingerendola avrebbe ridestato la propria anima alla veggenza, ascendendo al soprannaturale.\nL'oro inoltre \u00e8 simile alla luce che \u00e8 simile allo spirito. Convertire tutti i metalli in oro significa perci\u00f2 trasformare la materialit\u00e0 in spirito. Molte leggende tuttavia, attribuiscono a tale elemento altre propriet\u00e0, o ne sottraggono alcune. Alcune speculano anche sul fatto che l'elemento in realt\u00e0 non debba essere forzatamente solido e che esso sia una polvere rossa molto densa o addirittura un materiale giallastro simile all'ambra.\nCi\u00f2 non vuol dire che la pietra filosofale fosse l'oggetto di semplici leggende, di visioni utopiche, o di desideri avidi: l'alchimista, anzi, era tenuto a raggiungere un elevato livello di moralit\u00e0, condizione indispensabile per la riuscita della sua Opera, che gli impediva di arricchirsene a fini egoistici. L'oro, piuttosto, era ricercato soprattutto per essere utilizzato come catalizzatore nelle reazioni chimiche, cio\u00e8 per portare a termine le trasformazioni, essendo apprezzato da sempre come l'unico metallo conosciuto in grado di restare inalterabile nel tempo. \nContesto filosofico.\nIl valore attribuito all'oro aveva origine da antiche dottrine confluite nella filosofia neoplatonica, la quale riconduceva all'Uno la molteplicit\u00e0 dell'universo, deducendone che tutti gli elementi risultassero composti della stessa sostanza aurea primordiale, identica in ognuno di essi ma presente in proporzioni diverse. Per riportarli alla loro purezza originaria appariva lecito variare tali proporzioni con l'intervento di un agente catalizzatore. Quell'etere, o \u00abquintessenza\u00bb, era secondo gli alchimisti il composto principale della pietra filosofale, la cui maggiore o minore presenza era ci\u00f2 che determinava appunto la variet\u00e0 e le mutazioni della materia.\nIl \"lapis philosophorum\" o \u00abquintessenza\u00bb sarebbe risultato in particolare dalla sintesi di due polarit\u00e0 contrapposte, quali il mercurio, associato all'aspetto passivo e lunare dell'etere, e lo zolfo, associato al lato attivo e solare dello spirito.\nTutta la natura, secondo il platonismo, essendo vitalizzata dalle Idee, risultava intimamente popolata da energie e forze arcane, celate nell'oscurit\u00e0 della materia, che era compito del filosofo risvegliare. Il dualismo tra spirito e materia si rifletteva nella corrispondenza tra macrocosmo e microcosmo, tra l'officina esteriore e il laboratorio interiore, dando luogo ad un'analogia recondita tra la possibilit\u00e0 di un'evoluzione personale dell'alchimista, e la convinzione che tutti i metalli presenti nelle viscere della terra fossero destinati a ridiventare oro:\nRealizzando la pietra, dunque, l'alchimista semplicemente accelerava il percorso naturale, intervenendo attraverso le opportune trasmutazioni, combinazioni di calore, ed eliminazione delle scorie.\nOltre al neoplatonismo, il sostrato filosofico sotteso alla pietra filosofale \u00e8 la concezione aristotelica per cui la materia possiede un suo modo specifico di evolversi, una tendenza a mettere in atto la propria essenza, prescindendo dai meccanismi agenti dall'esterno di natura accidentale. \u00c8 proprio nel raggiungimento dell'essenza, e nella contemporanea rimozione degli aspetti accidentali, che interviene l'azione della pietra filosofale:\nOccorre cio\u00e8 dapprima disciogliere e scomporre i diversi elementi materiali nella loro sostanza originaria, qui intesa come \"Acqua remota\", per poi ricomporli nuovamente in una sintesi superiore: \"solve et coagula\" era appunto il motto degli alchimisti. Tale sostrato universale consiste nella linfa vitale dell'Anima del mondo, che permea di s\u00e9 ogni elemento della realt\u00e0, ed \u00e8 altrimenti detta \"Azoth\", acronimo cabbalistico di 4 lettere (\"A-Z-\u03a9-Th\"), simbolizzante il mercurio. L'Azoth etereo, sinonimo della vita e dell'umido, andava quindi permeato degli influssi ignei delle stelle perch\u00e9 si realizzassero le nozze chimiche che danno luogo alla pietra filosofale. A tal fine, pare si dovesse adoperare un forno speciale denominato \"athanor\".\nStoria.\nIl concetto sembra aver origine dalle teorie dell'alchimista musulmano Jabir ibn Hayyan. Egli analizz\u00f2 ciascuno dei quattro elementi aristotelici (fuoco, acqua, terra, aria) nei termini delle quattro qualit\u00e0 di base: \"caldo\", \"freddo\", \"secco\" e \"umido\". Secondo questo schema, il fuoco era caldo e secco, la terra fredda e secca, l'acqua fredda e umida, e l'aria calda e umida. Teorizz\u00f2 inoltre che ogni metallo fosse una combinazione di questi quattro principi, contrapposti a coppie, e spesso presenti in quantit\u00e0 pi\u00f9 o meno variabile: l'oro, metallo perfetto, scaturiva da una loro sintesi armonica.\nLe dottrine alchemiche elaborate dagli Arabi si diffusero in seguito attraverso la Spagna permeando il Medioevo cristiano: la pietra filosofale venne allora assimilata a Cristo, disceso tra gli uomini nel mondo della materia per trasmutarla attraverso la sua Morte e Risurrezione, e consentire la rinascita spirituale dell'umanit\u00e0. In ambito ermetico fu anche identificata con il sacro Graal.\nTra gli esponenti medievali della scolastica, Ruggero Bacone descrisse dettagliatamente l'uovo filosofico come un sinonimo della pietra. Celebre cultore dell'alchimia fu Alberto Magno, autore di diversi scritti su quest'argomento, e maestro di Tommaso d'Aquino, al quale \u00e8 attribuito a sua volta un \"Trattato della pietra filosofale\". Tommaso vi descrisse vari procedimenti per ottenerla, come quelli di calcinazione e distillazione:\nPer secoli e secoli alchimisti e scienziati continuarono a rivolgere tutti i loro sforzi alla ricerca della pietra, specialmente durante il Rinascimento. Nel \"Liber de arte chymica\", attribuito a Marsilio Ficino, si sostiene che la pietra consta di due parti: una \u00e8 il Sole terrestre, cio\u00e8 l'oro, dato che il simile pu\u00f2 nascere solo dal simile, l'altra il mercurio, per la sua capacit\u00e0 di sciogliere i corpi, e di permearli in profondit\u00e0. Se Cristo fu assimilato all'oro, oppure allo Zolfo, Maria fu accostata al Mercurio filosofico, in quanto minerale vergine: \nSempre nel Rinascimento, l'alchimista svizzero Paracelso riteneva possibile la realizzazione della pietra filosofale e di un elisir di lunga vita a partire dall'\"Alkahest\", da lui considerato un solvente universale dal quale deriverebbero tutti gli altri elementi.\nA numerosi personaggi fu attribuita la scoperta della pietra filosofale, tra cui Nicolas Flamel, Federico Gualdi, il Conte di Saint-Germain, Giacomo Casanova. Alla corte dell'imperatore Rodolfo II, John Dee avrebbe operato una trasmutazione del piombo in oro di fronte a testimoni. Tra i vari trattati di carattere alchemico, il \"Mutus liber\", o \"libro senza parole\", pubblicato nel XVIII secolo, forniva istruzioni in linguaggio simbolico per costruire una pietra filosofale, contenente un insieme di 15 illustrazioni.\nAnche Cagliostro nel Settecento afferm\u00f2 di esserne in possesso, e di saper operare trasmutazioni dai metalli vili in oro. Tra il XVIII e il XIX secolo l'artigiano Christophe Bettally riconobbe un collegamento tra pietra filosofale e fuoco filosofico, che scalda senza azione meccanica dando origine allo spirito racchiuso nella sua essenza.\nSimbologie.\nI riferimenti alla pietra filosofale potevano essere celati sotto numerosi simboli. In quanto unione degli opposti inconciliabili vi si alludeva in geometria con la quadratura del cerchio, ricorrendo a figure come un quadrato inscritto in un cerchio e un triangolo, oppure un quadrato sormontato da una croce, o ancora una piramide poggiata su un cubo a formare la \u00abpietra cubica a punta\u00bb.\nLa combinazione di zolfo e mercurio d\u00e0 luogo chimicamente al cinabro, che si presenta come una pietra dal colore rosso vermiglione, usato in ambito medico e religioso, o per indorare oggetti. \nAl di l\u00e0 delle sue valenze chimiche, la pietra filosofale poteva essere raffigurata anche sotto forma di uovo, per il suo significato cosmologico di ricettacolo e origine ancestrale della vita; dell'uroboro, cio\u00e8 del serpente che si morde la coda e quindi della capacit\u00e0 di ricondurre ogni realt\u00e0 al suo principio incorruttibile; o della fenice, che in maniera analoga risorge ciclicamente dalle sue ceneri.\nInflusso culturale.\nL'influsso culturale della pietra filosofale non \u00e8 limitato alle sperimentazioni sulle propriet\u00e0 fisiche degli elementi; ma si estende fino a diventare simbolo della trasformazione psicologica dell'individuo, della sua evoluzione in senso spirituale. Carl Gustav Jung, in particolare, vedeva nella pietra filosofale la metafora dello sviluppo psichico di ogni essere umano, la forza che lo spinge verso la propria identit\u00e0 attraverso una sempre maggiore differenziazione."}
{"id": "135666", "revid": "599013", "url": "https://it.wikipedia.org/wiki?curid=135666", "title": "Paste di meliga", "text": "Le paste di meliga (in piemontese \"paste 'd melia\") sono un biscotto frollino tipico del Piemonte, in particolare delle Valli di Lanzo, del cuneese, del biellese e bassa Val di Susa. \nSono dolci a base di farina di frumento, farina di antico mais piemontese (\"melia\" o \"meira\" in piemontese), burro, zucchero, miele, uova e scorza di limone.\nStoria.\nDi origine antica, si vuole che siano nati per necessit\u00e0 di fronte ad un cattivo raccolto che aveva fatto salire alle stelle il prezzo del frumento. I fornai cominciarono quindi a mescolare il fior di farina (oggi definito farina 00) con il frumento di mais, cio\u00e8 con la farina ricavata dal mais macinata finissima, del tipo non utilizzabile per la polenta ma destinata a confezionare dolci. La peculiarit\u00e0 della macinazione molto fine favorisce la realizzazione di un biscotto dal gusto particolarmente definito e di struttura molto friabile.\nProduzione.\nLe paste di meliga sono dolci tipici della zona del Cuneese, in particolare del Monregalese, cio\u00e8 di Mondov\u00ec, ma sono diffuse anche in altre zone del Torinese (in particolare in Val Susa, Val Cenischia, Val Chisone) e in provincia di Biella.\nSi distinguono, tra le altre, le p\"aste 'd melia 'd Sant'Ambreus\" a Sant'Ambrogio di Torino, le paste di Pamparato e quelle di Sanfront e Barge. Queste ultime prendono il nome di \u201cbatiaje\u201d, poich\u00e9 era tradizione offrirle quando si faceva battezzare un neonato (\"f\u00e9 bati\u00e9\" in lingua piemontese). \nLe paste di meliga di Pamparato sono pi\u00f9 note come biscotti di Pamparato.\nCertificazioni.\nLa regione Piemonte ha conferito alle paste di meliga la certificazione PAT nel 1999.\nLe paste di meliga del monregalese sono un \"presidio\" Slow Food; i produttori certificati sono sette:\nFormati.\nLe paste di meliga sono un dolce semplice e facilmente confezionabile in ambito domestico. \u00c8 ugualmente facile apportare qualche variazione.\nI formati pi\u00f9 comuni sono tondi o rettangolari, hanno una dimensione di 7-10 cm di diametro o 10-12 di lunghezza e un peso di 10-20 grammi. Vengono disposte sulle placche da forno schiacciando la pasta fuori da una siringa da pasticciere con la bocchetta a stella, che lascia sul biscotto caratteristiche striature.\nAffini alle paste di meliga sono le \"lose\" della Valle di Susa, dove assieme alla farina di mais si usano anche le armelline e l'albume d'uovo.\nDiffusione.\nLe paste di meliga sono passate da dolce fatto in casa a frollino da prima colazione, prodotto industrialmente.\nIn molti casi, tuttavia, la resa a livello industriale non \u00e8 risultata soddisfacente, al punto che si sta cercando di tutelare in qualche modo il prodotto artigianale.\nLe paste di meliga prodotte dai soci del \"Consorzio delle Paste di Meliga del Monregalese\" sono considerate un \"presidio\" Slow Food e ne \u00e8 stata messa a punto una filiera che ne garantisca la qualit\u00e0.\nEventi e Manifestazioni.\nTra gli eventi e le manifestazioni legate alle paste di mliga si ricordano:"}
{"id": "135667", "revid": "11684", "url": "https://it.wikipedia.org/wiki?curid=135667", "title": "Meliga", "text": ""}
{"id": "135668", "revid": "13388", "url": "https://it.wikipedia.org/wiki?curid=135668", "title": "Frollino", "text": ""}
{"id": "135669", "revid": "1632387", "url": "https://it.wikipedia.org/wiki?curid=135669", "title": "Necrosi", "text": "La necrosi (pronuncia: n\u00e8crosi o necr\u00f2si) \u00e8 una forma di morte cellulare in cui le membrane cellulari si sfaldano e gli enzimi cellulari fuoriescono e infine digeriscono la cellula. La necrosi provoca una reazione ospite locale, chiamata infiammazione, indotta da sostanze rilasciate da cellule morte e che serve a eliminare i detriti e avviare il successivo processo di riparazione. Gli enzimi responsabili della digestione della cellula derivano dai lisosomi e possono provenire dalle stesse cellule morenti o da leucociti reclutati come parte della reazione infiammatoria. La necrosi \u00e8 spesso il culmine di un danno cellulare reversibile che non pu\u00f2 essere corretto. I meccanismi biochimici della necrosi variano con diversi stimoli nocivi. Questi meccanismi includono: il fallimento della generazione di energia sotto forma di ATP a causa della ridotta fornitura di ossigeno o del danno mitocondriale; inducono danno alle membrane cellulari, inclusa la membrana plasmatica e le membrane lisosomiali, che si traduce in perdite di contenuto cellulare, compresi gli enzimi; danno irreversibile ai lipidi cellulari, alle proteine e agli acidi nucleici, che possono essere causati da specie reattive dell'ossigeno (ROS); e altri.\nClassificazione.\nMorfologicamente esistono i seguenti tipi distinti di necrosi:"}
{"id": "135671", "revid": "78273", "url": "https://it.wikipedia.org/wiki?curid=135671", "title": "Biscotti di Pamparato", "text": ""}
{"id": "135677", "revid": "345405", "url": "https://it.wikipedia.org/wiki?curid=135677", "title": "Informatico", "text": "Informatico \u00e8 il termine generico per indicare una delle tante figure professionali impiegate nell'informatica in ambito aziendale, industriale e scientifico. Tali professioni appartengono al settore terziario avanzato.\nNascita e sviluppo.\nLa nascita dell'informatica come disciplina scientifica risale al 1953 presso il \"University of Cambridge Computer Laboratory\" con il nome di \"Diploma in Numerical Analysis &amp; Automatic Computing\". In Italia, all'Universit\u00e0 di Pisa, Rettore Alessandro Faedo, gli studi di Informatica divennero \"Corso di Laurea in scienze dell'Informazione\" nel 1969.\nLa figura dell'informatico, come persona impiegata nell'elaborazione dei dati, nasce prima, verso la fine degli anni cinquanta, quando l'elaboratore elettronico comincia a diffondersi al di fuori degli istituti scientifici e di ricerca. I primi informatici non potevano quindi essere persone con un curriculum di studi specifico, e si formavano direttamente sul lavoro. D'altra parte quel che serviva, allora, erano soprattutto doti personali di \"logica\", \"perseveranza\", \"metodo\", \"destrezza\" e \"precisione\" nell'uso di macchine, con nozioni di \"elettrotecnica\", \"fisica\", \"meccanica\". I \"centri meccanografici\", cos\u00ec si chiamavano le prime unit\u00e0 organizzative dedicate alla elaborazione dei dati. Comprendevano 4 figure professionali fondamentali: \nA fine anni sessanta il Centro meccanografico divenne \"Centro Elaborazione Dati\" (CED), ma la definizione originaria rimase per molti anni nel linguaggio comune, soprattutto nella Pubblica Amministrazione. In quegli anni si aggiunse alle figure professionali quella dell'analista, che doveva fungere da interfaccia tra il CED e gli Uffici Utenti, soprattutto per lo studio iniziale (analisi, appunto) delle nuove applicazioni.\nNegli anni settanta, con l'avvento di sistemi operativi sempre pi\u00f9 potenti e complessi, e lo sviluppo di nuove modalit\u00e0 di elaborazione, come il teleprocessing, gli operatori con maggiori capacit\u00e0 divennero sistemisti, e nel contempo inizi\u00f2 una naturale scissione tra il personale dedicato alle applicazioni e il personale dedicato all'operativit\u00e0 del centro. In questo periodo alcune aziende danno il via a quel processo che negli anni ottanta si chiamer\u00e0 \"esternalizzazione\", estraendo il \"servizio\" del Centro Elaborazione Dati (ex CED) dalla struttura dell'azienda, facendone una societ\u00e0 a s\u00e9 stante (ad esempio Datamont, dalla Montedison, ed Enidata, dall'ENI).\nLa comparsa del \"personal computer\" nei primi anni ottanta fu visto, dal personale informatico, prima con sufficienza e fastidio, poi come pericolo che insidiava il suo potere nell'ambito dell'intera organizzazione. Di fatto stava nascendo l'Informatica \"distribuita\". Il Capo Centro \u00e8 diventato ormai un manager a cui si chiede di gestire una unit\u00e0 complessa spesso con una doppia anima (sviluppo e servizio). Solo la perforatrice, in tutti questi anni rimane una figura professionale statica. Anzi, proprio negli anni ottanta comincia il suo declino, per una serie di ragioni:\nGli anni novanta rappresentano il periodo di svolta del CED tradizionale verso una gestione dei servizi informatici data in esternalizzazione a societ\u00e0 terze. In azienda rimane (nel migliore dei casi, ma non sempre) un team ristretto di esperti di alto profilo. Contemporaneamente iniziano ad affermarsi, come nuove soluzioni software, i sistemi integrati ERP, che gradualmente sostituiscono le soluzioni software gestionali sviluppate all'interno dell'azienda.\nLa complessit\u00e0 sempre maggiore delle basi di dati fa nascere altre figure professionali dedicate, come l'analista e l'amministratore di base dati. Infine, con l'avvento dell'uso di internet come strumento operativo nascono le ultime figure professionali (in ordine di tempo), rispettivamente per la gestione della rete o delle reti e per la gestione delle applicazioni web.\nLe figure professionali oggi.\nNonostante il fatto che nei paesi anglofoni vi siano almeno quattro gradi di esperienza: \"junior\", \"middle\", \"senior\", \"lead\"; solitamente in Italia esiste la distinzione tra \"junior\" e \"senior\", ad indicare il livello di esperienza raggiuntoma senza un parametro di riferimento universalmente riconosciuto. Le funzioni illustrate per le varie figure professionali sono le pi\u00f9 significative, in realt\u00e0 aziendali molto strutturate, soprattutto case produttrici di software e societ\u00e0 di consulenza, esistono diversificazioni spesso marcate, dovute soprattutto alla \"parcellizzazione\" del lavoro di analisi, sviluppo e collaudo.\nLe denominazioni sono quelle di uso comune, a volte in italiano, a volte in inglese. Spesso con il termine \"Tecnico Informatico\" si individua la figura che racchiude competenze e conoscenze trasversali non divisibili (vedi i profili Eucip). Tali figure inglobano buona parte dei termini in seguito elencati. Le classificazioni dei ruoli informatici disponibili secondo la Comunit\u00e0 economica europea, sono cos\u00ec differenziati:\nI profili europei e-CF e relativi livelli di inquadramento sono stati inseriti all'interno del CCNL Terziario firmato da Confcommercio, Filcams CGIL, Fisascat CISL e UILTuCS UIL nel marzo 2015. Altri sistemi di classificazione delle professioni informatiche:\nSupporto tecnico ai clienti.\n\u00c8 la parte tecnica di supporto delle problematiche dei clienti - utenti interni o esterni di una azienda. Molto spesso viene indicata con i termini Assistenza alla clientela, \"Customer Care\", \"Helpdesk\", \"Service Desk\", \"Front-End\" o altri termini equipollenti. Pu\u00f2 essere divisa in pi\u00f9 livelli (in genere 1\u00b0, 2\u00b0 e 3\u00b0 se la complessit\u00e0 degli interventi lo richiede) se necessario oppure prevedere un unico livello di \"front-end\" a cui viene demandato tutto l'onere di seguire la parte ticketing di una problematica e la sua relativa risoluzione.\nIl personale addetto a questa funzione, nel caso di unico livello, deve necessariamente possedere una elevatissima specializzazione (\"IT Specialist\") nel campo IT (hardware, software, rete, sistemi, sicurezza, normative, ecc. ); dovendo ricercare possibili soluzioni o alternative al problema riportato dai clienti; non ultimo gestendo anche la parte emozionale che spesso \u00e8 molto critica in particolari situazioni. Per questo \u00e8 necessaria molta esperienza ed una buona dose di diplomazia.\nLaurea in informatica.\nI principali contenuti formativi di un Corso di Laurea in Informatica sono orientati verso una formazione di base nel campo delle \"Scienze e Tecnologie Informatiche\" che consenta al laureato di inserirsi in attivit\u00e0 lavorative che richiedono familiarit\u00e0 col metodo scientifico e capacit\u00e0 di applicazione di metodi e tecniche innovative e di applicazione di sistemi digitali per l'elaborazione e la comunicazione delle informazioni.\nIl principale obiettivo del Corso di Laurea in Informatica \u00e8 la formazione di figure professionali capaci di operare in settori applicativi dell'area delle tecnologie dell'informazione e della comunicazione, individuati da opportuni curricula, che consentano loro di inserirsi efficacemente in determinate attivit\u00e0 lavorative e nella progettazione di sistemi di elaborazione e trasmissione delle informazioni. Tipiche figure professionali dell'ICT sono lo sviluppatore di applicazioni software, il gestore di reti informatiche, il progettista di sistemi informativi, il progettista di applicazioni in ambiente Internet o rete locale, il progettista di architetture con mansioni di gestione, stima e collaudo di sistemi informatici inerenti alla trasmissione ed elaborazione delle informazioni.\nDopo la riforma operata dal D.M 509/99 i corsi di laurea di Informatica erano distinti in due classi: \nEntrambe le lauree danno l'accesso alla professione di \"Ingegnere dell'informazione\" nel settore C dell'albo degli Ingegneri.\nDopo la riforma operata dal D.M. 270/2004 i corsi di laurea di Informatica sono distinti nelle seguenti classi:\nSia i laureati del vecchio ordinamento che quello del nuovo possono avere accesso al suddetto albo.\nCertificazioni professionali riconosciute extra percorsi universitari.\n1) Rif. Normativa CEE Iso/Iec 17024/03 - Eucip Qualification Framework\nNel quadro delle certificazioni a valenza europea esistono i profili Eucip IT Administrator Fundamentals con i singoli moduli elettivi di certificazione (hardware, sistemi, rete, sicurezza, sicurezza avanzata) ed il modulo \"IT Administrator Fundamentals Core\" che li comprende tutti. Generalmente il ruolo corrispondente \u00e8 \"IT Systems Administrator\" per la parte \"IT Administrator Fundamentals Core\" oppure, per i singoli moduli, un ruolo specifico, come ad esempio il tecnico di rete o il tecnico hardware, sicurezza aziendale, sistemista.\nL'Associazione Italiana per l'Informatica ed il Calcolo Automatico(AICA) \u00e8 l'ente erogatore ufficiale italiano per le certificazioni Patente europea per l'uso del computer (Ecdl) ed Eucip Core/ITAF - vendor independent. Le sessioni di esame vengono effettuate nei vari atenei universitari, oppure presso i \"Test Center\" accreditati ed autorizzati da suddetto ente.\nAnche diverse societ\u00e0 informatiche (vendors) hanno creato delle proprie certificazioni professionali, come ad esempio: Microsoft, Oracle, VMware, eccetera. Queste ultime certificazioni fanno riferimento esclusivamente ai loro prodotti e non rientrano in alcun modo ad uno standard ISO europeo. Alcuni esempi di certificazioni sono Microsoft Certified Professional o Microsoft Certified Solutions Expert. Alcune aziende (es: Cisco) hanno realizzato percorsi di certificazione paralleli (IT essentials, CompTIA A+) che a loro volta sfociano nella certificazione finale Eucip presso centri accreditati. \nUn'altra organizzazione che eroga certificazioni professionali informatiche \u00e8 la Computing Technology Industry Association.\n2) Certificazione UNI11506/2013 di valenza solo Italiana dopo l'emanazione del Dlgs 16/01/2013.\nLa Norma 11506, pur essendo nata con modalit\u00e0 assolutamente indipendente, si inserisce a pieno titolo nel nuovo sistema nazionale delle certificazioni adottato in Italia a seguito della pubblicazione sulla Gazzetta Ufficiale del Decreto Legislativo 13/13 (decreto legislativo del 16 gennaio 2013 n.13). \nIl Decreto delinea un -sistema nazionale- di certificazione delle competenze, comunque acquisite, al fine di valorizzare ogni competenza posseduta dalla persona, in una logica di apprendimento permanente, secondo standard minimi nazionali che assicurino la validit\u00e0 di ci\u00f2 che si certifica e di conseguenza la spendibilit\u00e0. Chiaramente deriva da quanto gi\u00e0 prestabilito dalla EU come standard nella Eqf iso 17024 del 2003 Eucip in ambito europeo formulando uno scenario \"solo italiano\" che male si coniuga nel quadro dell'unione europea limitando - de facto - la libera circolazione dei tecnici informatici sul territorio europeo ovvero ( in questo caso ) l'ingresso lavorativo nel nostro paese.\nProfili oggetto di certificazione "}
{"id": "135682", "revid": "125920638", "url": "https://it.wikipedia.org/wiki?curid=135682", "title": "Bastet", "text": "Bastet (anche Bastit) \u00e8 una divinit\u00e0 egizia appartenente alla religione dell'antico Egitto, venerata gi\u00e0 a partire dalla II dinastia (2890 a.C.). Col nome di Bast, era originariamente la dea della guerra nel Basso Egitto, la regione del delta del Nilo, prima dell'unificazione delle culture dell'Egitto (cio\u00e8 fino al 3100 a.C. circa); nel corso dei secoli fu rappresentata con le sembianze di gatta, assumendo caratteristiche miti e protettive. Il suo nome pu\u00f2 anche essere traslitterato come Baast, Ubaste e Baset. Nella mitologia greca era anche nota come Ailuros (dal greco \"\u00e1ilouros\", gatto). Era una delle pi\u00f9 importanti e venerate divinit\u00e0 dell'Antico Egitto, dea della casa, dei gatti, delle donne, della fertilit\u00e0 e delle nascite.\nStoria.\nDal Periodo arcaico al Nuovo Regno: Bast.\nLe varie culture dell'Egitto arcaico, confluite in una all'unificazione del Paese (ca. 3125 a.C.), avevano diverse divinit\u00e0 con le stesse funzioni e gli stessi attributi iconografici: nel III millennio a. C., Bastet o, pi\u00f9 correttamente, Bast (nome con cui fu nota fino al Periodo tardo) era rappresentata sia integralmente come leone sia come donna con la testa di leone. Sin dai tempi dei \"Testi delle Piramidi\" (V e VI dinastia), Bast era immaginata sia come madre protettiva che come terribile vendicatrice; una formula raccomanda di dichiararsi \"figli di Bastet\" per sfuggire alle epidemie. Il leone era considerato la pi\u00f9 feroce belva africana; gli antichi osservavano le leonesse cacciare in gruppo: ebbe cos\u00ec origine la rappresentazione di Bast come dea della guerra e protettrice delle Due Terre. Nell'Alto Egitto, la dea-leonessa Sekhmet ne fu la corrispettiva divinit\u00e0 leonina della guerra. Diversamente da molte divinit\u00e0 fuse in un'unica entit\u00e0 con l'unione delle Due Terre, Bast e Sekhmet rimasero ancora per molto tempo due personalit\u00e0 ben distinte nel pantheon egizio.\nIl pantheon dell'antica religione egizia era in costante evoluzione. Durante la XVIII dinastia, Tebe divenne la capitale del Paese: in questo modo Amon, patrono della citt\u00e0, divenne la suprema divinit\u00e0 nazionale. I sacerdoti del tempio di Amon ebbero modo di modificare i livelli d'importanza e di influenza degli altri dei; per esempio, Amon-Ra acquis\u00ec un'importanza fondamentale nel Nuovo Regno. Tuttavia, le differenze di significato che Bast e Sekhmet assunsero nelle rispettive regioni d'influenza ne imped\u00ec la fusione in un'unica divinit\u00e0. In questa epoca, il ruolo di Bast come dea della guerra cominci\u00f2 ad attenuarsi a favore di Sekhmet, che a sua volta andava prendendo connotati di grande violenza e ferocia. \nFu durante il Nuovo Regno che gli scribi cominciarono ad aggiungere il suffisso femminile al suo nome, passando dalla grafia \"Bast\" a \"Bastet\". Probabilmente apportarono questa modifica per evidenziare la \"t\" finale, propria appunto dei nomi femminili, che spesso non veniva pronunciata. Questo nuovo nome avrebbe avuto maggiore successo fra gli egittologi.\nIl Periodo tardo: Bastet.\nGli egittologi Turner e Bateson stimano che durante la XXII dinastia (945 a.C. - 715 a.C.), l'antica Bast pass\u00f2 dall'essere una dea leonina al venire definitivamente rappresentata come una divinit\u00e0 protettiva e rassicurante dalle sembianze di gatto, mentre, viceversa, Sekhmet veniva descritta come particolarmente violenta e temibile. Poich\u00e9 i gatti domestici tendono ad avere un comportamento mite e protettivo nei confronti del padrone e della sua casa, cos\u00ec gli egiziani cominciarono a vedere Bastet come una buona madre, spesso raffigurata insieme a cuccioli di gatto. Un amuleto di Bastet attorniata da gattini era frequente fra le donne che desideravano una gravidanza: tanti cuccioli quanti figli si sperava di avere. \nAssimilazione con le dee Uadjet, Mut e Iside.\nIn quanto madre divina e, pi\u00f9 nel dettaglio, divinit\u00e0 protettrice del Basso Egitto, Bastet fu spesso associata alla dea Uadjet, la principale patrona del Basso Egitto. Assunse infine il nome di Uadjet-Bast, in parallelo con l'accostamento fra Sekhmet e Nekhbet, patrona principale dell'Alto Egitto (la dea Sekhmet-Nekhbet). Alla fine, la sua posizione di preminenza nel Basso Egitto la port\u00f2 a essere legata con la pi\u00f9 importante dea Mut, la cui influenza si era notevolmente accresciuta insieme a quella di Amon-Ra: risultato di questo sincretismo fu la dea Mut-Uadjet-Bast. Subito dopo, nel costante mutamento del pantheon egizio, Mut assunse anche l'identit\u00e0 di Sekhmet-Nekhbet.\nL'emergere di divinit\u00e0 simili port\u00f2 a una certa confusione teologica: alcuni documenti conferiscono a Bastet l'epiteto di \"Signora del sistro\" (pi\u00f9 pertinente con la dea Hathor), altri la presentano come un aspetto di Iside (anche Mut fu assimilata a Iside), mentre i greci la videro come una divinit\u00e0 lunare piuttosto che come solare; Bastet era, in origine, una dea decisamente legata al sole. \nIl Periodo tolemaico.\nI nativi sovrani egizi furono sostituiti, con interruzioni, da re persiani (dal 525 a.C.) fino all'instaurazione della Dinastia tolemaica, che govern\u00f2 il Paese per tre secoli (332 a.C. - 30 a.C.). I faraoni tolemaici preservarono le pratiche e le credenze tradizionali dell'Egitto, ma spesso interpretandole in relazione alla loro personale cultura greca. Cos\u00ec, alla gi\u00e0 complessa teologia di Bastet, si aggiunse una certa ellenizzazione della dea, che prese anche il nome di Ailuros (dal greco \"\u00e1ilouros\", gatto), divenendo inoltre un aspetto di Artemide, dea greca della luna. Cos\u00ec, per adattarsi alla mitologia greca, Bastet fu resa sorella di Horus, identificato come Apollo (fratello di Artemide), e di conseguenza figlia di divinit\u00e0 estremamente importanti nella tarda religione egizia, Iside e Ra. Quando i Tolomei caddero e Roma prese il loro posto in Egitto (30 a.C.), l'interpretazione latina delle divinit\u00e0 egizie rimase conforme a quella greca. Dopo l'avvento del Cristianesimo e dell'Islam, nel VI secolo rimanevano solo poche vestigia delle antiche credenze egizie, bench\u00e9 il culto di Iside abbia accompagnato il paganesimo fino alla fine.\nNome.\nBastet, nome generalmente usato dagli studiosi per riferirsi a lei lungo tutta la storia del suo culto per via del suo uso da parte delle ultime dinastie, \u00e8 una convenzione moderna basata su una ricostruzione linguistica, peraltro dibattuta. Nell'Egitto arcaico, il suo nome era \"b\ua723st\", generalmente riportato come Bast. Nella scrittura egizia, la \"t\" finale indicava il genere femminile, ma non veniva solitamente pronunciata; l'aleph ( \"\ua723\" ) potrebbe essere retrocesso di una posizione, rendendo \"\ua723bst\". Cos\u00ec, durante il primo millennio della sua storia, il nome \"b\ua723st\" della dea fu forse letto come \"*Ubaste\" o \"*Ubastat\", divenendo \"Oubaste\" in lingua copta. Durante le dinastie successive, il culto della dea persistette, ma perse importanza a favore di Amon e delle altre divinit\u00e0 tebane (XVIII dinastia), assumendo il nome di Bastet, con il suffisso femminile definito. Quest'ultima grafia del nome fu largamente documentata in antichit\u00e0, divenendo la forma pi\u00f9 familiari agli studiosi. Durante la XXII dinastia, la transizione da Bast a Bastet era perfettamente compiuta.\nW1-B1\"b\ua723st\" (Bast)\ntalvolta anche\nW1:t-B1 \"b\ua723stt\" (Bastet) \nSignificato del nome.\nIl significato esatto del suo nome sfugge ai moderni studiosi. Un recente tentativo di interpretazione compiuto da Stephen Quirke (\"Ancient Egyptian Religion\") traduce Bastet con \"Quella dell'unguentario/Quella del vaso d'unguenti\". Tale lettura deriva dall'osservazione che il suo nome \u00e8 scritto con il geroglifico del vaso d'unguenti (\"b\ua723s\"); forse la dea era associata a certi unguenti protettivi o a pomate sacre, fra le altre cose. Il nome del materiale noto come \"alabastro\" potrebbe derivare, con la mediazione della lingua greca, dal nome di Bastet.\nRuolo e culto.\nAlle origini Bastet era una dea-leonessa del culto solare, simboleggiante il calore benefico del sole, adorata per la sua potenza, la sua forza, la sua bellezza e la sua agilit\u00e0 (e come tale fu venerata per la maggior parte della storia egizia), ma col tempo venne sempre pi\u00f9 assimilata ai culti lunari e ai gatti. Quando l'influenza greca si estese sulla societ\u00e0 egiziana, Bastet divenne definitivamente solo una dea lunare, in quanto i Greci la identificarono con Artemide, dea greca della luna.\nCome patrona del Basso Egitto era anche protettrice del faraone e perci\u00f2 accostata alla principale divinit\u00e0 maschile, Ra, il sole. Insieme ad altre dee leonine, fu talvolta rappresentata come incarnazione dell'occhio di Ra (od occhio di Horus). \u00c8 stata anche raffigurata nell'atto di combattere il malvagio serpente Apopi, acerrimo nemico di Ra.\nVenivano talvolta create immagini di Bastet in alabastro, materiale che forse, con la mediazione della lingua greca, prende il nome proprio dalla dea (\"a-la-Bastet\", che in antico egizio vuol dire \"vaso di Bastet\"). Poteva essere raffigurata nell'atto di suonare un sistro cerimoniale mentre impugna con l'altra mano un'egida, talvolta decorata con una testa di leone. \nIl suo nome era associato ai preziosi vasi e recipienti in cui gli egizi conservavano gli unguenti utilizzati come profumi. Venne perci\u00f2 onorata anche come dea dei profumi (funzione condivisa col dio Nefertum), acquisendo l'epiteto di \"protettrice profumata\". Era inoltre invocata contro le malattie contagiose, le epidemie e gli spiriti maligni. \nUn epiteto tipico di Bastet \u00e8:nb:t-i-K1:n-s-V6\n\"nbt ins\" (Signora delle Bende)\ndifatti, nei \"Testi dei sarcofagi\", Bastet ha una menzione come protettrice dei morti.\nCentri di culto.\nBubasti.\nCentro del culto di Bastet era la citt\u00e0 di Par-Bastet (chiamata Bubasti dai greci, attuale Zagazig) nella regione del delta del Nilo, dove - secondo Erodoto, storico greco che visit\u00f2 l'Egitto nel V secolo a.C. - si svolgevano anche festeggiamenti periodici in onore della dea, comprendenti processioni di barche sacre e riti orgiastici, e dove \u00e8 stata rinvenuta una necropoli di gatti sacri mummificati, con relativo tempio. Nelle sue \"Storie\", lo storico greco ha lasciato una descrizione del grande tempio di Bastet a Bubasti:La descrizione di Erodoto, cos\u00ec come vari testi egizi, mostrano che il tempio era circondato dall'acqua per tre lati su quattro, formando un lago noto come \"isheru\", non dissimile da quello prospiciente il tempio della dea-madre Mut a Karnak. Tali bacini artificiali erano tipici di complessi templari dedicati a dee-leonesse, ritenute (anche con variazioni) figlie di Ra: Bastet, Mut, Tefnut, Hathor e Sekhmet. Ciascuna di queste dee capaci di un'ira temibile doveva essere pacificata tramite un apposito rituale. Un mito narrava di una leonessa caduta nel lago del tempio, per poi uscirne tramutata in mite gatta e accolta nel santuario. \nUna scoperta recente: il Tempio di Berenice II ad Alessandria d'Egitto.\nIl culto di Bastet ebbe una immensa fortuna anche nelle ultime epoche della millenaria storia egizia. Nel gennaio del 2010 \u00e8 stata resa nota la scoperta di un tempio d'epoca tolemaica dedicato alla dea, ad Alessandria d'Egitto, in un'area chiamata Kom el-Dikka - nel sito dove sorgeva l'antiche residenze dei sovrani. Il Tempio, alto 60 metri e largo 15 metri, sarebbe appartenuto alla regina Berenice II, sposa del faraone Tolomeo III (regno: 246 - 222 a.C.). Fra le rovine sono state rinvenute numerose statue e statuette della dea Bastet, e l'archeologo Mohammed Abdel-Maqsood, che ha guidato la spedizione, afferm\u00f2 che si trattava del primo luogo di culto dedicato a Bastet scoperto nella capitale tolemaica, fondata da Alessandro Magno intorno al 331 a.C. Per come era adorata in tale Tempio, Bastet era assimilata alla dea greca Artemide, dalle forti caratteristiche lunari, e assimilata al gatto - contrariamente al carattere solare e leonino, e al legame con Ra, che aveva sempre avuto nei secoli precedenti. Il sito ha restituito anche sculture di altre divinit\u00e0, oltre a ceramiche e un pozzo d'epoca romana. Zahi Hawass, allora segretario generale del Supremo Consiglio delle Antichit\u00e0, ipotizz\u00f2 che il Tempio sarebbe stato riutilizzato in epoche successive come cava di materiali da costruzione, data la mancanza di buona parte dei blocchi di pietra. \nIl culto dei gatti.\nGli antichi egizi addomesticarono i gatti che vivevano ai confini del delta del Nilo, originariamente per debellare i topi che infestavano i granai.\nCol passare del tempo, non ci fu casa o tempio o edificio che non registrasse la presenza di almeno un gatto, tenuto peraltro con ogni cura. Quando uno di questi felini moriva, si dice che il padrone usasse radersi le sopracciglia in segno di lutto per l'animale e di rispetto nei confronti della dea.\nIl culto di Bastet, e di conseguenza il culto dei gatti, raggiunsero una diffusione tale che il gatto in Egitto era protetto dalla legge. Era vietato fare loro del male o trasferirli al di fuori dei confini del regno dei faraoni. Chi violava tali disposizioni, era passibile di pena di morte.\nNonostante le leggi egizie proibissero l'esportazione dei gatti, ritenuti animali sacri, i navigatori fenici li contrabbandarono fuori del paese, facendone oggetto di commercio insieme ad altre merci preziose.\nMiti.\nMito \"della Dea Distante\".\nGli Egizi avevano il proverbio \"Non si accarezza la gatta Bastet prima di aver affrontato la leonessa Sekhmet\". Bastet \u00e8 infatti comunemente abbinata a sua sorella Sekhmet, alla dea dalla testa di leone di Memphis, a Uadjet e ad Hathor. Tale modo di dire deriva dal mito chiamato \"della Dea Distante\": Ra, infuriato, provoca una siccit\u00e0, evento terribile per gli egizi che vivevano delle piene del Nilo. Calmatosi, manda Thot (in altre versioni Shu) a cercare Bastet in Nubia, dove la dea si era nascosta sotto forma di leonessa, ossia nelle vesti di Sekhmet. Discendendo il Nilo, Bastet si bagna nel fiume in una citt\u00e0 sacra a Iside, trasformandosi di nuovo in benefica dea-gatta, per poi entrare trionfante a Par Bastet, la citt\u00e0 dei gatti, dove viene rintracciata da Thot/Shu. Per secoli gli egizi ripercorsero tale viaggio in venerazione dei gatti. Alcuni studiosi hanno interpretato il mito della Dea Distante come allegoria del controllo della sessualit\u00e0 femminile.\nMito del principe Setne.\nLa connessione di Bastet con la sfera erotica \u00e8 meno velatamente oggetto del mito del principe Setna, uno dei molti figli di Ramses II. Essendosi innamorato della bella Taboubu, figlia di un sacerdote di Bastet, Setne organizza un incontro con la fanciulla nella \"casa di Bastet\" a Menfi. Prima di coricarsi, Taboubu convince a cederle tutti i suoi averi. Le concede inoltre di uccidere i suoi figli e darne le carni in pasto a cani e gatti. Al momento di abbracciarla, il principe si ritrova improvvisamente e inspiegabilmente nudo e solo in mezzo alla strada: si era trattato di un'allucinazione inflittagli dagli dei per punirlo del furto di un libro sacro a Thot dalla tomba di un principe di nome Neneferkaptah.\nUna formula magica medica allude a un gatto, probabilmente Bastet, punto da uno scorpione e curato da Ra."}
{"id": "135686", "revid": "123703775", "url": "https://it.wikipedia.org/wiki?curid=135686", "title": "Zabaione", "text": "Lo zabaione \u2013 noto anche come zabajone o zabaglione \u2013 \u00e8 una crema dolce e spumosa a base di uova (tuorlo), zucchero e vino o vino liquoroso. Diede origine, in Italia, a noti liquori come il \"Vov\" e lo \"Zabov\", entrambi marchi registrati. Il primo \u00e8 del 1845 mentre il secondo risale all'ultimo dopoguerra. La ricetta \u00e8 oggi diffusa in molti luoghi, legandosi ai diversi vini liquorosi tradizionali (Porto, Marsala, Xeres, Rivesaltes, Moscato). Dal 2015 rientra tra i prodotti agroalimentari tradizionali piemontesi.\nStoria.\nLo zabaione \u00e8 una preparazione che vanta parecchi secoli di storia. Tuttavia, come accade per molte ricette il cui ricordo si perde nei secoli, sulla sua origine sono sorte molte leggende; una di esse narra che l'invenzione risalirebbe al 1471 e sarebbe opera del capitano di ventura Giovan Paolo Baglioni.\nUn'altra tradizione affermata sostiene invece che la ricetta sia stata introdotta nel XVI secolo a Torino: chiamata inizialmente \"crema di San Baylon\", sarebbe divenuta in seguito semplicemente \"Sambayon\" per ricordare il francescano san Pasquale Bayl\u00f3n, santo protettore di cuochi e pasticceri.\nEtimologia.\nSecondo alcune teorie, il nome zabaglione potrebbe derivare da \"zabaja\", bevanda dolce consumata in passato a Venezia e proveniente dalla costa illirica.\nCaratteristiche e preparazione.\nLo zabaione viene preparato a caldo, a bagnomaria, e montato sino ad essere ben soffice con una frusta da cucina. Accompagna tagli di gelato alla crema, alcuni biscotti come le paste di meliga e le lingue di gatto, oltre ad alcune torte di noci e nocciole; \u00e8 la base principale del ripieno della torta Ostiglia. \u00c8 una preparazione diffusa in molti paesi d'Europa, comune tanto nella cucina casalinga quanto nelle cucine dei migliori chef.\nVarianti.\nUna possibile variante dello zabaione \u00e8 la \"faldacchiera\", una salsa a base di uova e zucchero usata come ripieno per dolci pugliesi come il pesce natalizio e l'agnello pasquale."}
{"id": "135689", "revid": "1782831", "url": "https://it.wikipedia.org/wiki?curid=135689", "title": "Tamara de Lempicka", "text": "Biografia.\nFiglia di Malvina Decler, una polacca e di Boris Gurwik-G\u00f3rski, agiato ebreo russo. A seguito della prematura scomparsa del padre, Tamara visse con la madre e i suoi due fratelli (Stanis\u0142aw e Adrienne) e la nonna Clementine. Nel 1907 compie il suo primo viaggio in Italia per accompagnare la nonna e ha l'occasione di visitare le citt\u00e0 d'arte italiane. Successivamente, dopo essersi spostata in Francia, Tamara impara alcuni rudimenti di pittura da un francese di Mentone.\nLa sua formazione scolastica, seguita dalla nonna Clementine, va posta tra una scuola di Losanna (Villa Claire) in Svizzera e un prestigioso collegio polacco di Rydzyna. L'anno successivo, alla morte della nonna, si trasferisce a San Pietroburgo in casa della zia Stefa Jansen. Qualche anno dopo a San Pietroburgo, per conoscere il facoltoso avvocato Tadeusz \u0141empicki, si presenta ad una sua festa vestita da guardiana delle oche con un paio di oche vive al seguito. Riesce nel suo intento, facendo colpo sul maturo aristocratico che sposer\u00e0 nel 1916, e con cui avr\u00e0 la figlia Kizette nello stesso anno.\nDurante la rivoluzione russa del 1918, suo marito venne arrestato dai bolscevichi, ma venne liberato grazie alle conoscenze della giovane moglie. Considerata la situazione sociale che c'era in Russia, i \u0141empicka decisero di trasferirsi a Parigi. Per far fronte alla vita di stenti da rifugiata, Tamara inizia a lavorare come disegnatrice di cappelli e s'iscrive ai corsi di pittura dell'\"Acad\u00e9mie de la Grande Chaumiere\" e dell'\"Acad\u00e9mie Ranson\" con maestri come Maurice Denis e Andr\u00e9 Lhote. Qui affin\u00f2 il suo stile personale, fortemente influenzato delle istanze artistiche dell'Art D\u00e9co, ma al contempo assai originale unendo cubismo e neoclassicismo. Nel 1922 espone al \"Salon d'Automne\", la sua prima mostra in assoluto. In breve tempo divenne famosa come ritrattista col nome di Tamara de Lempicka.\nBisessuale dichiarata, nel 1928 divorzi\u00f2 dal marito. Fu anche ospite di Gabriele D'Annunzio al Vittoriale, rifiutando i suoi continui tentativi di seduzione. Dopo aver viaggiato estesamente per l'Europa, ivi compreso in Italia e in Germania, all'inizio della seconda guerra mondiale si trasfer\u00ec a Beverly Hills in California con il secondo marito, il barone Raoul Kuffner de Di\u00f3szegh (1886-1961), che aveva sposato nel 1933. Nel 1943 si spostarono nuovamente, questa volta a New York, dove la pittrice continu\u00f2 la sua attivit\u00e0 artistica. Dopo la morte del barone Kuffner nel 1961, \u0141empicka and\u00f2 a vivere a Houston in Texas, dove svilupp\u00f2 una nuova tecnica pittorica consistente nell'utilizzo della spatola al posto del pennello. Le sue nuove opere, vicine all'arte astratta, vennero accolte freddamente dalla critica, tanto che la pittrice giur\u00f2 di non esporre pi\u00f9 i suoi lavori in pubblico. Nel 1978 si trasfer\u00ec a Cuernavaca in Messico. Mor\u00ec nel sonno il 18 marzo 1980. Come da sua volont\u00e0, il suo corpo venne cremato, e le ceneri vennero sparse sul vulcano Popocat\u00e9petl."}
{"id": "135693", "revid": "465169", "url": "https://it.wikipedia.org/wiki?curid=135693", "title": "Filiera", "text": "Con filiera (agro-alimentare, industriale, tecnologica) si intende l'insieme articolato (anche detto \"rete\" o \"sistema\") che comprende le principali attivit\u00e0 (ed i loro principali flussi materiali e informativi), le tecnologie, le risorse e le organizzazioni che concorrono alla creazione, trasformazione, distribuzione, commercializzazione e fornitura di un prodotto finito; in senso pi\u00f9 stretto, si intende l'insieme delle aziende che concorrono alla catena di fornitura di un dato prodotto. Il termine \u00e8 stato coniato dall'agronomo francese Louis Malassis.\nLa prima e pi\u00f9 ampia accezione comprende anche quella serie di \"controlli sull'origine e successiva trasformazione di un prodotto che ne garantiscono la validit\u00e0 tutelando la sicurezza intermedia e finale\".\nDescrizione.\nLa filiera pu\u00f2 essere semplice o complessa a seconda di quanti passaggi subisce il prodotto prima di arrivare allo stato finito. Di norma, per la sua importanza per il consumo, sono considerate primarie per importanza le filiere alimentari.\nIn funzione della loro complessit\u00e0 le filiere sono diversamente considerate; le filiere ortofrutticole sono pi\u00f9 semplici di quelle lattiero-casearie o animali.\nUna filiera \u00e8 detta implosiva quando da un prodotto finito si vanno a ricercare tutti i prodotti che hanno concorso alla sua realizzazione; o esplosiva quando da un prodotto si trovano tutti i suoi derivati.\nUna filiera \u00e8 detta corta quando contempla un numero circoscritto di intermediari commerciali tra il produttore e il consumatore, portando anche al contatto diretto fra i due. Il primo obiettivo di una filiera corta \u00e8 ridurre il prezzo finale di un prodotto. Esempio di filiera corta sono i mercati contadini.\nIl controllo di filiera.\nLa filiera controllata \u00e8 una certificazione rilasciata ad un'azienda da un ente terzo indipendente che dichiara che il prodotto dell'azienda ha:\nIl risultato di questi due fattori \u00e8 la cosiddetta \"tracciabilit\u00e0 di filiera\":\ndal punto di vista della filiera, quindi, non conta tanto la zona di produzione o la tradizione produttiva del prodotto (come invece \u00e8 per i marchi IGP), quanto chi \u00e8 intervenuto a produrlo, trasformarlo, inscatolarlo e poi commercializzarlo.\nL'identificazione di tutte le aziende coinvolte nel processo (dalla produzione primaria, all'industria di trasformazione, alla commercializzazione) di un dato articolo permette al consumatore di riconoscere le responsabilit\u00e0 di tutti i soggetti che contribuiscono all'ottenimento del prodotto alimentare e di conoscere la provenienza di tutte le materie prime che costituiscono i prodotti, i metodi di produzione, i processi di lavorazione, le modalit\u00e0 di trasporto adottate.\nL'adozione di un sistema di tracciabilit\u00e0 supporta efficacemente le aziende in tutte le certificazioni, da quelle ambientali a quelle di prodotto e di processo: a tal proposito l'UNI ha pubblicato nel 2001 la norma 10939 \"Sistema di rintracciabilit\u00e0 nelle filiere agro-alimentari - principi generali per la progettazione e l'attuazione\". \nLo scopo finale \u00e8 quello di garantire l'assoluta sicurezza alimentare: sotto questo profilo, assume particolare interesse la recente approvazione dello standard ISO 22000."}
{"id": "135695", "revid": "6923", "url": "https://it.wikipedia.org/wiki?curid=135695", "title": "HACCP", "text": "LHACCP (acronimo dall'inglese Hazard Analysis and Critical Control Points, traducibile in sistema di analisi dei rischi e punti di controllo critico) \u00e8 un insieme di procedure, mirate a garantire la salubrit\u00e0 degli alimenti, basate sulla prevenzione anzich\u00e9 l'analisi del prodotto finito.\nCaratteristiche.\nL'HACCP si basa sul monitoraggio dei punti della lavorazione\" degli alimenti in cui si prospetta un pericolo di contaminazione, sia di natura biologica che chimica o fisica.\n\u00c8 sistematico e ha basi scientifiche; la sua finalit\u00e0 \u00e8 quella di individuare ed analizzare pericoli e mettere a punto sistemi adatti per il loro controllo (inteso nell'accezione di \"regolazione\").\nPrima dell'adozione del sistema HACCP, le verifiche venivano effettuate a valle del processo produttivo, con analisi della salubrit\u00e0 del prodotto finito, pronto per la vendita al consumatore, e spesso il prodotto era consumato prima dell'individuazione dell'irregolarit\u00e0. Inoltre, per le analisi, veniva effettuato il campionamento (analisi di un lotto tramite prelievo di un campione) ed il risultato del campione analizzato non era sempre un risultato significativo, in quanto l'eventuale contaminazione non si distribuisce sempre omogeneamente nel lotto.\nDopo l'emanazione del 1997, \u00e8 stato introdotto in Italia il sistema HACCP che, promuovendo il concetto di prevenzione, analizza i possibili pericoli verificabili in ogni fase del processo produttivo e nelle fasi successive come lo stoccaggio, il trasporto, la conservazione e la vendita o somministrazione al consumatore.\nIn altri termini, questo controllo si prefigge di monitorare tutta la filiera del processo di produzione e distribuzione degli alimenti; lo scopo \u00e8 quello di individuare le fasi del processo che possono rappresentare un punto critico. Per esempio, in un processo di produzione di surgelati, un punto critico pu\u00f2 essere rappresentato dalla distribuzione di tali prodotti surgelati, in quanto la temperatura di conservazione non deve salire oltre i -18\u00a0\u00b0C, rimanendo ad un valore pressoch\u00e9 costante dalla fase di produzione fino alla fase di consumazione.\nIl sistema pone un importante accento sulla qualit\u00e0 alimentare, in particolare riguardo a salubrit\u00e0 e sicurezza; tale concetto va oltre la semplice soddisfazione del cliente, puntando alla tutela della salute pubblica.\nOrigini e normativa.\nIl sistema HACCP venne ideato negli anni sessanta negli Stati Uniti, con l'intento di assicurare che gli alimenti forniti agli astronauti della NASA non avessero alcun effetto negativo sulla salute o potessero mettere a rischio missioni nello spazio.\nL'HACCP \u00e8 stato introdotto in Europa negli anni novanta (recepita in Italia), e prevede l'obbligo di applicazione del protocollo HACCP per tutti gli operatori del settore alimentare.\nCampi di applicazione.\nSono tenuti a dotarsi di un piano di autocontrollo, farmacie, operatori nel campo della ristorazione, bar/pasticcerie, rivendite alimentari e ortofrutta, salumerie, gastronomie, macelli, macellerie, pescherie, panifici, case di riposo, scuole, mense, comunit\u00e0 o associazioni che somministrano alimenti, ivi compresi gli operatori della logistica. In pratica, tutti coloro che sono interessati alla produzione primaria di un alimento (raccolta, mungitura, allevamento), alla sua preparazione, trasformazione, fabbricazione, confezionamento, deposito, trasporto, distribuzione, manipolazione, vendita o fornitura, compresa la somministrazione al consumatore. Alimenti sono pure le bevande, pertanto anche chioschi, discoteche, sale cinematografiche, sagre, eventi di degustazione, ecc. devono applicare la HACCP.\nNel 2006 il sistema HACCP \u00e8 stato reso obbligatorio anche per le aziende che hanno a che fare con i mangimi per gli animali destinati alla produzione di alimenti (produzione delle materie prime, miscele, additivi, vendita e somministrazione).\nTappe preliminari del sistema HACCP.\nQueste sono le tappe basilari di sviluppo del sistema HACCP:\nI sette principi del sistema HACCP.\nI punti fondamentali del sistema dell'HACCP, la cui applicazione nelle aziende alimentari \u00e8 diretta a far s\u00ec che un qualsivoglia alimento non sia causa di danno alla salute del consumatore, sono identificabili in sette princ\u00ecpi:\nIdentificare i pericoli potenziali associati alla produzione di un alimento in tutte le sue fasi, dalla coltura o allevamento fino al consumo (inclusi i tempi morti), che dovranno essere sottoposti ad analisi del rischio: valutare le probabilit\u00e0 che il pericolo si concretizzi e la gravit\u00e0 dell'eventuale danno sulla salute del consumatore.\nUn CCP (\"Critical Control Point\") \u00e8 un punto, una fase, o una procedura in cui \u00e8 possibile ed indispensabile attuare un controllo al fine di eliminare, prevenire o ridurre a limiti accettabili un pericolo. Per identificare le fasi che possono essere controllate viene utilizzato \"l'albero delle decisioni\" (\"Decision Tree\"), al fine di comprendere se un passaggio all'interno della produzione (da intendersi in senso ampio) di un alimento \u00e8 da ritenersi un punto di controllo critico o solamente un punto di controllo. Ogni fase rappresenta uno stadio di produzione e/o manipolazione degli alimenti, comprendenti la produzione primaria, la loro ricezione e trasformazione, la conservazione, trasporto, vendita e uso del consumatore.\nNON \u00e8 punto di controllo critico:\nStabilire i limiti critici che devono essere osservati per assicurare che ogni CCP sia sotto controllo. In pratica, limite critico \u00e8 quel valore di riferimento che separa l'accettabilit\u00e0 dall'inaccettabilit\u00e0; in altre parole, sono ci\u00f2 che consente di garantire la sicurezza di un prodotto finito. I limiti critici sono desunti da quelli di legge, ove presenti, oppure dalle GMP (dall'inglese \"Good Manufacturing Practices\", ossia \"buone pratiche di lavorazione\"), nel senso che possono derivare dall'adozione di una pratica igienica di lavorazione propria di un'azienda.\nUn classico esempio \u00e8 la temperatura minima e massima a cui devono essere conservati tutti quegli alimenti soggetti a degradazione; oppure i tempi di lavorazione, o i parametri microbiologici e chimici.\nImportante ricordare che non sempre i limiti critici sono rappresentati da valori numerici: possono infatti corrispondere a quantit\u00e0 rilevabili sensorialmente, come la presenza o assenza di sporco visibili.\nAttuare una serie di osservazioni e misure per tenere sotto controllo e entro i limiti critici i CCP.\nIl monitoraggio consiste in interventi e modalit\u00e0 che dipendono dalla realt\u00e0 dell'azienda in oggetto; un piano minimo di controllo comunque solitamente prevede:\nUn piano minimo di controllo deve inoltre riportare:\nStabilire in anticipo le azioni da attuare quando il monitoraggio indica che un particolare CCP non \u00e8 pi\u00f9 sotto controllo (fuori dai limiti critici).\nLa sua efficacia \u00e8 data dalla sua tempestivit\u00e0, ovvero consentire il ritorno alle normali condizioni di sicurezza nel pi\u00f9 breve tempo possibile.\nLe azioni correttive devono comprendere:\nStabilire procedure per la verifica che includano prove supplementari e procedure per confermare che il sistema HACCP stia funzionando efficacemente.\nViene verificato sul campo se ci\u00f2 che \u00e8 stato visto e detto era anche previsto e scritto, e se questi funzionano o no.\nPermette di riconoscere l'effettiva adeguatezza delle misure adottate in riferimento allo stato dell'arte della situazione\".\"\nLa frequenza delle procedure di verifica deve essere indicata nel piano di autocontrollo, ed \u00e8 influenzata dalle dimensioni dell'azienda, dal numero di dipendenti, dal tipo di prodotti trattati e dal numero di non conformit\u00e0 rilevate.\nVa ricordato che il sistema HACCP \u00e8 un sistema dinamico che pu\u00f2 venir cambiato e integrato..\nPredisporre documenti e registrazioni adeguati alla natura e alle dimensioni dell'impresa alimentare, al fine di dimostrare l'effettiva applicazione delle misure precedentemente esposte.\nStabilire una documentazione riguardante tutte le procedure di registrazione appropriate a questi principi e loro applicazioni.\nLa documentazione deve essere firmata dal responsabile del piano di autocontrollo.\nSulla documentazione si basa infatti gran parte del controllo ufficiale (ispezioni e \"audit\") da parte dei servizi di prevenzione dell'USL (Servizi Veterinari e SIAN).\nFormazione del personale.\nIl Regolamento CE 852/2004, al Capitolo XII, richiama l'attenzione sulla necessaria consapevolezza del personale alimentarista, cio\u00e8 di tutti gli addetti che operano all'interno delle Imprese del settore alimentare.\nNel linguaggio comune, questa formazione viene identificata come \"Corso HACCP\" o, impropriamente \"Certificazione HACCP\".\nGli Operatori del Settore Alimentare (O.S.A.), devono infatti \"assicurare che gli addetti alla manipolazione degli alimenti siano controllati e/o abbiano ricevuto un addestramento e/o una formazione, in materia d'igiene alimentare, in relazione al tipo di attivit\u00e0\".\nIl compito di stabilire il modo in cui questa formazione viene organizzata \u00e8 affidato agli Stati Membri e, in Italia, alle Regioni.\nPer questo motivo, esistono specifiche Direttive Regionali che stabiliscono modalit\u00e0, durata ed argomenti della formazione per gli alimentaristi, oltre a definire chi sono i soggetti formatori abilitati ad erogare questo servizio nonch\u00e9 le modalit\u00e0 di rilascio dell'attestato di frequenza.\nRelazione tra HACCP e standard ISO 22000.\nLo standard ISO 22000 \u00e8 una norma dell'ente di normazione internazionale ISO creata al fine di armonizzare gli standard nazionali e internazionali in materia di sicurezza alimentare e HACCP e la cui applicazione avviene a discrezione dell'impresa agroalimentare.\nQuesto standard si basa sui principi dell'HACCP e del Codex Alimentarius, pur restando in linea con i precedenti ISO 9000 e ISO 14000.\nLo standard garantisce la sicurezza agroalimentare \"dal campo alla tavola\", sulla base di elementi quali:\nLa certificazione secondo la norma ISO 22000 \u00e8 un elemento particolarmente importante per dimostrare l'impegno di un'azienda nei confronti della sicurezza alimentare, nel pieno rispetto dei requisiti di corporate governance, responsabilit\u00e0 sociale d'impresa e bilancio di sostenibilit\u00e0.\nIl processo descritto nella norma ISO 22000 prevede i seguenti passaggi:\nIl piano di autocontrollo HACCP.\nLe imprese che operano nel settore alimentare sono tenute in Italia a redigere il cosiddetto piano di autocontrollo HACCP, che viene redatto dal titolare dell'azienda stessa in collaborazione con un consulente tecnico, esperto nelle normative che ne disciplinano la correttezza e la congruit\u00e0 con le normative stesse.\nSecondo il Regolamento CE n. 852/2004 questo piano di autocontrollo \u00e8 obbligatorio, dunque nessuna azienda della Comunit\u00e0 Europea che opera in ambito alimentare pu\u00f2 sottrarsi alla sua stesura. Sebbene molte imprese possano essere suddivise in categorie differenti, in base alla tipologia di manipolazione degli alimenti, in tutti i devono possedere obbligatoriamente un piano di autocontrollo HACCP.\nIl piano di autocontrollo HACCP prevede due elementi:\nPer redigere correttamente il manuale HACCP e le schede di autocontrollo \u00e8 consigliabile rivolgersi a dei professionisti del settore, in modo che l'azienda alimentare possa produrre cibi e bevande di alta qualit\u00e0, nel pieno rispetto delle norme sanitarie."}
{"id": "135696", "revid": "13388", "url": "https://it.wikipedia.org/wiki?curid=135696", "title": "Rintracciabilit\u00e0 di Filiera", "text": ""}
{"id": "135698", "revid": "339392", "url": "https://it.wikipedia.org/wiki?curid=135698", "title": "Hazard Analysis Critical Control Point", "text": ""}
{"id": "135699", "revid": "536103", "url": "https://it.wikipedia.org/wiki?curid=135699", "title": "Zabaglione", "text": ""}
{"id": "135700", "revid": "271907", "url": "https://it.wikipedia.org/wiki?curid=135700", "title": "Tracciabilit\u00e0 di filiera", "text": ""}
{"id": "135701", "revid": "767487", "url": "https://it.wikipedia.org/wiki?curid=135701", "title": "Cercasi Ges\u00f9", "text": "Cercasi Ges\u00f9 \u00e8 un film del 1982 diretto da Luigi Comencini.\nTrama.\nUn'editrice cattolica progetta di pubblicare a puntate la vita di Ges\u00f9 e ricerca un volto di Cristo che soddisfi i gusti moderni. Don Filippo, responsabile dell'editrice, riesce a scoprire il volto richiesto in un occasionale autostoppista, Giovanni, al quale ha dato un passaggio in macchina, assieme a un'insolente terrorista, Francesca.\nIl volto del nuovo Ges\u00f9 viene riprodotto in migliaia di poster che tappezzano i muri di Roma. Giovanni intanto ha trovato ospitalit\u00e0 presso un falegname. Va alla ricerca di Francesca per restituirle la sua sacca ove ha trovato una pistola, regala il milione ricevuto in compenso dall'editrice a una drogata, si adira quando i preti vogliono trascinarlo in un'iniziativa sfacciatamente commerciale per sfruttare il suo fortunato volto di Cristo, \u00e8 disposto a bruciarlo quando i preti lasciano senza lavoro gli operai di una tipografia.\nAlla fine Giovanni \u00e8 sequestrato dalla terrorista Francesca. I preti dovrebbero pagare il riscatto: ma Francesca viene uccisa dai suoi compagni perch\u00e9 non ha consegnato l'ostaggio, mentre i preti mandano Giovanni-Ges\u00f9 a riposare in una casa di cura. L'ultimo saluto lo ricever\u00e0 da un bambino paralitico, il quale, convinto che Giovanni sia Ges\u00f9, gli ha chiesto insistentemente di essere guarito e difatti si alza dalla sua carrozzella e comincia a muovere i primi passi."}
{"id": "135705", "revid": "1573940", "url": "https://it.wikipedia.org/wiki?curid=135705", "title": "Myrmeleontidae", "text": "I Mirmeleontidi (Myrmeleontidae ), generalmente noti come formicaleoni, sono una famiglia di insetti appartenenti all'ordine dei neurotteri.\nEtimologia.\nIl nome \"Myrmeleontidae\" \u00e8 composto dai termini greci \u03bc\u03cd\u03c1\u03bc\u03b7\u03be (\"m\u00fdrmex\", formica) e \u03bb\u03ad\u03c9\u03bd (\"l\u00e9on\", leone); il nome comune, \"formicaleone\", \u00e8 composto dai corrispettivi latini di tali termini.\nDescrizione.\nSono insetti piccoli diffusi solitamente nelle zone costiere o comunque sabbiose, con larve di dimensioni contenute (1,5\u00a0cm) e adulti che raggiungono i 4\u00a0cm.\nIl formicaleone adulto ha due paia di ali lunghe, strette, con molte venature, e un addome lungo e sottile. Bench\u00e9 somiglino molto alle libellule, appartengono a un ordine d'insetti totalmente diverso. I formicaleoni si possono distinguere facilmente dalle libellule per le loro antenne pi\u00f9 lunghe, prominenti, clavate, e da un diverso tipo di tessitura delle ali.\nBiologia.\nSono cattivi volatori e di solito si vedono svolazzare di notte, in cerca di un compagno. L'adulto \u00e8 attivo solo nelle ore serali. Durante il giorno si riposa immobile, ben mimetizzato grazie alle ali trasparenti e al corpo bruno.\nLe larve si nutrono di formiche e altri insetti, mentre gli adulti mangiano polline e nettare.\nIl ciclo vitale del formicaleone comincia quando la femmina depone le uova nella sabbia. La larva, che come spesso accade negli insetti, ha forma molto diversa dall'adulto, scava molto presto una buca conica nella sabbia, di 6\u20138\u00a0cm di diametro e circa 6\u00a0cm di profondit\u00e0 e si apposta lasciando uscire dalla buca solo la testa e le mascelle, attendendo con pazienza. \nQuando una formica o un altro insetto cade nella buca, non riesce a uscirne a causa dell'instabilit\u00e0 e dell'inclinazione delle pareti e attira l'attenzione della larva facendo crollare verso il fondo numerosi granelli di sabbia. Lo stesso formicaleone lancia della sabbia alla sua preda, rendendo ancora pi\u00f9 instabile la sua posizione nell'imbuto e facilitandone la caduta verso la bocca. Una volta chiuse le mandibole sulla preda, la larva la trascina sotto la sabbia, dove le inietta del liquido paralizzante digestivo che render\u00e0 liquido l'interno della preda, cosicch\u00e9 il formicaleone possa cibarsene semplicemente succhiandola.\nQuando \u00e8 cresciuta abbastanza, la larva costruisce un bozzolo sferico di granelli di sabbia cementati insieme con materiale sericeo. Questi bozzoli possono essere sepolti a diversi centimetri di profondit\u00e0 nella sabbia. Dopo una pupazione di circa un mese, l'adulto fora l'estremit\u00e0 superiore del bozzolo e risale verso la superficie. Dopo una ventina di minuti, l'adulto \u00e8 pronto a spiccare il primo volo, a nutrirsi e subito dopo a cercare un partner."}
{"id": "135708", "revid": "599013", "url": "https://it.wikipedia.org/wiki?curid=135708", "title": "Nocciolini di Chivasso", "text": "I Nocciolini di Chivasso (in piemontese: \"noas\u00e8t\") sono minuscoli dolci a base di meringa e nocciole piemontesi, tipici della cittadina di Chivasso, nel Canavese, e sono riconosciuti come Prodotto Agroalimentare Tradizionale (P.A.T.) italiano. Non vanno confusi con i Nocciolini di Canzo, che sono una specialit\u00e0 protetta della Regione Lombardia.\nStoria.\nI Nocciolini nacquero verso il 1850 ad opera del pasticcere Giovanni Podio. In origine si chiamavano \"Noisettes\" (nocciole in francese) o, in lingua piemontese \"Noas\u00e8t\". Ernesto Nazzaro, genero di Giovanni Podio, port\u00f2 i Nocciolini all'Esposizione Universale del 1900, che aveva sede a Parigi, e a quella di Torino del 1911. I dolcini ottennero un successo enorme, tanto che nel 1904 Nazzaro ottenne il brevetto col relativo marchio di fabbrica rilasciato dal ministero del commercio del Regno d'Italia.\nLa fama dei Nocciolini aument\u00f2 quando, sia Vittorio Emanuele III di Savoia che i duchi di Genova, concessero all'intraprendente produttore il titolo di \u201cfornitore della Real Casa\u201d.\nDurante il regime fascista il nome fu italianizzato in N\"occiolini.\"\nFormato e accompagnamento.\nI Nocciolini tradizionali sono grossi quanto un'unghia ed hanno la forma di una mezza cupola o di una piccola goccia. Recentemente ne \u00e8 nata una versione gigante (3\u20134cm): i cosiddetti Noccioloni.\nSono composti esclusivamente di nocciole della variet\u00e0 \"Tonda gentile delle Langhe\" sgusciate e tostate, zucchero e albume d'uovo: la pasta che se ne ricava viene fatta colare a goccia su una placca da forno e qui cotta.\nI Nocciolini sono quindi friabili, fragili e soggetti all'umidit\u00e0. Tradizionalmente venivano venduti in scatole di latta; successivamente iniziarono ad essere venduti in pacchetti di carta rosa o celeste, cilindrici, lunghi e stretti, che ne resero pi\u00f9 facile il trasporto e che contribuirono a diffonderli nel mondo.\nSi accompagnano allo zabaione e l'abbinamento \u00e8 tanto amato che esiste persino una confraternita \"d\u00ebl Sambajon e djj Nocciolini\". A Chivasso se ne ricavano, inoltre, torte e gelati."}
{"id": "135710", "revid": "767487", "url": "https://it.wikipedia.org/wiki?curid=135710", "title": "Przed rajdem", "text": "Przed rajdem (tr. it. \"Prima della corsa\") \u00e8 un cortometraggio del 1971 di Krzysztof Kie\u015blowski.\nIl film \u00e8 la scansione dei dieci giorni vissuti dal pilota polacco Krzysztof Komarnicki a Monte Carlo nel 1971.\nIl film \u00e8 un'allegoria dei problemi industriali ed economici del paese."}
{"id": "135713", "revid": "767487", "url": "https://it.wikipedia.org/wiki?curid=135713", "title": "Moko\u0161", "text": "Moko\u0161 (Mokosz, Mokusa, \u041c\u043e\u043a\u043e\u0448\u044c, Mako\u0161) \u00e8 una dea del pantheon slavo. Secondo alcuni studiosi come \u0141owmia\u0144ski e Borovskij \u00e8 la dea della pioggia e alla tempesta, mentre secondo altri (Jakobson, Gieysztor) costituisce una figura della Madre Terra. Viene considerata l'equivalente slavo di Demetra nella mitologia greca. Moko\u0161 \u00e8 associata alla terra, all'acqua, alla pioggia, alla femminilit\u00e0, alla fecondit\u00e0, alla sessualit\u00e0, ad attivit\u00e0 come la tessitura e la filatura.\nA seconda delle versioni \u00e8 la compagna di Perun o di Svarog. Ha quattro figli:\nAnche Moko\u0161 compare come spirito della casa. Con le sembianze di una donna con una grande testa e i capelli scompigliati, di notte filava la lana delle pecore. Prima della sua apparizione si sentiva un rumore di ruote. Le usanze vogliono che le venisse lasciato un gomitolo di lana come piccola offerta accanto a delle forbici, mentre durante le festivit\u00e0 le venivano lasciati in dono dei viveri.\nIl giorno della settimana dedicato a Moko\u0161 \u00e8 il venerd\u00ec. La festa di Moko\u0161 ricorre tra il 25 ottobre e il 1\u00ba novembre. Con l'avvento del Cristianesimo la dea venne identificata con la Santa Paraskeva Pjatnica, il cui giorno sacro \u00e8 appunto il venerd\u00ec. Il suo culto conflu\u00ec anche in quello della Vergine Maria.\nSi sono conservati fino ad oggi tessuti provenienti dalla Russia del nord in cui, secondo Rybakov, \u00e8 visibile la figura Moko\u0161."}
{"id": "135719", "revid": "115045458", "url": "https://it.wikipedia.org/wiki?curid=135719", "title": "Appiccagnolo", "text": "L'appiccagnolo \u00e8 un anello o gancio saldato o fissato a una moneta per permetterne l'utilizzo come ciondolo o comunque per poterla appendere. \nGli appiccagnoli possono essere semplici anelli come essere a loro volta molto elaborati e artistici. \nL'usanza di \"appiccagnolare\" le monete \u00e8 diffusa in differenti popolazioni e periodi storici. Ad esempio, per molte popolazioni slave l'ostentazione di monete d'oro come ornamento \u00e8 indice di ricchezza e prestigio sociale. \n\u00c8 abbastanza comune anche per molte monete dello Stato Pontificio (specialmente i pezzi d'argento) presentare appiccagnoli o tracce della loro applicazione. Infatti, il soggetto quasi sempre sacro e il fatto che le monete papaline avessero gli assi orientati a medaglia ne favoriva la trasformazione in medagliette sacre (applicate spesso ai rosari); \nin questo caso le piastre \"speciali\" sono quelle che pi\u00f9 frequentemente si ritrovano utilizzate a questo scopo. Vale a dire le piastre giubilari (con il tema predominante della Porta Santa) e quelle delle Sedi Vacanti (in cui il tema predominante \u00e8 quello della colomba simboleggiante lo Spirito Santo).\nSempre nello Stato Pontificio era inoltre diffusa la tradizione popolare di appendere una di queste monete alle culle dei neonati per proteggerli dalle malattie; anche in questo caso sono state pi\u00f9 frequentemente utilizzate le monete con immagini di santi o comunque a tema religioso ma lo stemma papale poteva essere sufficiente a significare il tema religioso. In questi casi spesso si tratta di monete d'argento anche di minori dimensioni (giuli o grossi, pi\u00f9 diffusi tra la popolazione rispetto alle piastre). Inoltre dato che queste monete non avevano un utilizzo decorativo era pi\u00f9 diffusa l'usanza della foratura, pi\u00f9 semplice rispetto alla saldatura di un appiccagnolo."}
{"id": "135721", "revid": "1149807", "url": "https://it.wikipedia.org/wiki?curid=135721", "title": "Tony Award", "text": "L'Antoinette Perry Award for Excellence in Theatre, comunemente noto come Tony Award, \u00e8 un premio annuale che celebra i conseguimenti raggiunti nel Broadway theatre da opere teatrali o musical. I premi sono presentati dall'American Theatre Wing e da The Broadway League e sono riservati a produzioni o spettacoli di Broadway; particolari premi sono assegnati a teatri regionali. Esistono categorie speciali come lo Special Tony Award, il Tony Honors per l'eccellenza nel teatro e l'Isabelle Stevenson Award. Il Tony Award \u00e8 considerato il pi\u00f9 prestigioso premio nell'industria teatrale, sebbene solo statunitense, assimilabile quindi al premio Emmy per la televisione, Grammy per la musica e Oscar per il cinema; il conseguimento da parte di una singola persona di tutti e quattro i premi \u00e8 noto come EGOT. Altri prestigiosi premi per il teatro includono il Laurence Olivier Award nel Regno Unito, il Moli\u00e8re Award in Francia e il Premio Ubu in Italia.\nStoria.\nIl premio fu fondato nel 1947 da Brock Pemberton, un membro dall'American Theatre Wing. Il nome deriva da Antoinette Perry, soprannominata Tony, un'attrice, direttrice, produttrice e cofondatrice dell'American Theatre Wing, deceduta nel 1946. La prima cerimonia si tenne il 6 aprile 1947 al Waldorf-Astoria Hotel a New York. Tuttavia il caratteristico medaglione, disegnato da Herman Rosse, fu consegnato solo dalla cerimonia del 1949. Dal 1967 la cerimonia \u00e8 stata trasmessa sulla televisione nazionale, includendo diverse esibizioni dei musical candidati.\nRegole.\nL'eleggibilit\u00e0 \u00e8 garantita solo a quegli show presentati durante la stagione passata a Broadway; aver chiuso non significa automaticamente ineleggibilit\u00e0. Ai fini del premio, uno spettacolo o musical nuovo deve non essere stato prodotto precedentemente a Broadway e non deve essere parte di \"repertorio storico o popolare\".\nLa giuria \u00e8 composta da approssimativamente 868 votanti provenienti da diverse area dell'industria dell'intrattenimento o da giornali."}
{"id": "135723", "revid": "14214", "url": "https://it.wikipedia.org/wiki?curid=135723", "title": "Antoinette Perry award", "text": ""}
{"id": "135734", "revid": "1546219", "url": "https://it.wikipedia.org/wiki?curid=135734", "title": "Subversion", "text": "Subversion (abbreviato in \"SVN\") \u00e8 un software di versionamento e controllo di versione prodotto da Apache Software Foundation e distribuito come software open source sotto licenza Apache. Progettato da CollabNet Inc. con lo scopo di essere il naturale successore di CVS, oramai considerato superato, gli sviluppatori lo usano per mantenere le versioni di un file, come ad esempio un codice sorgente, nella versione corrente e in tutta la storia del file stesso.\nCaratteristiche.\nLa versione 1.0 di Subversion (distribuita il 23 febbraio 2004) offre le seguenti caratteristiche:\nLa versione 1.1 (distribuita il 29 settembre 2004) ha aggiunto le seguenti caratteristiche, fra le altre:\nLa versione 1.2 (distribuita il 21 maggio 2005) ha aggiunto le seguenti caratteristiche:\nLa versione 1.3 \u00e8 stata distribuita il 30 dicembre 2005.\nLa versione 1.4 \u00e8 stata distribuita il 10 settembre 2006.\nLa versione 1.5 \u00e8 stata distribuita il 19 giugno 2008.\nLa versione 1.6 \u00e8 stata distribuita il 20 marzo 2009.\nLa versione 1.7 \u00e8 stata distribuita il 11 ottobre 2011.\nLa versione 1.8 \u00e8 stata distribuita il 18 giugno 2013.\nLa versione 1.9 \u00e8 stata distribuita il 5 agosto 2015.\nLa versione 1.10 \u00e8 stata distribuita il 13 aprile 2018.\nLa versione 1.11 (distribuita il 11 gennaio 2019) ha aggiunto le seguenti caratteristiche:\nSoftware correlato.\nLe alternative.\nCi sono molti altri sistemi di controllo versione, alcuni dei quali mirano a soddisfare gli stessi obiettivi di Subversion. Oltre al gi\u00e0 citato CVS, che \u00e8 il predecessore di Subversion, meritano una citazione anche git, creato da Linus Torvalds, e Mercurial (link), scelto da Google per affiancare SVN in Google Code."}
{"id": "135742", "revid": "86599", "url": "https://it.wikipedia.org/wiki?curid=135742", "title": "51 Nemausa", "text": "51 Nemausa \u00e8 un asteroide della fascia principale. Scoperto nel 1858, presenta un'orbita caratterizzata da un semiasse maggiore pari a e da un'eccentricit\u00e0 di 0,0676417, inclinata di 9,97852\u00b0 rispetto all'eclittica.\nLa sua composizione \u00e8 unica, ma molto simile a quella di 1 Ceres.\nNel 1979, Edward F. Tedesco, in base dati sulla curva di luce del pianetino, ha ipoitizzato la presenza di un piccolo satellite.\nL'asteroide \u00e8 dedicato alla citt\u00e0 francese di N\u00eemes, di cui riprende il nome in latino, \"Nemausus\"."}
{"id": "135747", "revid": "339392", "url": "https://it.wikipedia.org/wiki?curid=135747", "title": "Light emitting diode", "text": ""}
{"id": "135754", "revid": "670336", "url": "https://it.wikipedia.org/wiki?curid=135754", "title": "Cupola (disambigua)", "text": ""}
{"id": "135755", "revid": "124084404", "url": "https://it.wikipedia.org/wiki?curid=135755", "title": "Cupola", "text": "La cupola \u00e8 una volta a calotta con perfetta simmetria centrale, con base poligonale, circolare o ellittica e profilo a semicerchio, parabola oppure ovoidale. Il significato di cupola a volte \u00e8 esteso anche a qualsiasi tipo di volta, che sia a vela, a spicchi concavi o convessi, specie quando questa abbia importanza preminente nell'architettura dell'edificio.\nDescrizione.\nIn caso di cupola poligonale si dice che \u00e8 costituita da fusi ciascuno dei quali corrispondenti a un lato della base. \nUna cupola in architettura \u00e8 edificata con conci trapezoidali detti \"cunei\", i cui giunti (i sottili interspazi tra pietra e pietra o mattone e mattone) sono orientati verso un unico centro. \u00c8 possibile costruire una cupola anche in materiale laterizio, anche senza ricorrere a speciali mattoni trapezoidali, tramite il ricorso a malta.\nLa cupola, in geometria fa parte in generale della famiglia delle quadriche. In particolare si tratta di superfici che hanno sia per direttrici sia per generatrici delle coniche non degeneri. Nei casi pi\u00f9 frequenti di coperture a volte, la cupole viene ottenuta dal movimento rotatorio, sia circolare, sia ellittico, di un arco di conica delta intorno ad una retta verticale, detta asse di rotazione, in cui l'asse e la curva siano tra loro complanari.\nStoria.\nOrigini e Antichit\u00e0.\nCupole improprie in vari materiali vengono costruite sin dagli albori della civilt\u00e0: si pensi per esempio alle copertura tradizionali, ancora oggi in uso, delle iurte dell'Asia centrale, degli igl\u00f9 eschimesi o dei trulli pugliesi. Dopo il passaggio a abitazioni a pianta rettangolare questo tipo di copertura venne in genere destinato alla sola architettura funeraria (si pensi alle tombe a th\u00f2los).\nLa scoperta della cupola, come quella dell'arco, \u00e8 stata per lungo tempo attribuita ai romani, oggi tuttavia esistono diverse teorie alcune delle quali ne attribuiscono la nascita alle popolazioni mesopotamiche.\nLa vera cupola non era utilizzata dai greci, forse per ragioni di conoscenze costruttive o per canoni estetici, (i micenei usavano invece la pseudo-cupola a \"tholos\", che sfrutta i pesi come nel sistema trilitico), i primi costruttori di cupole vere e proprie furono i romani. Questo elemento architettonico, grande novit\u00e0 del tardo impero, ebbe grande prestigio e fu portatore di significati e suggestioni legati al concetto di centralit\u00e0 del Potere. Avevano una cupola, per esempio, i pi\u00f9 grandi complessi termali o i palazzi come la Domus Aurea. Una delle pi\u00f9 belle cupole costruite dai romani, pervenuta integra ai tempi nostri, \u00e8 quella del Pantheon, . Considerando solamente le cupole vere e proprie, cio\u00e8 strutture spingenti in grado di resistere fondamentalmente alla sola compressione, l'ampiezza della cupola del Pantheon, con un diametro interno di 43,44\u00a0m, risulta ad oggi insuperata. Essa venne realizzata attraverso un unico getto in calcestruzzo sopra ad una colossale centina in legno. Lo spessore della calotta diminuisce progressivamente avvicinandosi alla sommit\u00e0 e con esso anche il peso del calcestruzzo, mescolato a materiali via via pi\u00f9 leggeri. Al centro si apre il celeberrimo oculo, un'apertura circolare di 9\u00a0m di diametro, dalla quale si irradia internamente la luce. L'enorme spinta laterale generata da una simile struttura viene in parte contrastata dal consistente rinfianco di cui \u00e8 dotata la cupola (se osservata dall'esterno essa appare fortemente schiacciata). Le pareti di appoggio tendono cos\u00ec ad essere stabilizzate dalla grande spinta verticale e, grazie inoltre al loro spessore di oltre 6\u00a0m, forniscono da diciannove secoli un sicuro sostegno per l'immensa copertura. Le cupole romane (e le derivazioni paleocristiane) erano tutte impostate su un cilindro, un prisma ottagonale o decagonale.\nBizantini.\nNell'Impero bizantino, dove le capacit\u00e0 tecniche romane non erano state perse ma anzi ampliate, si inizi\u00f2 a imporre una nuova concezione della spazio centrale, arrivando a impostare una cupola su un cubo: nacque cos\u00ec la volta a vela e poi la cupola con pennacchi di raccordo. Nel VI secolo venne costruito a Costantinopoli un capolavoro dell'architettura di tutti i tempi: la basilica della Santa Sofia, edificata a partire da un'enorme cupola che \"inondava\" di un senso di spazio chi varcava la soglia della basilica e simboleggiava perfettamente l'universalit\u00e0 della politica dell'imperatore Giustiniano. La cupola, dopo la conquista ottomana del 1453, fece da modello per secoli a numerose moschee cupolate.\nAnche gli arabi costruirono maestose cupole, tra le quali la pi\u00f9 famosa \u00e8 la Cupola della Roccia a Gerusalemme, leggermente rialzata.\nMedioevo.\nNell'Europa Occidentale medievale si perse gradualmente la capacit\u00e0 di edificare grandi cupole, poich\u00e9 era sempre necessaria un'impalcatura per la loro costruzione (la centina), ma era di fatto impossibile costruire impalcature lignee molto alte e resistenti al peso di una cupola molto grande finch\u00e9 questa non venisse chiusa con la \"chiave\".\nNonostante ci\u00f2 si continuarono a costruire cupole di dimensioni piccole e medie, in particolare negli edifici pi\u00f9 prestigiosi: cappelle palatine e cattedrali. Durante il periodo delle crociate si ricostru\u00ec la basilica del Santo Sepolcro, distrutta durante gli scontro con i musulmani, realizzando un'intuitiva struttura di copertura conica. Questa venne copiata in varie localit\u00e0 europee. In Italia tra pi\u00f9 antiche strutture del genere (VIII secolo?-X secolo?) si trovano a Catania (Cappella Bonajuto), a Malvagna (\"Cuba\" di Malvagna), a Castiglione di Sicilia (Cuba di Santa Domenica), mentre per il secolo XI si possono citare le introduzioni in Europa delle coperture a cupola di tipo islamica (San Giovanni degli Eremiti, Cubula, Santissima Trinit\u00e0 di Delia, la Chiesa dei Santi Pietro e Paolo d'Agr\u00f2 etc) o di tipo romanico, come quella del Battistero di Pisa (citt\u00e0 che aveva avuto un ruolo chiave nella prima crociata), e quella della chiesa dei Templari, sempre a Pisa, dove la citazione del Santo Sepolcro si affianca a quella della moschea di Omar. Del resto entrambe le costruzioni coniche pisane sono opera dello stesso architetto, Diotisalvi. Un'altra cupola, molto pi\u00f9 grande con ben 26 metri di diametro, viene eretta a copertura del Battistero di Firenze, facendo uso di tecniche innovative.\nUna nuova serie di cupole vennero realizzate a partire dal XIII secolo dove quest'elemento architettonico \u00e8 posto a coronamento di una chiesa, e non di un battistero. Esempi notevoli sono quella dodecagonale del Duomo di Ancona, attribuita a Margaritone d'Arezzo (1270), insieme alle venete Basilica di Sant'Antonio da Padova e Basilica di San Marco a Venezia. \nIl grande risveglio Comunale dopo l'anno Mille, diffuse rapidamente queste tecniche e tornarono ad essere costruiti edifici con soffitti a volta e con cupole. Da allora, le principali costruzioni dotate di cupola, se pur costruite con le navate basilicali, presero la denominazione di \"domo\", e \"duomo\" divenne cos\u00ec il sinonimo di \"cupola\" (in inglese e in francese le cupole si chiamano \"d\u00f4me\").\nIl Duomo di Firenze.\nIn una gara a creare edifici sempre pi\u00f9 grandi, alti e maestosi, a Firenze si inizi\u00f2 a costruire la Cattedrale di Santa Maria del Fiore, prevedendo, pare fin dall'inizio, una grande cupola a coronamento delle absidi. Quando l'architetto Francesco Talenti nel XIV secolo ingrand\u00ec la pianta della cattedrale, nessuno sapeva come costruire quella che sarebbe dovuta essere la pi\u00f9 grande cupola mai progettata fino ad allora. Fu Filippo Brunelleschi, nella prima met\u00e0 del XV secolo, a studiare l'architettura romana ed a reinventare una soluzione per non ricorrere all'impalcatura interna, che fu la creazione di due cupole (\"gusci\") una dentro l'altra che si sostenevano a vicenda, grazie a una struttura di costoloni a vista. Venne costruita fra il 1420 e il 1436 e le dimensioni del diametro della cupola di Brunelleschi, con i suoi 45,5 metri (altezza di 116,5 m)) non sono mai pi\u00f9 state superate da una cupola in muratura tradizionale; la prima cupola a superarla in dimensioni \u00e8 la copertura del Reliant Astrodome a Houston (diametro 216,40\u00a0m - altezza 63,40\u00a0m sul piano di calpestio interrato), inaugurata nel 1965.\nRinascimento.\nDopo la costruzione della cupola di Firenze, una delle prime cupole di grandi dimensioni realizzate nel Rinascimento \u00e8 quella della Basilica della Santa Casa a Loreto, eretta su progetto di Giuliano da Maiano e compiuto nella calotta da Giuliano da Sangallo. Voltata in soli nove mesi, dal settembre 1499 \"alle ore XV del 23 maggio\" del 1500, come l'architetto annota nel suo diario, misura un diametro di 22 metri. \nAll'inizio del XVI secolo Donato Bramante realizza il progetto per la costruzione del Tempio di Santa Maria della Consolazione a Todi, tutta incentrata sulla cupola alta 72 metri. Realizzata da altri architetti fra il 1508 e il 1565, anticipa gi\u00e0 le cupole barocche.\nLa cupola fiorentina fu l'ispirazione diretta anche per Michelangelo quando disegn\u00f2 la cupola per la Basilica di San Pietro in Vaticano, il pi\u00f9 importante progetto del tardo Rinascimento. Fra il 1549 e il 1593 fu creata questa maestosa cupola circolare dal diametro di 42,56 metri e dall'altezza di 136,50 metri che domina la citt\u00e0 di Roma e, simbolicamente, tutta la cristianit\u00e0. I robusti costoloni scomponevano il peso della cupola dando maggior controllo delle forme e dei volumi sia del guscio interno che di quello esterno. All'esterno la cupola \u00e8 leggermente rialzata, con i costoloni di andamento vagamente iperbolico che evidenziano le linee di ascensione del volume architettonico. Per evitare dissesti strutturali, alla base della struttura furono collocate delle catene di ferro in modo da assorbire le spinte laterali; tuttavia nei secoli successivi, a causa del formarsi di pericolose lesioni lungo le murature, una commissione tecnica decise di aggiungere ulteriori catene di rinforzo.\nBarocco.\nDa allora la costruzione di cupole non conobbe momenti di sosta e divenne un elemento caratterizzante dell'architettura barocca. Numerose chiese vennero fornite di cupole, nel 1608 fu la Basilica di Sant'Andrea della Valle (16 metri di diametro e 80 d'altezza e la chiesa di Sant'Ivo alla Sapienza entrambe a Roma, nel 1631-34 la Basilica di Santa Maria della Salute a Venezia (diametro 21,55 metri). Nel 1645-67 fu la volta della cupola della Chiesa del Val-de-Gr\u00e2ce a Parigi ed infine, nel 1681, il D\u00f4me des Invalides, dai 26 metri di diametro e 107 d'altezza. Fra il 1726 ed il 1743 l'architetto George B\u00e4hr realizza la cupola della Frauenkirche di Dresda, alta 91 metri e con diametro di 23 metri.\nNeoclassico.\nSul finire del XVII secolo Sir Christopher Wren edific\u00f2 la cupola della Cattedrale di Saint Paul a Londra, dal diametro di 31 metri e un'altezza 111,5 metri, ispirata a San Pietro: di stile puramente classico nella forma, ma non nella realizzazione, ricca di innovazioni. Infatti, la cupola della cattedrale londinese si presenta internamente come una struttura tronco conica, rivestita all'esterno, mediante un sistema di travature di legno strutturale, da una calotta tradizionale.\nSaint Paul a sua volta fu fonte d'ispirazione per altre due celebri cupole: la prima \u00e8 quella settecentesca del Pantheon di Parigi, dai 28 metri di diametro e 82 d'altezza; mentre la seconda, fortemente influenzata dal D\u00f4me des Invalides, risalente al XIX secolo \u00e8 quella del Campidoglio di Washington, dai 29 metri di diametro e 96 d'altezza, realizzata per\u00f2 facendo ricorso ad una grande travatura in ghisa rivestita esternamente con elementi classici.\nNel XX secolo, tramontati i colossali progetti di Albert Speer per una cupola di 250 metri di diametro nella citt\u00e0 di Berlino, hanno fatto la loro apparizione le cupole \"geodetiche\", costituite da una struttura di triangolo inclinati opportunamente a formare la superficie di un'enorme semisfera, poggiante direttamente al suolo.\nIl simbolismo religioso della cupola.\nLa cupola \u00e8 simbolo del Cielo, \"sfera della storia, sede dell'asse del mondo e perfetta miniatura dell'Universo, nel suo ordine e nella sua bellezza.[...] La cupola ci dice chiaramente che il Cielo si \u00e8 aperto alla Terra, \u00e8 sceso fino a farsi uomo, ed \u00e8 ugualmente il messaggio chiaro che, grazie a questo incarnarsi / abbassarsi di Dio, \u00e8 data all'uomo la possibilit\u00e0 di salire al Cielo, di farsi santo, di arrivare con la sua libert\u00e0 alla santit\u00e0\". La cupola \"ci parla di un Dio che si \u00e8 fatto uomo; che in Ges\u00f9 Cristo il cielo e la terra, Dio e l'uomo, si sono riconciliati e uniti attraverso la sua morte e resurrezione, attraverso quella nuova creazione che \u00e8 la Pasqua\". La cupola rappresenta dunque la volta celeste il cui centro \u00e8 Cristo. Spesso la cupola o la volta sono sostenute da quattro pilastri, oppure da angeli o dai simboli degli evangelisti che con la loro predicazione hanno annunciato la \"buona novella\" della salvezza a tutto il mondo (ad esempio la cupola della Basilica di San Pietro in Vaticano \u00e8 circondata da quattro tondi che racchiudono gli evangelisti). Il simbolismo cosmico \u00e8 richiamato anche dalle volte stellate o con sfondo oro (per esempio nel Mausoleo di Galla Placidia a Ravenna), al cui centro si apre un cerchio-cielo che racchiude il Cristo o qualche simbolo cristologico. Alcune chiese cristiane presentano una cupola, simbolo della volta celeste, costruita su una struttura quadrata che simboleggia la terra. Secondo la cosmologia geocentrica antica, il quadrato rappresenta simbolicamente la terra, poich\u00e9 il Sole ne fissa gli assi a partire dai punti estremi del suo corso, dividendola in quattro parti, ciascuna delle quali delimita una stagione e, nello stesso tempo, uno dei punti cardinali.\nElementi di una cupola.\nLa base su cui poggia la cupola pu\u00f2 essere fatta di muri continui oppure da archi su piedritti. Quando la base \u00e8 cilindrica, l'imposta della cupola dovr\u00e0 essere circolare, quando la base \u00e8 prismatica, la cupola sar\u00e0 del tipo della volta a padiglione.\nIn diversi casi la struttura di base non segue esattamente la forma della cupola, allora si rende necessario introdurre una serie di elementi di raccordo detti pennacchi o trombe. Tra la cupola vera e propria ed il perimetro di base viene a volte inserito il tamburo di forma cilindrica o prismatica nel quale sono aperte ampie finestre.\nL'interno della cupola pu\u00f2 essere inoltre illuminato da un foro posto in sommit\u00e0 che pu\u00f2 essere aperto, o chiuso da lucernaio, o sormontato da una lanterna, elemento di coronamento a somiglianza di piccolo tempietto rotondo in genere finestrato.\nL'intradosso (la superficie interna) di una cupola \u00e8 sempre visibile, talvolta coperto da affreschi, stucchi o altre decorazioni.\nLa luce negli edifici a cupola pu\u00f2 essere ottenuta anche con occhi aperti sulla superficie della calotta o con finestrelle aperte sopra la linea di imposta.\nConfigurazione esterna.\nL'estradosso della cupola (la superficie esterna) talvolta \u00e8 nascosto da un tiburio, mentre se \u00e8 visibile si parla di cupola \"estradossata\". Raramente la cupola \u00e8 costituita da una semplice struttura muraria. A volte invece l'involucro esterno risulta indipendente, per ragioni plastiche o strutturali, come per ottenere nello spessore delle costole di irrigidimento, oppure per poter meglio proteggere le parti importanti della struttura architettonica dalle intemperie.\nLe configurazioni architettoniche che derivano dalla separazione tra forma esterna e forma interna sono proprie delle cosiddette \"cupole doppie\" di cui \u00e8 un tipico esempio Santa Maria del Fiore a Firenze.\nStatica.\nLa cupola, essendo formata dalla rotazione di un arco \u00e8 una struttura spingente e crea spinte laterali, oltre che verticali (del peso). Per ovviare a queste forze si applicano una serie di accorgimenti quali spessori, contrafforti, catene e tiranti, carichi superiori (magari con il tiburio). Nelle cupole di calcestruzzo, di fatto grandi \"ciotole\" artificialmente monolitiche, \u00e8 cruciale la qualit\u00e0 del materiale e del legamento per evitare crepe e fratture che se presenti annullano il principio di bilanciamento interno delle forze.\nTipi di cupola.\nDal punto di vista architettonico si pu\u00f2 avere:\nLa cupola, come superficie viene, come di seguito, classificata secondo i tipi di coniche da cui sono formate la generatrice e la direttrice di tale superficie."}
{"id": "135758", "revid": "70647", "url": "https://it.wikipedia.org/wiki?curid=135758", "title": "Videogiochi per Commodore 64", "text": "La seguente lista elenca i principali videogiochi pubblicati per l'home computer Commodore 64. Per una trattazione generale vedi Software per Commodore 64#Videogiochi. Per un elenco delle voci esistenti vedi (pu\u00f2 contenere anche titoli non ancora presenti in questa lista).\nIl Commodore 64 \u00e8 stato un home computer molto longevo e molto utilizzato per il gioco, con diverse migliaia di titoli pubblicati; la lista dovrebbe limitarsi a quelli di rilievo sufficiente ad avere una propria voce.\nNotare che, a causa della pirateria sul Commodore 64, che all'epoca era praticata sistematicamente anche dalle aziende, molti giochi potrebbero essere noti ai lettori con uno o pi\u00f9 titoli pirata, spesso in italiano. Wikipedia utilizza solo i titoli ufficiali. Per risalire da un titolo pirata a quello vero, si pu\u00f2 fare riferimento a siti esterni come Edicola 8-bit o edicolac64.com.\nSui computer moderni i giochi possono essere eseguiti con un emulatore come VICE o CCS64."}
{"id": "135766", "revid": "104265", "url": "https://it.wikipedia.org/wiki?curid=135766", "title": "Katal", "text": "Il katal (simbolo kat) \u00e8 l'unit\u00e0 di misura del sistema SI per l'attivit\u00e0 catalitica.\nDimensionalmente si ha:\nformula_1.\nIl katal \u00e8 utilizzato da molto tempo ma \u00e8 entrato a far parte ufficialmente delle unit\u00e0 derivate del Sistema Internazionale solo nel 1999.\n\u00c8 da notare che il katal non misura la velocit\u00e0 di reazione, anche se dimensionalmente si tratta sempre di moli per secondo. Il katal misura invece di quanto la velocit\u00e0 di reazione viene aumentata (rispetto al caso di reazione non catalizzata) dalla presenza di un catalizzatore (o di un enzima). Ad esempio una certa quantit\u00e0 di un determinato catalizzatore che presenta attivit\u00e0 catalitica di 1 katal (per una determinata reazione) consuma 1 mole di reagenti in 1 secondo."}
{"id": "135768", "revid": "6923", "url": "https://it.wikipedia.org/wiki?curid=135768", "title": "GEOS", "text": "Il GEOS (\"Graphic Environment Operating System\", in italiano \"sistema operativo in ambiente grafico\") \u00e8 un sistema operativo su floppy disk prodotto nel 1986 dalla Berkeley Softworks.\nStoria.\nFu originalmente concepito per il Commodore 64 al quale per la prima volta forniva un'interfaccia grafica (GUI). Una versione avanzata di GEOS usc\u00ec in seguito per il Commodore 128 e l'Apple II. Ci fu anche una versione per il Commodore Plus/4, ma non ebbe molto successo.\nL'ultima versione di GEOS (2.0) \u00e8 uscita nel 1988; la versione di GEOS per l'Apple II \u00e8 uscita come freeware nell'agosto 2003 seguita nel febbraio 2004 da quella del Commodore 64. Inoltre da GEOS deriv\u00f2 una linea di sistemi operativi per macchine a 16 bit e successive nota come GeoWorks. Nel 2015 il presidente della BreadBox, detentrice dei diritti, mor\u00ec e la societ\u00e0 chiuse. I diritti del GEOS furono in seguito acquistati dalla blueWay.Softworks.\nCaratteristiche.\nLe sue principali caratteristiche sono:\nGEOS ricalca da vicino le prime versioni del Mac OS e include un word processor (\"geoWrite\") e un programma di disegno (\"geoPaint\"). Per molto tempo \u00e8 stato fornito dalla Commodore in abbinamento al C64C. Nel periodo di massima diffusione il GEOS \u00e8 stato il terzo pi\u00f9 popolare sistema operativo dietro a DOS e Mac OS.\nFra le altre applicazioni disponibili per GEOS degne di nota sono un programma di desktop publishing (\"geoPublish\") e un foglio di calcolo (\"geoCalc\").\nLa versione 2.0 comprende il supporto del REU (espansione di memoria per C64).\nTra le caratteristiche di questa ultima versione, combinata con il REU, troviamo:\nScritto da un gruppo di programmatori specializzati sull'hardware limitato (console come l'Atari 2600), GEOS riusciva a girare su macchine con soli 64\u2013128kB di RAM e ad una velocit\u00e0 di 1\u20132 MHz. GEOS 128 sfrutta tutte le potenzialit\u00e0 del C128, come l'espansione RAM, i drive 1571 (5\u00bc\") e 1581 (3\u00bd\") e lo schermo ad alta risoluzione.\nGrazie a speciali interfacce di conversione quali geoCable, inoltre, GEOS ha supportato un'enorme variet\u00e0 di stampanti: RS-232, Centronics HP e l'Apple LaserWriter.\nApplicazioni.\nFurono prodotti decine di applicazioni ufficiali e di terze parti. I pi\u00f9 importanti sono:"}
{"id": "135770", "revid": "121664548", "url": "https://it.wikipedia.org/wiki?curid=135770", "title": "Eusebio di Cesarea", "text": "Fu consigliere e biografo dell'imperatore romano Costantino I.\n\u00c8 venerato come santo dalla Chiesa ortodossa copta e dalla Chiesa ortodossa etiope.\nBiografia.\nFu allievo di Panfilo nella scuola teologica aperta da Origene (185-254) a Cesarea. La scuola era stata fondata da Origene dopo la condanna che lo costrinse all'esilio dalla natia Alessandria d'Egitto. Sui libri della biblioteca annessa alla scuola ebbe la sua formazione Eusebio. San Panfilo, allievo di Origene e maestro di Eusebio, diresse la scuola fino al 309, anno del martirio. Eusebio collabor\u00f2 con il maestro al riordino della biblioteca. Sembra che non si abbiano notizie certe su chi abbia poi assunto la direzione della scuola. Il legame spirituale tra essi doveva avere un rilievo se Eusebio prese da Panfilo il nome di \u0395\u1f50\u03c3\u03ad\u03b2\u03b9\u03bf\u03c2 \u03c4\u03bf\u1fe6 \u03a0\u03b1\u03bc\u03c6\u03af\u03bb\u03bf\u03c5 (\"Eus\u00e8bios to\u00fb Pamph\u00eclou\").\nEusebio redasse in collaborazione con Panfilo i primi cinque libri dell\"Apologia di Origene\". Eusebio scriver\u00e0 poi un sesto libro dopo la morte del maestro. Sfugg\u00ec alla persecuzione anticristiana di Diocleziano e nel 313 fu eletto vescovo di Cesarea. Abbracci\u00f2 una concezione della Trinit\u00e0, diffusa in Siria, secondo cui il Figlio era subordinato al Padre. Il suo approccio lo port\u00f2 a simpatizzare con Ario, predicatore alessandrino di formazione antiochena che, nella sua dottrina, aveva accentuato la posizione subordinata del Figlio, sino a considerarlo non co-eterno rispetto al Padre.\nQuando nel 318 Ario fu scomunicato dal patriarca Alessandro, Eusebio lo accolse presso di s\u00e9. La sua condotta fu condannata dal sinodo di Antiochia nel 325. Tuttavia nello stesso anno Eusebio partecip\u00f2 al Concilio di Nicea, convocato dall'imperatore Costantino I proprio per risolvere la controversia ariana, svolgendo un ruolo da protagonista.\nAl concilio l'imperatore Costantino sollecit\u00f2 i convenuti a raggiungere un accordo su una concezione comune della natura di Cristo. Eusebio fu incaricato della stesura materiale di tale concezione. Nella formulazione del concilio, Cristo fu definito come \u201cDio da Dio, Luce da Luce, Vita da Vita\u201d. A tale definizione furono aggiunte successivamente le attribuzioni \u201cDio vero da Dio vero\u201d e \u201cgenerato, non creato, della stessa sostanza del Padre\u201d. Quest'ultima proposizione conteneva il concetto di \"homoo\u00f9sios\" (consustanziale). Il termine, non attestato nelle Sacre Scritture, presentava qualche difficolt\u00e0, anche nella traduzione in latino, e non fu bene accolto dai fautori dell'arianesimo presenti al concilio. Le pressioni dell'imperatore sull'assemblea, tuttavia, portarono i vescovi, tra cui Eusebio, a firmare i decreti.\nDopo il Concilio di Nicea del 325 svoltosi nel palazzo imperiale, Eusebio fu uno di quelli che si adoperarono maggiormente a screditare e a combattere i difensori della consustanzialit\u00e0 tra il Padre e il Figlio, dogma cristiano affermato al termine, nel Simbolo niceno-costantinopolitano.\nNonostante ci\u00f2, negli anni successivi Eusebio riprese ad operare a favore di Ario e dei suoi sostenitori; nel 335 fu fautore della condanna del massimo oppositore di Ario, Atanasio di Alessandria. Successivamente fu invitato alla corte dell'imperatore Costantino, di cui divenne consigliere e biografo. Nella sua vasta produzione letteraria, Eusebio pubblic\u00f2 la biografia di Costantino nel 337, dopo la morte dell'imperatore. Negli ultimi tre libri della sua \"Historia Ecclesiastica\" raccont\u00f2 i fatti dal 303 al 324 celebrando il culmine ideale della storia della Chiesa nell'imperatore, che concesse la libert\u00e0 di culto ai cristiani.\nLe opere.\nEusebio fu il vescovo pi\u00f9 erudito della sua epoca: oratore, esegeta, apologista, teologo e storico, topografo e bibliofilo. Va ricordata anche la sua attivit\u00e0 di reperimento e collezione di fonti letterarie ed archivistiche.\nDella sua vastissima produzione letteraria si ricordano la \"Cronaca\" (Chronicon), che venne considerata un archetipo per tutte le opere cronologiche seguenti, la \"Storia ecclesiastica,\" che tratta dei primi secoli dello sviluppo del Cristianesimo, dalla costituzione della Chiesa sino alla vittoria di Costantino su Licinio (324) e l\"Onomasticon\" (\"\u03a0\u03b5\u03c1\u1f76 \u03c4\u1ff6\u03bd \u03c4\u03bf\u03c0\u03b9\u03ba\u1ff6\u03bd \u1f40\u03bd\u03bf\u03bc\u03ac\u03c4\u03c9\u03bd \u03c4\u1ff6\u03bd \u1f10\u03bd \u03c4\u1fc7 \u03d1\u03b5\u03af\u1fb3 \u03b3\u03c1\u03b1\u03d5\u1fc7\", Onomastico o libro \u201cdei luoghi\u201d) composta prima dell\u2019anno 320 d.C., presumibilmente negli anni che vanno dal 292 al 320 d.C.. Successivamente fu tradotta da San Girolamo negli anni 389-391 d.C.. Nella stesura della Cronaca utilizz\u00f2, per quanto riguarda la storia dell'Egitto, le opere di Manetone ora perdute.\nDalla prefazione dell\u2019Onomasticon, si apprende che Eusebio aveva pubblicato anche alcune opere andate perdute: i Nomi dei popoli della Bibbia, uno scritto sulla Palestina antica con la divisione delle dodici trib\u00f9 e una Pianta di Gerusalemme e del Tempio. Questo lavoro di Eusebio serv\u00ec parzialmente alla compilazione dei toponimi presenti nella pi\u00f9 tarda carta di Madaba (fine VI o inizio VII secolo d.C.). \nEusebio mise a punto un sistema di dieci tavole-canoni, note come Tavole canoniche o Tavole di concordanza, ove si raffrontano i passi uguali dei quattro vangeli: una tabella con l'episodio (es. il battesimo) indica il riferimento alla sezione interessata di ogni vangelo, con centinaia di sezioni indicate (oltre mille in area siriaca); in un foglio del Codex Rossanensis \u00e8 stata rinvenuta una lettera di Eusebio a Carpiano sull'uso delle tavole.\nTra le sue opere vi \u00e8 anche una biografia di Costantino, la \"Vita di Costantino\".\nEusebio fu autore di due monumentali opere apologetiche: \"Praeparatio evangelica\" (Preparazione evangelica) e \"Demonstratio Evangelica\" (Dimostrazione evangelica), le quali rappresentano (per quanto ne sappiamo) la pi\u00f9 lunga e complessa apologetica del cristianesimo scritta in epoca tardoantica:\nLa \"Storia ecclesiastica\" rimane la sua opera pi\u00f9 conosciuta. Essa fu continuata da tre storici greci: Teodoreto di Cirro (nel 428), Socrate scolastico e Sozomeno (questi ultimi verso il 439). Nel VI secolo Teodoro il Lettore esegu\u00ec un compendio dell'opera dei tre autori predetti.\nLa dottrina.\nDa un punto di vista dogmatico, Eusebio assume pienamente la posizione di Origene. Come Origene egli parte dall'idea fondamentale dell'assoluta sovranit\u00e0 (monarchia) di Dio. Dio \u00e8 il principio primo di tutti gli esseri, ma non \u00e8 semplicemente una causa, perch\u00e9 in lui \u00e8 contenuto ogni bene, da lui traggono origine tutte le forme di vita ed \u00e8 la fonte di ogni virt\u00f9. Cristo possiede l'immagine di Dio ed \u00e8 un raggio di luce eterna, ma la figura del raggio viene da Eusebio limitata al punto che egli esplicitamente enfatizza l'autoesistenza di Ges\u00f9.\nEusebio si dedic\u00f2 ad approfondire la differenza tra le persone della Trinit\u00e0 e a mantenere la subordinazione origenista del Figlio rispetto al Padre, il primo dei quali non chiama mai \"o the\u00f3s\", ma \"the\u00f3s\", poich\u00e9 Egli ha la divinit\u00e0 per partecipazione. Ma il Logos non \u00e8 \"genet\u00f3s\" (creato), cio\u00e8 una creatura inferiore, ma \"gennet\u00f3s\" (generato) in quanto ipostasi la cui generazione, per Eusebio, \u00e8 avvenuta nell'eternit\u00e0 per opera del Padre ingenerato. Ges\u00f9 \u00e8 nella sua attivit\u00e0 l'organo di Dio, il creatore della vita, il principio di ogni rivelazione di Dio, che nella sua assolutezza governa su tutto il mondo. Questo \"Logos\" divino ha assunto un corpo umano senza per questo aver subito alcuna alterazione del suo essere. Eusebio spiegava la relazione dello Spirito Santo con la Trinit\u00e0 in maniera simile a quella del Figlio con il Padre.\nNessun punto della dottrina di Eusebio \u00e8 originale, tutto \u00e8 rintracciabile in Origene. La mancanza di originalit\u00e0 del suo pensiero si rivela nel fatto che egli non ha mai presentato i suoi pensieri in forma sistematica.\nVa tuttavia riconosciuta ad Eusebio la vera e propria \u201cinvenzione\u201d della storia ecclesiastica. Eusebio fu perfettamente consapevole di scrivere un nuovo genere di storia. Ai suoi occhi i cristiani rappresentavano una nazione ed egli sapeva di scrivere una storia nazionale. Tuttavia gli era chiaro che tale nazione aveva origini trascendenti. Bench\u00e9 comparsa sulla terra al tempo di Augusto, era nata in Cielo \u201ccon il primo decreto concernente Cristo stesso\u201d. Una simile nazione non combatteva guerre ordinarie: le sue battaglie erano persecuzioni ed eresie. Dietro la nazione cristiana vi era Cristo, cos\u00ec come vi era il demonio dietro i suoi nemici. La storia ecclesiastica inaugurata da Eusebio era necessariamente diversa dalla storia ordinaria, in quanto storia della lotta contro il demonio che tentava di corrompere la purezza della Chiesa garantita dalla successione apostolica. Eusebio trov\u00f2 spunti per la sua storiografia nella storiografia ellenistico-giudaica di Flavio Giuseppe in cui gi\u00e0 si trovano presenti l'enfasi sul passato, il tono apologetico, le digressioni dottrinali e l'esibizione di documenti.\nUna storia della Chiesa Cristiana basata sulla nozione di ortodossia e sulle sue relazioni con un potere persecutorio necessariamente doveva risultare diversa dalle narrazioni storiche consuete. Il nuovo tipo di esposizione adottato da Eusebio dimostr\u00f2 di essere adeguato al nuovo tipo di istituzione rappresentato dalla Chiesa Cristiana. Si basava sull'autorit\u00e0 e non sulla libert\u00e0 del giudizio di cui andavano orgogliosi gli storici pagani.\nI limiti.\nI limiti di Eusebio come fonte derivano dal fatto che fu il primo teologo cristiano al servizio della corte dell'imperatore romano Costantino I. Nonostante la grande influenza dei suoi lavori sugli altri, Eusebio non pu\u00f2 essere considerato un grande storico.\nI suoi lavori storici sono principalmente apologetici, ma, seguendo un costume piuttosto diffuso, fu spesso incline ad alterare la realt\u00e0 (\"tradendo\" l'apologetica propriamente detta e passando cos\u00ec all'apologia). Nella sua Storia ecclesiastica afferma ad esempio: nella sua \"Praeparatio evangelica\", Eusebio tratta in una sezione dell'uso delle menzogne (\"pseudos\") come una \"medicina\" che sarebbe stato \"legale ed appropriato\" utilizzare. Tenendo a mente tutto ci\u00f2, risulta difficile accertare le conclusioni e la veridicit\u00e0 di Eusebio confrontandolo con i suoi predecessori e contemporanei. I testi degli scrittori precedenti di cronache, soprattutto Papia, che lui denigrava, ed Egesippo, sul quale invece si basava, non ci sono infatti giunti, e sopravvivono principalmente sotto forma di citazioni del loro lavoro scelte da Eusebio stesso, che pu\u00f2 benissimo avere selezionato le parti adatte per supportare le sue tesi. Di Egesippo (in realt\u00e0 l'opera \u00e8 attribuibile ad un certo Ambrogio milanese) cita tra l'altro una versione in lingua latina del \"Bellum Iudaicum\" dove la figura di Ges\u00f9 ha una rilevanza molto maggiore di quella della versione originale: non si sa se l'interpolazione \u00e8 stata aggiunta da Eusebio stesso, oppure sia stata da lui trovata e accolta acriticamente. Per molti i suoi testi sono basati su tradizioni provenienti da cronache tardive di Egesippo in libri che sono stati perduti, citati a sua volta da Eusebio nella sua storia ecclesiastica, che in questi ambiti non \u00e8 attendibile: \"Nelle narrazioni di Egesippo si notano frequenti incongruenze: \u00e8 un racconto leggendario con qualche nucleo di verit\u00e0 storica\". Pensiamo al fatto che, secondo Egesippo, a Giacomo, fratello di Ges\u00f9, era permesso entrare nel santuario del tempio in cui secondo la legge di Mos\u00e8 poteva entrare solo il sommo sacerdote una volta l'anno. Questo \u00e8 storicamente impossibile.\nQuesti e altri aspetti hanno suscitato controversie. Per esempio, Jacob Burckhardt ha liquidato Eusebio come \"il primo storico interamente disonesto dell'antichit\u00e0\".\nBurckhardt non \u00e8 il solo a esprimere questo parere. Tuttavia, Michael J. Hollerichis ritiene questa critica eccessiva. In un articolo in \"Church History\", egli afferma che a partire da Burckhardt \"Eusebio \u00e8 stato un bersaglio invitante per gli studiosi dell'et\u00e0 costantiniana, che di volta in volta lo hanno caratterizzato come un propagandista politico, un fido uomo di corte, il furbo e preparato consigliere dell'imperatore Costantino I, il grande pubblicista del primo imperatore cristiano, il primo di una lunga serie di politici ecclesiastici, l'araldo del bizantinismo, un teologo politico, un metafisico politico e un cesaropapista. \u00c8 ovvio che, per lo pi\u00f9, queste non sono descrizioni neutrali. Gran parte degli studiosi tradizionali, talvolta con sdegno a stento trattenuto, ha considerato Eusebio una persona che metteva a rischio la sua ortodossia e forse anche la sua persona per lo zelo nei confronti dell'ambiente costantiniano\". Egli conclude che \"\u00e8 stata spesso esagerata l'importanza dei temi politici e dei motivi politici nella vita e negli scritti di Eusebio e non gli si \u00e8 resa giustizia come uomo di chiesa e studioso\".\nMolti hanno condiviso la valutazione di Burckhardt, ma altri, pur non esaltandone i meriti, hanno riconosciuto il valore indiscutibile dell'opera di Eusebio.\nDato lo stile di Eusebio che cercava sempre lo scontro con i suoi avversari, non devono meravigliare le accuse nei suoi confronti: il vescovo Eustazio di Antiochia lo accus\u00f2 ad esempio di manipolare in maniera cripto-ariana il credo di Nicea del 325.\nSar\u00e0 bene ricordare che trascrive, dichiarando di averla trovata negli archivi pubblici ed averla tradotta personalmente dal Siriaco, una lettera di Ges\u00f9 indirizzata al re di Edessa."}
{"id": "135775", "revid": "110157", "url": "https://it.wikipedia.org/wiki?curid=135775", "title": "Muine Bheag", "text": "Muine Bheag, che significa \"piccolo boschetto\", o Muinebeag (gi\u00e0 Bagenalstown) \u00e8 il secondo centro per importanza della contea di Carlow, in Irlanda; \u00e8 situato sul fiume Barrow."}
{"id": "135776", "revid": "125130394", "url": "https://it.wikipedia.org/wiki?curid=135776", "title": "Sesto Giulio Africano", "text": "Progett\u00f2 per Alessandro Severo la biblioteca imperiale. Delle sue numerosissime opere ci rimangono solamente alcuni frammenti. \nScrisse una \"Cronografia\", storia universale dalle origini fino ad Eliogabalo nella quale riport\u00f2 anche le cronologie dei sovrani egizi opera di Manetone.\nBiografia.\nLe notizie biografiche su Africano sono piuttosto scarse. In passato si riteneva che fosse nato in Libia, ora si ritiene pi\u00f9 probabile che fosse originario di Gerusalemme, anche se la sua origine ebraica non \u00e8 stata accertata. Sicuramente era in buoni rapporti con re Abgar IX di Edessa, e fu amico del poeta Bardesane. Prima del 221 segu\u00ec le lezioni di Heraklas ad Alessandria d'Egitto, e fu in rapporti amichevoli con il suo maestro Origene.\nVisse ad Emmaus; nel 222 invi\u00f2 una lettera all'imperatore Alessandro Severo, cui dedic\u00f2 il suo lavoro enciclopedico \"Kestoi\", per richiedere la ricostruzione della citt\u00e0 che era in rovina: la missione ebbe successo ed Emmaus venne riedificata, col nome di \"Nicopolis\". Africano si occup\u00f2 anche di creare a proprie spese la biblioteca contenuta nel Pantheon.\nDioniso bar Salibi afferma che era un vescovo; in realt\u00e0 non fu mai un sacerdote: i suoi presunti incarichi sarebbero dovuti a cattive interpretazioni dei brani che lo riguardano.\nOpere.\nCronografia.\nAfricano scrisse una cronografia del mondo () in cinque libri, dalla creazione all'anno 221, per un totale, secondo i suoi calcoli, di 5723 anni.\nAfricano stim\u00f2 in 5500 anni il periodo trascorso tra la creazione e la nascita di Ges\u00f9, assumendo che la sua incarnazione fosse avvenuta il primo giorno dell'AM 5501, corrispondente al 25 marzo 1 a.C. La sua datazione fu molto influente: nel Mediterraneo orientale di lingua greca la creazione venne posta diverse volte nel primo decennio del 5500 a.C. Secondo Africano, il mondo era destinato a durare 6000 anni in totale, una previsione che si inserisce nella vena del millenarismo.\nLa cronografia di Africano, compilata con intenti apologetici, non \u00e8 pervenuta, ma ampi estratti si sono conservati nel \"Chronicon\" di Eusebio di Cesarea, che la utilizz\u00f2 frequentemente nella compilazione delle liste episcopali antiche; altri frammenti sono contenuti nelle opere di Giorgio Sincello e di Giorgio Cedreno, come pure nel \"Chronicon Paschale\".\nQuesto lavoro mise per la prima volta in relazione la storia giudaico-cristiana con quella greco-romana, per cui Africano viene considerato il fondatore della cronografia cristiana.\nAltre opere.\nEusebio riporta anche alcuni estratti di una lettera di Africano ad un certo Aristide (\"Epistula ad Aristidem\"), in cui lo storico libico cerca di riconciliare la discrepanza tra le linee genealogiche di Ges\u00f9 riportate dagli evangelisti Matteo e Luca facendo riferimento alla pratica ebraica del levirato. Sono pervenute anche la sua lettera in cui mette in discussione l'autenticit\u00e0 della parte del Libro di Daniele che racconta la storia di Susanna e la relativa risposta di Origene.\nAd Africano viene attribuito un altro lavoro, il \"Kestoi\" (\u039a\u03b5\u03c3\u03c4\u03bf\u03af, \"cinture ricamate\"), che in 24 volumi tratta di agricoltura, storia naturale, scienza militare, magia, medicina e altri argomenti in stile enciclopedico; l'attribuzione \u00e8 stata disputata sulla base dell'argomento secolare, ma tale critica viene superata facendo risalire la composizione di questa opera al periodo precedente a quello in cui Africano si sarebbe dedicato a lavori religiosi. Un frammento del \"Kestoi\" si trova nei papiri di Ossirinco."}
{"id": "135777", "revid": "110157", "url": "https://it.wikipedia.org/wiki?curid=135777", "title": "Rhinoceros (software)", "text": "Rhinoceros, comunemente chiamato Rhino, \u00e8 un software applicativo commerciale per la modellazione 3D di superfici sculturate (\"free form\") realizzato da \"Robert McNeel &amp; Associates\", un'azienda di Seattle nello stato di Washington, negli USA. Viene normalmente utilizzato per il disegno industriale, l'architettura, il design navale, il design del gioiello, il design automobilistico, il CAD/CAM, per la prototipazione rapida, il \"Reverse engineering\" e per il design della comunicazione.\nIn Rhino, tutte le entit\u00e0 geometriche sono rappresentate mediante NURBS (acronimo di \"Non Uniform Rational B-Splines\"). Molto semplicemente, le NURBS sono una rappresentazione matematica mediante la quale \u00e8 possibile definire accuratamente geometrie 2D e 3D quali linee, archi e superfici a forma libera. I plug-in sviluppati da McNeel comprendono Flamingo (rendering raytrace), Penguin (rendering non fotorealistico) e Bongo. Sono disponibili centinaia di plug-in di terze parti fra i quali quello per Maxwell Render, V-Ray ed altri. Sono disponibili anche plug-in per il CAM e la fresatura CNC, come madCAM e RhinoCAM, che permettono il disegno dei tracciati direttamente all'interno del programma.\nCome molte applicazioni di modellazione, Rhino dispone anche di un linguaggio di scripting basato sul linguaggio Visual Basic e di un SDK che permette di leggere e scrivere file direttamente in Rhino. Rhinoceros 3D ha avuto successo come programma di progettazione architettonica in parte grazie al plug-in Grasshopper per la progettazione parametrica, oggi sempre pi\u00f9 utilizzata dagli studi di architettura.\nLa sua crescente popolarit\u00e0 \u00e8 basata sulla sua diversit\u00e0, sulle funzionalit\u00e0 multidisciplinari, sulla sua bassa curva di apprendimento, sul costo relativamente basso e sulla possibilit\u00e0 di esportare file in oltre trenta formati diversi, rendendolo un vero e proprio strumento di conversione all'interno di un flusso di lavoro.\nSviluppo.\nRhino venne inizialmente distribuito gratuitamente come open beta a risorsa chiusa. Una vasta comunit\u00e0 di utenti ha contribuito allo sviluppo del software, con la segnalazione di bug e l'aggiunta di ulteriori caratteristiche.\nLo sviluppo \u00e8 ancora in corso. L'ultima versione stabile \u00e8 la 7 distribuita nel novembre 2020. Dalla versione 6, la licenza \u00e8 multipiattaforma (Windows &amp; MacOS).\nI possessori di licenza Rhino possono scaricare le versioni pi\u00f9 recenti e partecipare allo sviluppo del software. Sono disponibili gratuitamente anche versioni trial.\nFormato dei file.\nIl formato 3dm \u00e8 molto utile per lo scambio delle geometrie NURBS. McNeel ha dato avvio all'iniziativa OpenNURBS per fornire agli sviluppatori di software di grafica computerizzata gli strumenti necessari per l'accesso ai dati dei file 3dm da altre applicazioni software. Il kit di strumenti \u00e8 disponibile con licenza open source e comprende le specifiche del formato 3DM, la documentazione, il codice sorgente delle librerie in C++ e .NET 2.0, per leggere e scrivere i file .3dm sulle piattaforme supportate (Windows, Windows x64, Mac e Linux)."}
{"id": "135778", "revid": "287204", "url": "https://it.wikipedia.org/wiki?curid=135778", "title": "Lough Cullin", "text": "Il Lough Cullin (certe volte traslitterato \"Lough Cullen\"; in gaelico irlandese \"Loch Cuilinn\") \u00e8 un vasto lago situato nella parte settentrionale del Mayo, Repubblica d'Irlanda. \nGeografia.\nIl lago si estende longitudinalmente nelle aree centro-settentrionali della contea e termina a nord in un piccolissimo corso d'acqua lungo pochissimi metri che lo collega al Lough Conn nei pressi di Pontoon. Tramite un sistema di canali \u00e8 collegato anche all'Oceano Atlantico e al fiume Moy, che sfocia nella baia di Killala e passa a pochissima distanza dal lago.\nI centri sul lago sono soltanto Pontoon e Fisterhill, mentre Foxford \u00e8 breve distanza.\nMitologia.\nSecondo la mitologia celtica, il lago si sarebbe formato, insieme al suo immediato vicino minore, quando Fionn mac Cumhaill era intento in una battuta di caccia con i suoi cani, Conn e Cullin appunto; quando trovarono sulla loro strada un enorme cinghiale, il gigante ed i suoi cani cercarono di catturarlo, ma l'animale, tentando la fuga, cominci\u00f2 a perdere acqua dalle zampe. I cani di Finn si gettarono all'inseguimento, soprattutto Conn che era pi\u00f9 veloce e riusc\u00ec a prendere il cinghiale, che per\u00f2 rimase fermo continuando a riversare acqua fino a che non form\u00f2 dei laghi: dopodich\u00e9 nuot\u00f2 a riva e i due cani affogarono nelle masse d'acqua che presero il loro nome."}
{"id": "135780", "revid": "1543377", "url": "https://it.wikipedia.org/wiki?curid=135780", "title": "Formula Junior", "text": "La Formula Junior \u00e8 stata una formula per competizioni automobilistiche attiva tra il 1958 e il 1964, ideata dalla Commissione Sportiva Internazionale (CSI) della FIA su idea di Giovanni Lurani come categoria di inizio all'agonismo per giovani piloti, dai costi accessibili in quanto le vetture monoposto utilizzavano molti componenti delle automobili di serie.\nStoria e regolamenti.\nI regolamenti della serie richiedevano che le macchine fossero spinte da motori derivati dalla produzione con cilindrata 1000 cm\u00b3 per vetture da 360\u00a0kg di peso oppure da 1100\u00a0cm\u00b3 per 400\u00a0kg. Parti come il blocco motore, la testata o i cilindri dovevano venire dalla produzione ed erano vietate modifiche radicali, ad esempio era possibile modificare i rapporti del cambio, ma sempre all'interno di una scatola di produzione, cos\u00ec come anche i freni e la trasmissione dovevano venire dalla produzione. La Formula Junior fu anche la prima serie automobilistica a richiedere i rollbar.\nIn Italia la scelta pi\u00f9 naturale fu l'uso del motore 1100\u00a0cm\u00b3 della FIAT, mentre altri motori disponibili negli anni successivi furono il BMC serie A da 1000\u00a0cm\u00b3 della Mini cos\u00ec come il DKW e il Saab 3 cilindri a due tempi. Inizialmente la maggior parte delle vetture di Formula Junior avevano configurazione con motore anteriore e trazione posteriore, come era abitudine per le vetture da Gran Premio dell'epoca, ma nel corso degli anni la situazione mut\u00f2, tanto che nel 1963 la quasi totalit\u00e0 delle monoposto \"Junior\" era configurata \"tutto dietro\", ovvero con motore e trazione posteriori. Nel Regno Unito Frank Nichols della Elva Cars inizi\u00f2 la produzione della \"Elva 100\" spinta da un motore BMC serie A (\"Sprite\" o \"Mini\") o da un DKW preparato dalla Mitter in Germania. La Elva divenne la prima vettura di Formula Junior britannica prodotta in larga serie, affiancata poi dalla Gemini (precedentemente nota come Moorland) e dalla Lola Mk\u00a02, e anche Keith Duckworth della Cosworth cominci\u00f2 ad interessarsi alla formula.\nAnche la Cooper produceva vetture Formula Junior, utilizzando gli stessi telai delle loro Formula 1 e un motore BMC A-Series; ugualmente la Lotus produceva la \"Lotus 18\" per la Formula Junior con un motore da 1100\u00a0cm\u00b3 Ford Anglia, un motore 1500\u00a0cm\u00b3 per la Formula 2 e uno da 2500\u00a0cm\u00b3 per la Formula 1. Successivamente la Lotus avrebbe utilizzato in Formula Junior anche la \"Lotus 20\", la \"Lotus 22\" e la \"Lotus 27\".\nIn Svezia la Saab lanci\u00f2 la \"Formula Junior Saab\" come banco di prova per nuovi modelli di motore, mentre in Russia il motore pi\u00f9 usato fu il Moskvitch; il primo campionato internazionale della Formula fu disputato nel 1959 e vinto dallo svizzero Michael May al volante di una Stanguellini.\nA met\u00e0 degli anni sessanta la tendenza divenne quella di spostare il motore dall'anteriore al posteriore della vettura, mentre il numero di costruttori impegnati cresceva rapidamente: alla fine del 1960 c'erano pi\u00f9 di 100 costruttori nel mondo, e questi erano diventati quasi 500 alla fine del 1963. A quel punto la serie era diventata molto impegnativa e i costi di preparazione dei motori da 1000\u00a0cm\u00b3 (che arrivavano a 120 cavalli di potenza) troppo grandi.\nIl campionato 1963 fu l'ultimo nel Regno Unito, e la formula fu abbandonata internazionalmente nel 1964 per venire in qualche modo rimpiazzata dalla Formula 3. Successivamente nacquero altre serie che condividevano alcune delle idee della Formula Junior, come la Formula Ford e la Formula Vee, e gare di Formula Junior sono state di nuovo organizzate come competizioni tra vetture d'epoca sotto l'egida della \"Formula Junior Historic Racing Association\" (FJHRA).\nTra i piloti cresciuti in Formula Junior i pi\u00f9 famosi furono Jim Clark, Peter Arundell, John Surtees, Denny Hulme e Lorenzo Bandini.\nAltre categorie con lo stesso nome.\nIn tempi pi\u00f9 recenti il nome Formula Junior in Italia \u00e8 impiegato per due campionati: il \"Trofeo CSAI Formula Junior Monza\" per monoposto Tatuus motorizzate Renault tutte uguali tra loro, e il \"Trofeo Cadetti F.Junior\" nato nel 1965 facendo propri i principi ispiratori del conte Lurani. \nI team sono principalmente localizzati in Lombardia, i motori Fiat 1242\u00a0cm\u00b3 preparati uniformemente dalla Autoalberta mentre il regolamento permette il rifiorire di costruttori di telai. Sono almeno 15 i telaisti impegnati nel Trofeo CSAI Formula Junior Monza 1.2, che da qualche anno \u00e8 riconosciuto campionato italiano a tutti gli effetti.\nL'Associazione Formula Junior, che raggruppa i teams della categoria, ha deciso di organizzare autonomamente un proprio campionato, denominato Campionato Italiano di Formula Junior Monza - Trofeo Sandro Corsini. Nel 2011 si \u00e8 svolta la prima stagione che ha visto la vittoria di Riccardo Calegari, gi\u00e0 Cadetto, con la F. Monza nel 1975. Le vetture di Formula Junior utilizzano gli stessi telai di libera costruzione utilizzati in precedenza ed i propulsori FIAT Fire 1.2 con preparazione libera entro i limiti regolamentari.\nPer la stagione 2011, a seguito della decisione da parte dell'A.C. Milano e dell'Autodromo di Monza, il Trofeo Cadetti viene riservato ad una nuova categoria monomarca riservata alle FM2k11, monoposto realizzate con scocca in fibra di carbonio dalla Nova Reggiani e motorizzate LRM Motors da 1.200\u00a0cm\u00b3.\nIl debutto per il \"Trofeo CSAI Formula Junior Monza\" delle FM2k11 verr\u00e0 rimandato all'anno 2012, con alcune modifiche sia motoristiche (dal propulsore LRM Motors da 1.2\u00a0cm\u00b3 iniziale si \u00e8 passati a un Renault da 1.6\u00a0cm\u00b3), sia nell'aerodinamica con modifiche realizzate dalla Mirage Motor Company. La rinnovata vettura per la stagione 2012 viene ribattezzata Mirage M012, con questa che verr\u00e0 ulteriormente aggiornata in vista del 2013 con la versione M012/013.\nLe nuove Mirage M012/013 della Mirage Motor Company verranno utilizzate ufficialmente fino al campionato cadetto del Formula Junior Monza 2013, dove per coincidenza, nel week end di gara del 29 e 30 giugno 2013, le Mirage M012 e le M013 (motorizzate Renault 1.600\u00a0cm\u00b3), vengono accorpate per la gara, con le Formula Junior 1.2 proprio all'Autodromo Nazionale di Monza, gareggiando ognuna per i propri campionati, dove quest'ultime diedero filo da torcere alle nuove promosse Formula Junior Monza 1.6 Mirage M012/013.\nNel primo appuntamento ufficiale del Formula Junior Monza che si tenne sul circuito Brianzolo il 30 giugno 2013, le nuove vetture Mirage M012/013 (FM2k11), ebbero un buon riscontro reggendo bene il confronto, vedendo la pole position e vittoria all'esordio per categorie del cadetto Gennaro Nigliato con una delle Mirage M012 Renault 1.6, mentre per le Formula Junior Fiat fire 1.2 vede la pole position del cadetto Marco Visconti, seguito anche da una vittoria per categorie.\nIl 2013 vede darsi battaglia quindi attraverso l'accorpamento tra le novelle Formula Junior Monza, le Mirage M012/013 Renault 1.6 con le Formula Junior Fiat 1.2 (autonomo campionato Italiano di Formula Junior Monza - Trofeo Sandro Corsini), con la netta evidenza per la categoria Formula Junior 1.2 per un numero maggiore di partecipanti.\nDopo quella data, le due categorie concludono i rispettivi campionati, dimostrando differenze strutturali, e vedendo l'ultima apparizione per le Mirage M012/013 (categoria FM2k11 promosse per il \"Trofeo CSAI Formula Junior Monza Renault 1.6),\" lasciando il prosieguo alle storiche Formula Junior (\"denominato Campionato Italiano di Formula Junior Monza 1.2 - Trofeo Sandro Corsini)\" motorizzate Fiat 1242\u00a0cm\u00b3 che ancora oggi continuano la loro storia intramontabile.\nDal 2016 la gestione del campionato Formula Junior \u00e8 stata presa in carico da Andrea Tosetti. Il nuovo organizzatore ha portato la categoria a correre non pi\u00f9 nell'ambito delle gare patrociniate dalla CSAI ma in UISP, modificando anche in parte i regolamenti tecnici e sportivi. Le gare ora si svolgono su circuiti pi\u00f9 corti rispetto a Monza, nella stagione 2017 e 2018 si \u00e8 corso sui circuiti di Cremona, Varano de Melegari, Cervesina, Magione e Rijeka, in sei tappe a stagione con due gare distinte in un format rinnovato anche con pi\u00f9 attenzione dei media televisivi e dei social. Il campionato prende ora il nome di Formula Class Junior Italia con l'intento di riportare la categoria ai successi del passato e nel'ambito delle gare storiche."}
{"id": "135781", "revid": "767487", "url": "https://it.wikipedia.org/wiki?curid=135781", "title": "Achill Sound", "text": "Achill Sound, nome del decisamente meno diffuso ma ufficiale in gaelico irlandese Gob an Choire, \u00e8 il primo centro abitato che si incontra su Achill Island, nel Mayo, dopo aver attraversato il Michael Devitt Bridge dalla penisola di Corraun.\nIl villaggio ha una popolazione di circa 300 persone ed \u00e8 situato in una zona \"gaeltacht\"."}
{"id": "135783", "revid": "1543377", "url": "https://it.wikipedia.org/wiki?curid=135783", "title": "Kiltimagh", "text": "Kiltimagh (\"Coillte M\u00e1ch\" in irlandese) \u00e8 un pittoresco paese dell'entroterra del Mayo, in Irlanda.\nPosto ricco di storia e luogo di nascita di Antoine \u00d3 Raifteiri (Anthony Raftery) - il poeta cieco -, ospita vari posti storici e luoghi interessanti da visitare come il \"Town Museum\", lo \"Station Master's Exhibition Centre\" e lo \"Sculpture Park\", tutti situati nella pregevole area restaurata della \"Old Railway Station\".\nPer turisti e visitatori, Kiltimagh offre amenit\u00e0 e attrazioni tipiche irlandesi come i pub tradizionali, \"ceol agus craic\", buon cibo e alloggi confortevoli.\nKiltimagh ha dato i natali anche a Louis Walsh.\nEconomia.\nIn passato Kiltimagh era una cittadina brulicante con una fervente zona industriale, un produttore tessile importante e una connessione via ferroviaria col resto della nazione. Attualmente la ferrovia \u00e8 chiusa da parecchio tempo, e molto industrie hanno chiuso, rendendo Kiltimagh una delle peggiori zone per l'assunzione con la vicina zona del \"Triangolo Nero\": circa un terzo degli abitanti (anche sposati) \u00e8 senza lavoro. Soltanto negli ultimi anni si sono visti miglioramenti ben presto oscurati, tuttavia, dall'incremento demografico e dal periodo di recessione susseguente la \"Celtic Tiger\"."}
{"id": "135786", "revid": "119258598", "url": "https://it.wikipedia.org/wiki?curid=135786", "title": "Claudio Eliano", "text": "Biografia.\nDella vita di Eliano si sa quello che Filostrato ci riferisce nelle sue \"Vite dei sofisti\".\nScolaro a Roma del sofista Pausania apprese, dai precetti della \"seconda sofistica\", la scrittura in greco atticizzante, al punto da essere soprannominato \u03bc\u03b5\u03bb\u03af\u03b3\u03bb\u03c9\u03c3\u03c3\u03bf\u03c2 (\"meliglossos\", lingua di miele) o \u03bc\u03b5\u03bb\u03af\u03c6\u03b8\u03bf\u03b3\u03b3\u03bf\u03c2 (sinonimo del primo), per la precisione e l'efficacia del suo stile.\nA differenza dei suoi colleghi romani, non si sent\u00ec portato per le declamazioni pubbliche, preferendo coltivare studi storici, naturalistici e antiquari: secondo il lessico Suda, inoltre, sarebbe stato sacerdote nel tempio della Fortuna a Preneste e avrebbe frequentato la corte di Giulia Domna, moglie di Settimio Severo..\nInoltre sembra, come dichiarava lui stesso, non essersi impegnato in conferenze itineranti, ma sarebbe rimasto per tutta la vita nel Lazio, dove mor\u00ec.\nA Praeneste, attuale Palestrina, il liceo classico e delle scienze umane \u00e8 intitolato alla memoria di Claudio Eliano.\nEliano sofista.\nQuelle di Eliano, in generale, comunque, sono opere compilatorie, che non si avvalgono di osservazioni autoptiche, n\u00e9 di un'accurata scelta delle fonti, n\u00e9 di criteri di selezione. Raccoglitore di dati, per lo pi\u00f9 a carattere aneddotico, inverosimile quando non paradossale, Eliano si colloca nell'alveo della paradossografia, mosso, pi\u00f9 che da interessi scientifici o storiografici, dall'attenzione per il meraviglioso e l'insolito. \nI frammenti filosofici, invece, e la caratteristica impostazione della \"Natura degli animali\", di intento moraleggiante, in cui si vuole dimostrare che negli animali esistono sentimenti simili o anche superiori a quelli dell'uomo, ci indicano per Eliano una adesione alla filosofia stoica commista alle puntate polemiche della seconda sofistica. A questa scuola va collegata la scelta della lingua greca e di uno stile atticizzante, non scevro, per\u00f2, da latinismi. "}
{"id": "135793", "revid": "838137", "url": "https://it.wikipedia.org/wiki?curid=135793", "title": "Andrea Zorzi", "text": "\"Zorro\", cos\u00ec come veniva soprannominato, ha militato per tutta la carriera in Italia ritirandosi a soli 33 anni dall'attivit\u00e0 agonistica. Membro della cosiddetta \"generazione di fenomeni\", nel 1991 ha vinto il premio della FIVB quale giocatore dell'anno; ha vinto inoltre due volte, nel 1990 e nel 1991, il titolo di MVP alla World League. Nel 2007 ha vinto il titolo di MVP nel Campionato Europeo Veterans.\nCifre.\nNella regular season della massima serie del campionato italiano ha giocato 213 partite mettendo a segno 6.116 punti, quinto in classifica generale; va per\u00f2 detto che tutti quelli che lo precedono hanno giocato molte pi\u00f9 partite di lui (Luca Cantagalli 392, Lorenzo Bernardi 373, Andrea Giani 408 e Michele Pasinato 280) Quindi per media punti/partita \u00e8 al primo posto (pi\u00f9 di 28 punti per partita).\nNei play-off di serie A1 ha giocato 59 partite, mettendo a segno 1.704 punti (media di 28,88 punti per partita), secondo in classifica generale dietro Lorenzo Bernardi (che ha marcato 1.952 punti in 105 partite, con una media di 18,59 punti per partita). Sommando le statistiche di regular season e play-off ha segnato 7.820 punti in 272 partite, terzo in classifica generale (ma anche qui le statistiche migliorano se si considera il rapporto tra punti e partite disputate). Nella classifica dei migliori battitori della storia del campionato italiano, Zorzi \u00e8 terzo per numero di battute vincenti, con 386; nei play-off ne ha messe a segno 90, raggiungendo quindi un totale di 476, terzo in classifica generale dietro Luca Cantagalli e Andrea Sartoretti.\nNazionale.\nZorzi \u00e8 stato una colonna portante della nazionale azzurra fino al 1996. Ha disputato in totale 325 partite, facendo parte da protagonista del gruppo che ha meritato l'appellativo di \"generazione di fenomeni\" e il titolo di \"squadra del secolo\", vincendo tutti i tornei internazionali ad eccezione dell'oro olimpico, solo sfiorato nell'edizione di chiusa con la medaglia d'argento; fu proprio quest'ultima delusione a portarlo al ritiro due anni dopo.\nVeterans.\nLa CEV ha recentemente fatto partire una manifestazione denominata \"Campionato Europeo Veterans\", vale a dire un campionato europeo tra formazioni nazionali composte da giocatori in pensione divisi in due categorie (Over 40 e Over 50), Zorzi ha risposto alla chiamata della nazionale Over 40 ed \u00e8 tornato ad allenarsi per prendere parte all'europeo veterans che si \u00e8 tenuto in Grecia a ottobre del 2007. Nell'esordio nella neonata nazionale (dopo 10 anni di inattivit\u00e0) Zorzi ha messo a segno 24 punti.\nIl 13 ottobre 2007 Zorzi ha vinto con l'Italia il \"Campionato Europeo Veterans\", battendo la Russia in finale per 2-1 (25-16, 23-25, 15-12) aggiudicandosi il titolo di MVP del torneo.\nNell'ottobre 2009 si disputa la seconda edizione, questa volta chiamata European Masters Championship. Zorzi e compagni si ripresentano in veste di detentori del titolo vinto nel 2007. L'Italia, nonostante alcune assenze importanti rispetto a due anni prima, domina in maniera assoluta la manifestazione e l'11 ottobre 2009, battendo in finale la Grecia (A) per 2:0 (25:15 25:18), riesce a vincere anche la seconda edizione del torneo organizzata dalla CEV.\nVita privata.\nZorzi \u00e8 sposato con Giulia Staccioli, campionessa di ginnastica ritmica e coreografa, fondatrice di Katakl\u00f2, una compagnia italiana di danza acrobatica."}
{"id": "135799", "revid": "767487", "url": "https://it.wikipedia.org/wiki?curid=135799", "title": "I cento passi", "text": "I cento passi \u00e8 un film del 2000 diretto da Marco Tullio Giordana dedicato alla vita e all'omicidio di Peppino Impastato, attivista impegnato nella lotta a Cosa nostra nella sua terra, la Sicilia.\nIl titolo prende il nome dal numero di passi che occorre fare a Cinisi per colmare la distanza tra la casa della famiglia Impastato e quella del boss mafioso Gaetano Badalamenti.\nPeppino Impastato venne ucciso il 9 maggio 1978, lo stesso giorno del delitto Moro. Messe in ombra dalla tragedia nazionale in atto in quei giorni, la sua storia e la sua tragica fine passarono praticamente inosservate e restarono ignote alla massa per pi\u00f9 di vent'anni, sino all'uscita del film.\nTrama.\nIl giovane Peppino Impastato vive a Cinisi negli anni '70 cercando di sfuggire all'inesorabile legame con l'ambiente mafioso che il padre Luigi, un po' per inerzia, un po' perch\u00e9 ha una famiglia con una moglie e due figli da proteggere, non ha la forza di rompere. Anche di fronte alla vulnerabilit\u00e0 sua e della propria famiglia, Peppino, animato da uno spirito civico irrefrenabile, non esita, con l'involontaria complicit\u00e0 del fratello Giovanni, ad attaccare i mafiosi di Cinisi ed a denunciarne pubblicamente le malefatte.\nIl percorso \"controcorrente\" di Peppino nasce quando, da bambino, vede scorrere davanti a s\u00e9 gli albori della lotta politica contro la mafia e il potere a essa colluso, lotta a cui poi prender\u00e0 attivamente parte diventato prima adolescente e poi adulto. Dopo la morte violenta dello zio capomafia don Cesare Manzella, saltato in aria su un'Alfa Romeo Giulietta all'interno della quale era stato messo un ordigno esplosivo, l'incontro con il pittore comunista Stefano Venuti, il rifiuto del padre biologico e della famiglia intesa in senso mafioso e il formarsi con il pittore idealista, suo vero \"padre etico\", sono i punti di svolta della vita di Peppino, che lo segneranno per il resto della sua esistenza.\nSuccessivamente il giovane Impastato scrive articoli, uno dei quali \u00e8 intitolato \"La mafia \u00e8 una montagna di merda\", che lo rendono malvisto agli occhi della criminalit\u00e0. Peppino apre poi Radio Aut, emittente dai microfoni della quale attacca e prende in giro la mafia, in particolare il capomafia del suo paese Gaetano Badalamenti, \"don Tano\", e denuncia i suoi atti criminali. Candidatosi alle elezioni comunali per il partito Democrazia Proletaria, la sua frase \u00abnoi comunisti perdiamo perch\u00e9 ci piace perdere\u00bb, pronunciata durante un comizio, sembra quasi un preludio alla sua tragica morte, avvenuta a campagna elettorale ancora in corso, con un attentato realizzato in modo da far credere che fosse un suicidio, che passa praticamente inosservato in quanto avviene nello stesso giorno in cui le Brigate Rosse uccidono il politico Aldo Moro e ne fanno ritrovare il corpo in via Caetani a Roma, dopo che Peppino era ormai diventato troppo scomodo per i mafiosi e il padre, che era morto in un oscuro incidente, non lo poteva pi\u00f9 proteggere da don Tano.\nAccoglienza.\nCritica.\nLa critica cinematografica ha notato come questo film di Giordana, con la scena finale dei pugni alzati nel saluto comunista e le bandiere rosse sventolanti, \u00ab... potrebbe sembrare un film di propaganda. In realt\u00e0 \u00e8 un film di impegno civile (che non si vergogna di citare il Rosi di Le mani sulla citt\u00e0) che si assume il compito di ricordarci che la lotta a quel complesso fenomeno che passa sotto il nome di mafia non appartiene a una \"parte\".\u00bb\nUn impegno civile ribadito quasi unanimemente da tutta la critica: \u00abMolto impegno civile. Come, del resto, in altri film di Giordana\u00bb\".\"\nGian Luigi Rondi ha inoltre rilevato che il film \u00ab [...] fa ricorso a eccessive vicende di contorno e a vari personaggi di secondo piano. Quando per\u00f2 si tratta di seguire da vicino il personaggio centrale, i suoi rapporti in famiglia e i suoi scontri con i mafiosi, allora il racconto si fa teso, scattante, addirittura aggressivo e la regia nervosa di Giordana ha modo di vibrare e di far vibrare di giusta indignazione.\u00bb.\nInoltre, venne riconosciuto come elemento essenziale del successo del film l'interpretazione di \u00abuna squadra di attori di sorprendente bravura guidati senza sbavature da Giordana\u00bb tra cui si distingue quella di Luigi Lo Cascio, alla sua prima prova e gi\u00e0 premiato con un David di Donatello.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "135801", "revid": "2146814", "url": "https://it.wikipedia.org/wiki?curid=135801", "title": "Inno nazionale della Repubblica di San Marino", "text": "L'inno nazionale della Repubblica di San Marino.\nStoria.\nVenne composto dallo studioso italiano Federico Consolo (1841-1906) nel 1894 su richiesta del governo sammarinese, tratto da un breviario monastico oggi conservato a Firenze nella Biblioteca Medicea Laurenziana. \u00c8 basato su una corale del X secolo.\nFu decretato di adottarlo dall'allora Consiglio Principe e Sovrano come inno nazionale di San Marino l'11 settembre 1894. L'inno fu eseguito per la prima volta il 30 dello stesso mese, quando fu inaugurato il Palazzo Pubblico.\nViene suonato dalla banda militare durante le feste nazionali o in occasione di cerimonie ufficiali.\nInni storici.\nUn \"Inno Patrio\" datato 1856, talvolta riportato come \"La Sammarinese\", del maestro Luigi Para, viene indicato come il primo tentativo di dotarsi di un inno nazionale. \n\"Giubilanti d'amore fraterno\", marcia militare del maestro Ulisse Balsimelli, veniva suonato come inno ufficiale della Repubblica prima dell'adozione di quello corrente.\nTesto.\nUfficialmente l'inno non ha parole.\nGiosu\u00e8 Carducci ne scrisse un testo, ma il governo sammarinese non l'ha mai adottato e resta poco popolare tra la popolazione. Ciononostante, viene insegnato nelle scuole ed occasionalmente cantato ma sempre in ambito non ufficiale.\nTesto di Giosu\u00e9 Carducci:"}
{"id": "135804", "revid": "767487", "url": "https://it.wikipedia.org/wiki?curid=135804", "title": "Luna rossa (film 2001)", "text": "Luna rossa \u00e8 un film del 2001 diretto da Antonio Capuano.\nTrama.\nUn pentito racconta al giudice che lo sta interrogando la storia della famiglia Cammarano. Una famiglia radicata nei sentimenti camorristi, che sin dagli inizi degli anni Settanta allarga il proprio potere sul territorio. Una forte determinazione, seguita da una violenza e compattezza di gruppo, ne costituiscono la forza. Il comando all'interno viene garantito da una rigida gerarchia fondata sul rispetto. I pi\u00f9 giovani, per\u00f2, cominciano a non credere pi\u00f9 nell'organizzazione della struttura finch\u00e9 uno di loro (Oreste) si ribella, portando tutti verso un inevitabile massacro.\nTematiche.\nL'autore ripropone in chiave contemporanea l'Orestea di Eschilo, trilogia tragica del teatro greco nella quale Oreste, figlio di Agamennone e di Clitennestra vendica l'assassinio del padre, ucciso da Egisto, amante della madre.\nAl protagonista, interpretato dal giovane Domenico Balsamo, \u00e8 dato il medesimo nome del matricida eschileo.\nI panni di Clitemnestra sono invece indossati da Licia Maglietta che paradossalmente si chiama per\u00f2 Irene come la dea della pace, nel film spietata donna di camorra che ordina l'uccisione del marito (Toni Servillo).\nServillo, l'Agamennone-Amerigo, \u00e8 un capoclan (il nome Amerigo vuol dire \"potente nella sua patria\") odiato da tutti, responsabile del sacrificio, cos\u00ec come Agamennone, di una delle sue figlie.\nL'amante di Licia Maglietta \u00e8 invece Antonino Iuorio al quale, curiosamente, viene dato il nome di Egidio che riecheggia quello di Egisto ma probabilmente con un riferimento all'Egidio dei Promessi Sposi, personaggio parimenti sciagurato.\nLa giovane Antonia Truppo \u00e8 Orsola-Elettra, Susy Del Giudice \u00e8 un'Elena di Troia rapita per\u00f2 da Agamennone anzich\u00e9 da Paride."}
{"id": "135805", "revid": "729019", "url": "https://it.wikipedia.org/wiki?curid=135805", "title": "Elefantina", "text": "Elefantina (, in greco: \u1f18\u03bb\u03b5\u03c6\u03b1\u03bd\u03c4\u03af\u03bd\u03b7 \"Elephant\u00edn\u0113\") \u00e8 il nome greco di un'isola che si trova al centro del Nilo poco dopo la prima cateratta di fronte ad Assuan, l'antica \"Syene\".\nStoria.\nIn epoca egizia, I dinastia aveva il nome di \"Abw\" oppure \"Yebu\", ovvero \"Citt\u00e0 dell'Elefante\" ed era la capitale del I distretto (nomo in greco) dell'Alto Egitto detto \"Terra degli archi\".\nIl sito, gi\u00e0 abitato durante l'epoca predinastica, aveva come divinit\u00e0 principale Satet a cui successivamente si unirono Khnum ed Anuqet.\nL'isola conserva numerosi ed importanti resti archeologici come il tempio divino dedicato al dio Khnum, un importante nilometro, una piccola piramide risalente all'Antico Regno ed un calendario chiamato \"Calendario di Elefantina\" risalente al regno di Thutmose III della XVIII dinastia.\nIl sovrano Djoser in memoria di una sua visita nel tempio di Khum per porre termine ad una carestia, fece erigere una stele detta Stele della carestia. mentre un'altra stele celebra il sovrano Sesostri III per il restauro operato sulla fortezza di Elefantina.\nSuccessivamente il sovrano Ahmose I della XVIII dinastia stabil\u00ec ad Elefantina la sede amministrativa del vicer\u00e9 della Nubia mentre risale ad epoca tolemaica un piccolo tempio.\nL'isola viene chiamata cos\u00ec per la forma caratteristica delle proprie rocce. Nel 230 a.C. da quest'isola, il matematico greco Eratostene di Cirene, calcol\u00f2 per la prima volta la circonferenza della Terra.\nGli ebrei d'Egitto usarono l'isola come fortezza e vi costruirono un grande tempio che venne distrutto nel 411 o 410 a.C.\nIl sito presenta una peculiare singolarit\u00e0 che lo rende estremamente interessante per la scienza delle religioni. La colonia ebraica che visse su quest'isola, vi si rec\u00f2 probabilmente per sfuggire dalla deportazione a Babilonia da parte di Nabucodonosor nel VII secolo a.C. Come si sa, l'ebraismo cambi\u00f2 radicalmente dopo il ritorno dalla cattivit\u00e0 babilonese, tanto che da quel momento in poi non si parla pi\u00f9 di ebraismo ma di giudaismo. La comunit\u00e0 ebraica di Elefantina, tuttavia \u2013 come fatto supporre da alcune prove archeologiche ritrovate all'interno degli scavi avvenuti negli anni Trenta del XX secolo sull'isola \u2013 sembrerebbe un raro caso di comunit\u00e0 ebraica che ha mantenuto concezioni, tradizioni religiose e costumi sociali che caratterizzarono l'ebraismo pre-esilico e come tale ha riscosso un particolare interesse tra gli studiosi delle religioni.\nLa citt\u00e0 d\u00e0 il nome ad alcuni famosi papiri come quello risalente alla XIII dinastia e quello del V secolo a.C., scritto in lingua aramaica ritrovati agli inizi del XIX secolo.\nOggi l'isola ospita il Museo della Nubia."}
{"id": "135806", "revid": "183581", "url": "https://it.wikipedia.org/wiki?curid=135806", "title": "Rebecca DeMornay", "text": ""}
{"id": "135810", "revid": "1784938", "url": "https://it.wikipedia.org/wiki?curid=135810", "title": "Elias Canetti", "text": "Biografia.\nL'infanzia.\nElias Canetti nacque a Ruse, primo dei tre figli di Jacques Canetti, commerciante ebreo di remote origini spagnole (gli avi paterni nacquero con il cognome di \"Ca\u00f1ete\" ma, in seguito all'espulsione degli ebrei dalla penisola iberica avvenuta nel 1492, modificarono il proprio cognome), e di Mathilde Arditti, nata da una ricca famiglia ebraica sefardita di origini italiane (gli avi materni erano sefarditi livornesi che si erano stabiliti in Bulgaria). La lingua della sua infanzia fu il ladino o giudeospagnolo parlato in famiglia, ma il piccolo Elias fece presto esperienza con la lingua tedesca, usata in privato dai genitori (che la consideravano la lingua del teatro e dei loro anni di studio a Vienna).\nDopo avere appreso il bulgaro, si trov\u00f2 ad avere a che fare con l'inglese quando il padre decise di trasferirsi per lavoro a Manchester nel 1911. La decisione fu accolta con entusiasmo da Mathilde Arditti, donna colta e liberale, che dovette sottrarre Elias dall'influenza del nonno paterno, il quale lo aveva iscritto alla scuola talmudica. Nel 1912, con la morte improvvisa del padre Jacques, cominciarono le peregrinazioni della famiglia, che si spost\u00f2 prima a Vienna e poi a Zurigo, dove Canetti trascorse, tra il 1916 e il 1921, gli anni pi\u00f9 felici.\nIn questo periodo, nonostante la presenza dei fratelli pi\u00f9 piccoli, il rapporto di Canetti con la madre (che dal 1913 soffriva di periodiche crisi depressive) divent\u00f2 sempre pi\u00f9 stretto, conflittuale e segnato dalla dipendenza reciproca.\nGermania e Austria.\nLa tappa seguente fu Francoforte, ove ebbe modo di assistere alle manifestazioni popolari a seguito dell'assassinio del ministro Walther Rathenau, prima esperienza di massa che gli lasci\u00f2 un'impressione indelebile. Nel 1924 Canetti fece ritorno con il fratello Georges a Vienna, dove si laure\u00f2 in chimica e rimase quasi ininterrottamente fino al 1938. Canetti si integr\u00f2 velocemente nell\"'\u00e9lite\" culturale viennese, studiando con avidit\u00e0 le opere di Otto Weininger, Sigmund Freud (che gli suscit\u00f2 diffidenza sin dall'inizio) e Arthur Schnitzler, e assistendo alle conferenze di Karl Kraus, polemista e moralista. In uno di questi incontri culturali conobbe la scrittrice sefardita Venetiana (Veza) Taubner-Calderon, bella ma fin dalla nascita priva dell'avambraccio sinistro; nel 1934 la spos\u00f2, nonostante l'avversione della madre.\nSotto l'influenza del ricordo delle manifestazioni viste a Francoforte, nel 1925 cominci\u00f2 a prendere forma il progetto di un libro sulla massa. Nel 1928 and\u00f2 a lavorare a Berlino come traduttore di libri americani (soprattutto Upton Sinclair) e qui conobbe Bertolt Brecht, Isaak Babel' e George Grosz. Due anni pi\u00f9 tardi consegu\u00ec il dottorato in chimica, professione che per\u00f2 non pratic\u00f2 mai e verso la quale non mostr\u00f2 comunque alcun interesse. Tra il 1930 e il 1931 incominci\u00f2 a lavorare al lungo romanzo \"Die Blendung\" (letteralmente \"L'accecamento\", tradotto in italiano come \"Autodaf\u00e9\"), pubblicato nel 1935, e, tornato a Vienna, continu\u00f2 le frequentazioni dell'ambiente letterario: Robert Musil, Fritz Wotruba, Alban Berg, Anna e Alma Mahler.\nNel 1932 usc\u00ec il suo primo lavoro teatrale, \"Nozze\". Due anni dopo fu la volta di \"La commedia della vanit\u00e0\". Nel 1937 Canetti si rec\u00f2 a Parigi per la morte della madre, evento che lo segn\u00f2 profondamente e che chiude simbolicamente l'ultimo volume dell'autobiografia.\nLondra.\nNel 1938, a seguito dell'annessione dell'Austria alla Germania nazista, Canetti emigr\u00f2 prima a Parigi e poi a Londra. Nei vent'anni successivi, si dedic\u00f2 esclusivamente all'imponente progetto sulla psicologia della massa, il cui primo e unico volume, \"Massa e potere\", fu pubblicato nel 1960. \nCritic\u00f2 molto duramente Thomas Stearns Eliot, il pi\u00f9 celebrato poeta del Regno Unito e Premio Nobel.\nNel 1952 prese la cittadinanza britannica: due anni dopo, al seguito di una troupe cinematografica, trascorse un periodo in Marocco, da cui trasse il volume \"Le voci di Marrakesh\".\nLa prima del suo dramma \"Vite a scadenza\" si tenne a Oxford (1956). La moglie Veza, sposata nel 1934 e con la quale condivideva gli entusiasmi socialisti e la venerazione per Karl Kraus, mor\u00ec suicida nel 1963 in seguito al fallimento del loro matrimonio, forse dovuto anche ai frequenti tradimenti di Elias. Nel 1971 Canetti spos\u00f2 la museologa Hera Buschor, dalla quale ebbe l'anno seguente una figlia, Johanna. Nel 1975 le Universit\u00e0 di Manchester e di Monaco gli conferirono due lauree \"honoris causa\". Nel 1981 ricevette il premio Nobel per la letteratura, \"per opere contraddistinte dalla visione ampia, dalla ricchezza di idee e dalla potenza artistica\". Dopo la morte di Hera (1988), Elias Canetti torn\u00f2 a Zurigo, dove mor\u00ec nel 1994, e nel cui cimitero fu sepolto accanto a James Joyce.\nOpere.\nI viaggi, le relazioni e le numerose lingue praticate costituiscono il corposo patrimonio culturale di Canetti. La sua opera, oltre ad essere incentrata \"sulla\" metamorfosi, \u00e8 essa stessa una metamorfosi continua: un solo romanzo, un solo libro di \"antropologia\", pochi testi teatrali, alcuni saggi, alcuni aforismi, un diario di viaggio e un'autobiografia.\n\"Auto da f\u00e9\".\n\u00c8 il primo libro di Elias Canetti e il suo unico romanzo. \"Die Blendung\" (letteralmente \"L'accecamento\", tradotto in italiano e altre lingue come \"Auto da f\u00e9\", titolo voluto dallo stesso Canetti) venne pubblicato nel 1935. Fu successivamente bandito dai nazisti e, nonostante l'apprezzamento di Thomas Mann e di Hermann Broch, non ricevette grande attenzione fino a quando non venne ripubblicato negli anni sessanta.\nRomanzo di notevole forza narrativa, per certi elementi grotteschi e demoniaci pu\u00f2 essere avvicinato alle opere maggiori della letteratura russa del XIX secolo, in particolare ai lavori di Nikolaj Gogol' ma soprattutto di F\u00ebdor Dostoevskij, nei confronti del quale lo stesso Canetti ha dichiarato il suo debito.\n\"Massa e potere\".\nNel saggio \"Massa e potere\" (1960), analizza a tutto tondo la sociologia delle masse. Fu un'opera di difficile gestazione, Canetti impieg\u00f2 quarant'anni a scriverla e la defin\u00ec come \"l'opera di una vita\". Nella sostanza \"Massa e potere\" \u00e8 un'opera antropologica e sociologica nel senso che Canetti, attraverso lo studio degli elementi primi costitutivi della Massa, arriva a mettere a nudo, ad insegnarci i principi che stanno alla base del potere. Nel monumentale saggio Canetti fece confluire materiale da diverse discipline (antropologia, sociologia, mitologia, etologia, storia delle religioni), evitando programmaticamente nomi come Marx o Freud (menzionato solo una volta in una nota).\nL'argomentazione dimostra come ci\u00f2 che contribuisce a formare una massa sia un istinto connaturato nell'uomo tanto quanto quello della sopravvivenza. La prima parte analizza la dinamica dei diversi tipi di massa e della \"muta\". La seconda parte si concentra sulla questione del come e del perch\u00e9 le masse obbediscono ai capi. Hitler viene presentato come il capo paranoico, affascinato dalle dimensioni della massa che egli stesso comanda. La persecuzione degli ebrei viene poi messa in relazione con l'enorme inflazione del primo dopoguerra.\nL'autobiografia.\nDivisa in pi\u00f9 volumi (\"La lingua salvata\", \"Il frutto del fuoco\" e \"Il gioco degli occhi\"), fu pubblicata fra il 1977 e il 1985. \u00c8 proprio quest'opera, una delle pi\u00f9 intense della letteratura contemporanea, che fa di lui uno degli scrittori pi\u00f9 importanti del Novecento.\n\"La lingua salvata\" insieme a \"Il frutto del fuoco\", \"Il gioco degli occhi\" e \"Party sotto le bombe\" costituisce una sorta di 'Bildungsroman'. La vicenda, chiaramente autobiografica, si articola in quattro parti fondamentali, ognuna delle quali si riferisce ad un diverso luogo e periodo di tempo. La prima parte, ambientata nella citt\u00e0 natale dell'autore, fa riferimento agli avvenimenti relativi alla prima infanzia dell'autore. Egli delinea un mondo sospeso tra modernit\u00e0 e progresso, assimilabili rispettivamente in maniera ideale alla componente paterna (costituita da una famiglia arricchitasi di recente) da un lato, e da quella materna dall'altro (costituita da una delle famiglie pi\u00f9 prestigiose della cittadina).\nUn ulteriore elemento di rottura \u00e8 portato proprio dai suoi genitori, che, con le loro aspirazioni alla cultura (in opposizione alla tradizionale pratica familiare del commercio, tema che verr\u00e0 pi\u00f9 volte ripreso da Canetti nelle sue opere) e attraverso un continuo volgersi all'Occidente (rappresentato da Vienna, che comincia ad assumere sin dalle prime pagine del libro i tratti di topos per eccellenza) aprono una frattura nella mentalit\u00e0 locale, quasi stagnante in un lungo Medioevo retaggio della passata dominazione ottomana. Le aspirazioni represse dei genitori diventano uno dei temi chiave dell'opera, quasi una molla in tensione pronta a saltare, che si riveler\u00e0 nel corso dell'opera distruttiva in ambito familiare.\nElias Canetti descrive i rituali e la vita di un \"bel tempo antico\", in un mondo che ancora non aveva scoperto le devastazioni delle guerre mondiali. Le giornate del piccolo Elias nella cittadina danubiana si susseguono senza affanni o preoccupazioni di sorta, occasionalmente scandite dalle festivit\u00e0 religiose e da pochi altri eventi di rilievo. Troviamo cos\u00ec una trattazione che, per cos\u00ec dire, rifugge dal resoconto storiografico, trovando una dimensione intimistica e personale, capace di dare rilievo a quei piccoli traguardi quotidiani che contrassegnano la vita di un bambino: scopriamo l'amore del piccolo Elias per la lettura, comunicatogli dalla madre, lo stupore verso il mondo degli adulti, con le sue regole incomprensibili e impenetrabili, ma pi\u00f9 di tutto l'affetto per i genitori e i fratelli minori."}
{"id": "135811", "revid": "2106173", "url": "https://it.wikipedia.org/wiki?curid=135811", "title": "Donato Menichella", "text": "Biografia.\nNasce a Biccari (FG) il 23 gennaio 1896. Inizia i suoi studi secondari medi al Collegio Ruggero Bonghi di Lucera, consegue nel 1913 il diploma di ragioniere presso Istituto Pietro Giannone di Foggia e nel 1920, dopo aver preso parte alla Prima guerra mondiale, ufficiale di artiglieria in Albania, si laurea in Scienze sociali presso l'Istituto Cesare Alfieri di Firenze.\nIl 22 maggio del 1922 sposa Anita Moffa da cui avr\u00e0 tre figli Vincenzo, Franco ed Irene.\nI suoi antenati, appartenenti all'antica famiglia Iosa, erano banchieri.\nDopo un breve periodo alle dipendenze dell'Istituto Nazionale per i cambi con l'estero (INCE), entra nel 1921 in Banca d'Italia dove, nel 1923, si occupa della liquidazione della Banca Italiana di Sconto (BIS). Dal 1924 lavora per la Banca Nazionale di Credito (BNC) e nel 1931, dopo la fusione tra BNC e Credito Italiano (Credit), segue gli affari industriali della nuova BNC e dirige la Societ\u00e0 Finanziaria Italiana (SFI), che aveva rilevato le partecipazioni industriali di Credit.\nNel 1933 \u00e8 chiamato all'Istituto per la Ricostruzione Industriale (IRI) dal presidente Alberto Beneduce e posto a capo della Sezione Smobilizzi Industriali. \u00c8 il principale e pi\u00f9 fidato collaboratore di Beneduce, prendendo di fatto il posto di quest'ultimo quando, nel 1936 a causa di problemi di salute, il presidente dell'IRI sar\u00e0 costretto a ritirarsi. All'IRI il suo lavoro \u00e8 decisivo per il salvataggio dell'economia italiana di quegli anni. Dal 1934 al 1944 \u00e8 Direttore generale dell'IRI e d\u00e0 un contributo sostanziale alla preparazione della Legge bancaria del 1936, ribattezzata \"riforma Menichella\" e imperniata sul principio della separazione tra banca e impresa.\nNel 1946, su indicazione di Luigi Einaudi, Menichella assume l'incarico di Direttore generale della Banca d'Italia e nel 1947 (con la nomina di Einaudi a ministro del Bilancio nel quarto governo De Gasperi), le funzioni di Governatore della Banca d'Italia, al vertice della quale \u00e8 nominato nel 1948.\nNel 1947 accompagna De Gasperi negli Stati Uniti, da dove tornarono con il prestito da 100 milioni di dollari necessario alla ricostruzione italiana.\nNel dicembre 1946 \u00e8 tra i fondatori dell'Associazione per lo sviluppo dell'industria nel Mezzogiorno (SVIMEZ), che elabora l'idea di un \"nuovo meridionalismo\", fondato sull'intervento straordinario nel Mezzogiorno. Alla scadenza del Piano Marshall, e sull'esempio dell'americana Tennessee Valley Authority, Menichella suggerisce il progetto della Cassa per il Mezzogiorno (1950), intesa come agenzia temporanea destinataria delle disponibilit\u00e0 della Banca Mondiale a finanziare con prestiti in dollari programmi di investimenti nelle aree depresse del mondo.\nNel 1960, dopo aver contribuito al raggiungimento di prestigiosi traguardi economici internazionali (parit\u00e0 della lira secondo le disposizioni del Fondo Monetario Internazionale, Oscar del \"Financial Times\" per la migliore valuta alla lira e Oscar come migliore governatore centrale), si dimette dall'incarico di Governatore della Banca d'Italia. Ricever\u00e0 il titolo di Governatore onorario dell'Istituto di emissione, dignit\u00e0 che in seguito sar\u00e0 conferita ai governatori uscenti Paolo Baffi, Carlo Azeglio Ciampi, e Mario Draghi . \nUltimo rappresentante di un'intera epoca della finanza e dell'amministrazione pubblica italiana, muore a Roma il 23 luglio 1984. Quattro giorni dopo di lui muore la moglie Anita.\nA lui, nel 1986, la Banca d'Italia intitola una prestigiosa borsa di studio e, nel 1999, il centro operativo di Vermicino, nel comune di Frascati (RM)."}
{"id": "135815", "revid": "76963", "url": "https://it.wikipedia.org/wiki?curid=135815", "title": "Jack Whyte", "text": "Biografia.\nOriginario del Renfrewshire, nacque e crebbe in Scozia ma \u00e8 vissuto in Canada dal 1967, dopo aver studiato in Inghilterra e in Francia. Risiedeva a Kelowna, Columbia Britannica.\nEmigrato in Canada nominalmente per fare l'insegnante liceale di inglese, ha in realt\u00e0 fatto di tutto, dal cantante e intrattenitore professionista al copywriter, fino al 1995, quando le vendite dei suoi libri gli hanno permesso di diventare scrittore a tempo pieno.\nOpere.\nCronache di Camelot.\nL'opera pi\u00f9 importante di Whyte \u00e8 il ciclo delle Cronache di Camelot (noto come \"A Dream of Eagles\" in Canada e \"The Camulod Chronicles\" negli altri paesi di lingua inglese). Questi romanzi storici presentano la storia di Re Art\u00f9 sullo sfondo della caduta dell'Impero romano d'Occidente in Britannia. A differenza dei racconti usuali - si pensi a \"La spada nella roccia\" - Whyte riscrive la leggenda evitando l'uso della magia per spiegare l'ascesa al potere di Art\u00f9, ponendo invece l'accento sulle condizioni storiche (con qualche licenza artistica) della Britannia, e sulla necessit\u00e0 di contrastare l'anarchia dopo che i Romani l'avevano abbandonata, lasciandola alla colonizzazione e invasione di varie popolazioni dell'Europa nordoccidentale, come sassoni, juti, franchi e angli.\nIl ciclo principale comprende i seguenti libri:\nIo Lancillotto.\nSuccessivamente Whyte ha iniziato un nuovo ciclo di romanzi, sempre legati al ciclo arturiano. Il nome utilizzato in Italia per la serie \u00e8 Io Lancillotto. Il libro originale canadese \"Clothar the Frank\" \u00e8 stato pubblicato spezzato in due parti.\nIl ciclo comprende questi libri:\nTrilogia dei Saint-Clair.\nDopo aver esplorato il lungo e in largo il ciclo arturiano, Jack Whyte ha ideato una nuova serie, dedicata ad uno dei grandi miti dell'immaginario occidentale, quello del Graal.\nLa trilogia contiene i romanzi:"}
{"id": "135820", "revid": "1305772", "url": "https://it.wikipedia.org/wiki?curid=135820", "title": "UK (disambigua)", "text": ""}
{"id": "135822", "revid": "107542368", "url": "https://it.wikipedia.org/wiki?curid=135822", "title": "Uk", "text": ""}
{"id": "135823", "revid": "15756", "url": "https://it.wikipedia.org/wiki?curid=135823", "title": "La pietra del cielo", "text": "La pietra del cielo (\"The Skystone\") \u00e8 un romanzo storico del 1996 di Jack Whyte, primo volume della serie delle \"Cronache di Camelot\". \u00c8 stato tradotto in italiano per Piemme.\nTrama.\nLa storia \u00e8 raccontata tramite i ricordi del protagonista con diversi salti temporali.\nBritannia romana del IV secolo. Il libro inizia con Gaio Publio Varro, un veterano delle legioni africane, sta raccontando la sua storia nel contesto del ritiro romano dalla Gran Bretagna. Inizia quindi parlando di un'imboscata da parte dei Celti dove lui e l'amico Gaio Cornelio Britannico rimangono feriti.\nMentre trascorre il suo tempo con Britannico a riprendersi dalle ferite, i suoi pensieri tornano al loro incontro: nel 365 d.c., in Africa, Britannico era stato fatto prigioniero da alcuni Berberi e Varro lo aveva liberato. Dopo questo incontro, Varro ricorda come lui e Britannico viaggiarono insieme in Gran Bretagna per diventare, rispettivamente, primus pilus e legato della Seconda Coorte della Legio XX Valeria Victrix. Mentre erano al comando di questa unit\u00e0, il Vallo di Adriano venne infranto da un'orda di Pitti e altre trib\u00f9 celtiche. L'unit\u00e0 pass\u00f2 un anno e mezzo combattendo nella Gran Bretagna ancora controllata dai romani fino ad arrivare fuori da Londinium dove incontrarono una legione dell'esercito di Flavio Teodosio.\nDopo essersi ripreso dalle ferite Varro torna al suo paese natale Colchester. Qui scopre che il suo amico d'infanzia e aiutante di suo nonno, Equo, si \u00e8 assicurato che la fucina del nonno non rimanesse priva di attrezzi. Varro ricomincia a gestire la bottega, facendo affari con Cuno (diminutivo di Cunobelino), marito violento della sorella di Equo e quindi suo cognato. Varro guadagna anche diversi contratti con la legione locale, perch\u00e9 le sue spade usano una qualit\u00e0 di ferro pi\u00f9 alta rispetto agli altri fornitori locali.\nBritannico visita la legione di Colchester e ritrova Varro. Mentre stanno partecipando a una festa militare, Britannico propone di creare una colonia simile alle colonie dei Bagaudi in Gallia, ovvero organizzata in modo da essere autosufficiente in tutto, sia dal punto di vista del sostentamento sia della difesa da incursioni esterne. Dopo una visita in cui Varro spiega l'uso del metallo del cielo da parte di suo nonno per creare le spade ed i pugnali pi\u00f9 duri esistenti, Varro e Plauto scoprono una cospirazione da parte dei nemici della famiglia di Britannico, i Seneca. Un altro incontro con i Seneca segue diversi anni dopo: Varro e l'amico Plauto interferiscono con il pi\u00f9 giovane dei fratelli Seneca. L'incontro finisce con Varro che picchia il Seneca e gli incide una V sul petto.\nL'attacco porta a una massiccia caccia all'uomo da parte dell'esercito perch\u00e9 la pi\u00f9 giovane Seneca aveva legami con l'imperatore e la gerarchia militare. A causa della persistente natura di questa ricerca e della convinzione che il fratello maggiore, Primo, avrebbe scoperto chi fosse l'aggressore di suo fratello, Varro fugge da Colchester. Prima di recarsi a Verulamium, Varro riesce a superare una momentanea impotenza dovuta ad una ferita e giace con la sorella di Equo, Febe, che aiuta a sottrarsi al marito violento regalandogli dei soldi. Da l\u00ec parte per Aquae Sulis, dove Britannico possiede una villa.\nSulla strada per Aquae Sulis, Varro incontra diversi banditi che tentano di ucciderlo. Pi\u00f9 tardi, dopo un altro tentativo di omicidio, scopre che questi uomini erano stati assunti dai Seneca. Alla fine arriva ad Aquae Sulis e incontra il cognato di Britannico, Quinto Varo. Varo invita Publio Varro alla sua villa. Alla villa, Varro incontra la sorella di Gaio Britannico, Luceia. Inoltre, durante la visita, Varro incontra un gobbo gallese Cymric e mostra l'arco africano che suo nonno aveva lasciato nella sua collezione di armi.\nQui Luceia lo presenta a un druido che conosce la storia di una pioggia di meteoriti che coincide con quando Varro il Vecchio scopr\u00ec la sua pietra del cielo. La gente del posto l'aveva chiamato il ritorno dei draghi, un mito locale che ruotava intorno alla fusione segreta e alla lavorazione dei metalli da parte dei Pendragon, una trib\u00f9 locale. Il druido conduce Luceia e Varro nel luogo in cui un certo numero di bovini \u00e8 stato ucciso durante quella stessa notte. L\u00ec trovano crateri da impatto e un lago sconosciuto al druido. Durante il viaggio di ritorno dal sito, il gruppo viene colto al buio da un acquazzone. Il druido li conduce in un villaggio dove si rifugiano in un cottage. Luceia e Varro esprimono un crescente interesse reciproco e accettano di sposarsi a vicenda. Luceia e Varro tornano quindi alla villa di Britannico per comunicargli la loro intenzione.\nVarro trova sette pietre celesti nella valle, tutte contrassegnate da crateri da impatto a forma di ciambella. Li scava tutti, ma sono tutti frammenti piccoli, e non pensa che siano abbastanza grandi per il cataclisma che \u00e8 successo al bestiame. Nel frattempo, Gaio Britannico torna nella villa. Al suo arrivo esprime la sua approvazione per il matrimonio di Varro e Luceia. Gli inviti vengono inviati e un certo numero di individui cominciano presto ad arrivare, tra i quali c'\u00e8 Equo con i materiali da fabbro di Varro da Colchester. Tra gli arrivi vi \u00e8 anche il vescovo Alarico che, insieme a un amico militare Antonio Cicerone, racconta a Varro della morte di Febe per mano di Cesario Seneca, il pi\u00f9 giovane dei Seneca.\nLa notte prima delle nozze Cilla Titente, moglie di Domizio amico di Britannico, dopo aver mostrato interesse per lo sposo prova ad infilarsi nel letto di Varro ma viene fermata dall'intervento di Luceia prima che qualunque cosa possa accadere. Il matrimonio \u00e8 un evento allegro nonostante il dolore di Varro per Febe. Un grande gruppo di amici soggiorna in villa per diverse settimane. Subito dopo il matrimonio gli amici di Britannico, imercanti Terra e Firma Atribato, portano la notizia della completa perdita la loro flotta commerciale per colpa dei pirati. Questa notizia, unita a molte altre su ci\u00f2 che sta accadendo nel mondo romano, scuote gli uomini del gruppo convincendoli della profonda crisi in cui versa l'impero. Trascorrono quindi una lunga nottata discutendo la proposta di Britannico di una colonia militare. Sono tutti d'accordo nel cominciare a reclutare famiglie nella colonia e investire i loro mezzi di sostentamento nell'acquisto delle ville intorno a Gaio e Varo.\nDi l\u00ec a poco Varro \u00e8 anche in grado di scoprire la parte principale della meteora, che \u00e8 sepolta sotto il letto di un lago nella valle. Impiegando una manciata di ingegneri militari, Varro prosciuga il lago e, scavando il fondo del lago, recupera la pietra.\nPassa il tempo e dalle coste arrivano notizie allarmanti di saccheggi ed incursioni di pirati sassoni. Intanto la colonia comincia a popolarsi di artigiani di varia natura, i cui figli vengono addestrati da Britannico e Varro al combattimento. Britannico guida i coloni anche alla restaurazione di un diroccato forte celtico nei pressi del luogo dove sorge la colonia.\nDurante una visita a Aquae Sulis, Varro incontra Quintilio Nesca, un cugino dei Seneca che lo riconosce grazie alla barba ed all'andatura zoppicante derivante dalla vita militare passata. Questo innesca una nuova caccia all'uomo. Varro riesce a fuggire con l'aiuto di un mercante, precedentemente ingannato da Nesca, e uccidendo due delle guardie dello stesso Nesca il quale muore misteriosamente durante la fuga di Varro, probabilmente ucciso dal cugino. Mentre scappa, Varro scopre anche che Seneca \u00e8 tornata in Gran Bretagna dopo aver finanziato il tentativo di usurpazione del titolo imperiale da parte di Magno Massimo. Varro lo mette sotto sorveglianza e lo fa rapire per poi ucciderlo in duello.\nNel frattempo, gli agenti del re del clan Pendragon, Ullic, si avvicinano a Britannico e lo sollecitano a un incontro tra i due leader. I due si incontrano a Stonehenge e, dopo un po' di tensione, stringono un'alleanza protettiva tra i due poteri regionali in quanto britannici. Poco dopo il vescovo Alarico attraversa di nuovo la regione, comunicando ai coloni, che la cavalleria Franca sta dilagando in alcune parti dell'impero e che le tensioni politiche stanno aumentando. Alarico porta anche notizie del figlio di Gaio, Pico, che ora si trova con il nuovo comandante militare Stilicone in quanto divenuto esperto nell'uso della cavalleria pesante.\nNel capitolo finale, Varro rivela che \u00e8 stato in grado di fondere la sua pietra del cielo e creare una statua della dea celtica Coventina che chiama \"La signora del lago\".\nAnalisi.\nIl libro si ambienta molto prima degli eventi narrati nel ciclo arturiano, Whyte infatti intende scrivere una serie di romanzi storici, cercando di prendere le varie leggende relative a Camelot e immaginando quali fatti realmente avvenuti avrebbero potuto nel tempo distorcersi fino a portare alle storie a noi note. La spada nella roccia in questo modo si trasforma in una spada \"dalla\" roccia, fusa cio\u00e8 con un ferro meteoritico - la \"pietra del cielo\" del titolo - oppure la nascita di Camelot come baluardo di ordine, virt\u00f9 e civilt\u00e0 romana oltre che luogo sicuro dal caos montante del momento storico. Sono presenti diversi rimandi alla leggenda: a titolo di esempio per ritrarre come la Signora del Lago regala ai sovrani dei Pendragon, Excalibur, Whyte ritrae la Dama come una statua creata da Varro come l'immagine di Coventina, una dea celtica. Varro sull'ultima pagina del libro esprime interesse riguardo alla creazione di una spada, presumibilmente Excalibur stessa.\nIl protagonista \u00e8 un veterano romano, Publio Varro, vissuto nel quarto secolo, quando l'impero romano si stava per sgretolare e i romani iniziavano a intuire che la loro fedelt\u00e0 era verso la Britannia, e non per Roma o Bisanzio. Britannico e Varro, si vedono come i difensori delle virt\u00f9 della Roma repubblicana, e sognano di poter ricostruire il mondo che hanno conosciuto dopo la Caduta che sanno che sta per arrivare. Sognano quindi la salvezza e la giustizia sotto il segno delle aquile, da qui deriva il titolo originario della serie, \"A Dream of Eagles\".\nInvece di usare nomi latini appropriati per la terminologia, Whyte anglicizza molti dei termini. Il testo assume la forma di un memoriale autobiografico scritto come l'informazione appare nella mente di Varro non come appare cronologicamente. Nel primo libro il tempo salta dal presente al tempo in cui Britannico e Varro sono feriti, a quando si sono incontrati in Africa, di nuovo al presente, per rivedere la rottura celtica del muro di Adriano fino al momento in cui sono stati feriti, e tornare di nuovo al presente. Per questo motivo, spesso le conversazioni e gli eventi vengono ignorati, mentre altre volte l'uso del dialogo \u00e8 comune.\nPoich\u00e9 il libro si svolge in un periodo di agitazione nella Gran Bretagna romana, i riferimenti a Flavio Teodosio, Magno Massimo e all'imperatore Valentiniano, sono costanti per mantenere il contesto storico dei libri. Spesso questo \u00e8 associato a discussioni sull'imminente caduta del sistema e dell'impero romano.\nLa guida alla pronuncia offerta in alcune edizioni contiene i nomi latini dei personaggi insieme alle note di pronuncia. Questa guida non si conforma a nessun sistema conosciuto di pronuncia latina, sia essa ecclesiastica, medievale o classica."}
{"id": "135824", "revid": "135224", "url": "https://it.wikipedia.org/wiki?curid=135824", "title": "Papiro Ebers", "text": "Il Papiro Ebers (ca. 1550 a.C.), dal nome del suo acquirente europeo, \u00e8 un rotolo di papiro lungo 20 metri ed alto 20 centimetri, suddiviso da 108 pagine e databile alla XVIII dinastia egizia, pi\u00f9 precisamente al regno di Amenhotep I, anche se il testo potrebbe essere notevolmente pi\u00f9 antico.\nIl papiro venne acquistato nell'inverno 1873-1874 a Tebe da Georg Ebers. Attualmente \u00e8 conservato presso la biblioteca dell'Universit\u00e0 di Lipsia, in Germania.\nLe conoscenze mediche.\nIl papiro \u00e8 scritto in ieratico, la forma di corsivo comunemente usata dagli scribi, e contiene un grande numero di prescrizioni mediche. Nelle 110 pagine riporta circa 700 formule magiche e rimedi di vario genere.\nBench\u00e9 il contenuto faccia spesso riferimento alla magia e ritenga causa di molti mali l'influsso dei demoni e altre superstizioni, il testo conferma anche l'esistenza di una vasta cultura medica dovuta alla pratica empirica ed alla osservazione.\nNel \"trattato sul cuore\" si rileva che il cuore \u00e8 il centro della circolazione sanguigna con vasi che lo collegano a tutto l'organismo. Gli egizi avevano scarse conoscenze sulle funzioni dei reni e facevano del cuore il punto focale di tutti i vasi di trasporto di fluidi nell'organismo. Ritenevano che trasportassero sangue, sudore, urina e sperma.\nI disordini mentali come la depressione e la demenza sono trattati in maniera dettagliata in un modo che sembra rivelare come, per gli antichi egizi, i disturbi fisici e quelli mentali abbiano la stessa origine.\nIl papiro contiene anche capitoli sulla contraccezione, sul riconoscimento delle gravidanze, sulla ginecologia in generale, sui disturbi intestinali, sui parassiti, sui problemi oculistici e dentistici, sul trattamento chirurgico degli ascessi e dei tumori, sulle fratture ossee e sulle ustioni.\nLa datazione.\nOltre che per il suo contenuto il papiro \u00e8 rilevante da un punto di vista cronologico, in quanto sul retro \u00e8 riportata la datazione:\n\"festa dell'anno nuovo, 3\u00ba mese di shmu (3\u00aa stagione del calendario civile egizio), 9\u00ba giorno, levata di Sodpu (Sirio)\", 9\u00ba anno di regno di Amenhotep I.\nLa levata eliaca della stella presentava una ciclicit\u00e0 di 365,25 giorni, per cui posticipava, nel calendario civile di 365 giorni, di un giorno ogni 4 anni civili.\nLa conoscenza della coincidenza della levata elica di Sirio col capodanno del calendario civile del 139 d.C. consente di datare, con semplici calcoli matematici e in maniera abbastanza esatta, le eventuali segnalazioni della levata eliaca di Sirio in un determinato giorno del calendario civile.\nSi ricava cos\u00ec che l'evento astronomico segnalato nel papiro Ebers potrebbe essersi verificato intorno al 1549 \u00b1 2 a.C. (ciclo sothiaco = 1460 anni civili egizi) o intorno al 1545 \u00b1 2 a.C. (ciclo sothiaco = 1456 anni civili egizi), per cui mediamente possiamo considerare l'evento nel 1547 \u00b1 4 a.C. e l'incoronazione di Amenhotep I nel 1556 \u00b1 4 a.C.\nIntorno alla met\u00e0 del secolo scorso, alcuni Egittologi hanno ipotizzato che la levata eliaca segnalata nel papiro Ebers fosse riferita a Waset / Tebe e non a Heliopolis, per cui, per motivi astronomici, fu proposto un posticipo dell'evento di 20 anni.\nIn tal caso l'evento poteva intendersi intorno al 1529 \u00b1 2 a.C. (ciclo sothiaco = 1460 anni civili egizi) o intorno al 1525 \u00b1 2 a.C. (ciclo sothiaco = 1456 anni civili egizi), per cui mediamente si poteva considerare l'evento nel 1527 \u00b1 4 a.C. e l'incoronazione di Amenhotep I nel 1536 \u00b1 4 a.C.\nStoria.\nCome il papiro Edwin Smith, il papiro Ebers fu acquistato a Luxor da Edwin Smith nel 1862. Non \u00e8 chiaro chi lo mise in vendita, ma si racconta sia stato trovato fra le gambe di una mummia nel distretto di Assassif della necropoli di Tebe.\nIl papiro rimase nella collezione di Edwin Smith almeno sino al 1869, quando apparve nel catalogo di un mercante di antichit\u00e0 l'offerta di un \"grande papiro medico di propriet\u00e0 di Edwin Smith, un coltivatore statunitense di Luxor\".\nIl papiro fu acquistato nel 1873-84 dall'egittologo e scrittore tedesco Georg Ebers, di cui porta attualmente il nome. Nel 1875 Ebers pubblic\u00f2 un facsimile con una traslitterazione in caratteri latini e un'introduzione, ma fu tradotto solo nel 1890 da H. Joachim. Ebers lasci\u00f2 la cattedra a Lipsia e il papiro rimase alla biblioteca dell'Universit\u00e0."}
{"id": "135826", "revid": "23", "url": "https://it.wikipedia.org/wiki?curid=135826", "title": "Cellule della glia", "text": ""}
{"id": "135829", "revid": "123107875", "url": "https://it.wikipedia.org/wiki?curid=135829", "title": "Funk metal", "text": "Il funk metal \u00e8 un genere musicale che mescola le tecniche del funk e dell'heavy metal. Si tratta di uno stile compreso nel crossover rock, insieme al crossover thrash e al rapcore.\nStoria.\nIl funk metal si svilupp\u00f2 attorno alla met\u00e0 degli anni ottanta quando alcune band alternative rock come i Red Hot Chili Peppers, Fishbone e Primus iniziarono a suonare un ibrido con evidenti basi musicali di ispirazione funk. Il genere univa le chitarre rumorose ed i riff pesanti dell'heavy metal con le linee di basso ed i ritmi sincopati del funk. Questo stile era meno strutturato rispetto ad altre forme di heavy metal, ed il basso copriva un ruolo in primo piano. Le band che seguirono i pionieri, si indirizzarono maggiormente sull'impronta heavy metal, nonostante mantenessero le linee di basso tipiche del funk. Come nel resto dell'heavy metal, anche questo genere ibrido risaltava l'abilit\u00e0 tecnica dei musicisti.\nAssieme al rap metal, il funk metal pose le basi per le nuove forme di alternative metal che avrebbero preso piede negli anni novanta. L'omonimo debutto dei Red Hot Chili Peppers del 1984 viene spesso citato come il primo album funk metal, mentre i Faith No More vengono descritti come la band che ha unito il funk metal con il rap metal. I Rage Against the Machine crearono un mix di funk e metal che non includeva solo il rap, ma anche elementi di hardcore. Nel filone entrarono pure alcune band non provenienti dalla scena punk/alternative, come i gruppi glam metal Bang Tango e Extreme, che inserirono spesso elementi funky all'interno della loro musica. Altre band come Primus e Mordred provenivano invece dal thrash metal. I Primus, una band che ha attraversato vari generi, venivano spesso descritti come funk metal, nonostante il leader del gruppo Les Claypool abbia rifiutato tale etichetta. I Living Colour sono stati citati da \"Rolling Stone\" come i pionieri del black funk metal.\nLos Angeles fu la capitale del funk metal: da questa localit\u00e0 negli anni 90 spiccarono gli Infectious Grooves, il gruppo parallelo del cantante dei Suicidal Tendencies Mike Muir, con \"The Plague That Makes Your Booty Move\" (1991); gli Eleven con l'album omonimo (1993); gli Sugar Ray con \"Lemonade and Brownies\" (1995), e molti altri.\nAltre star del genere provenienti da diverse aree furono i newyorkesi Scatterbrain, fondati dagli ex membri dei Ludichrist Tommy Christ e Glen Cummings con l'album \"Here Comes Trouble\" (1990); gli olandesi Urban Dance Squad con \"Mental Floss for the Globe\" (1990), i 311 del Nebraska con \"311 Music\" (1993), i britannici Senser con \"Stacked Up\" (1995), i The Presidents of the United States of America di Seattle con l'omonimo (1995), Orange 9mm di New York con \"Driver Not Included\" (1995)."}
{"id": "135832", "revid": "123249932", "url": "https://it.wikipedia.org/wiki?curid=135832", "title": "Curcuma", "text": "Curcuma \u00e8 un genere di piante appartenente alla famiglia Zingiberaceae, comprendente oltre 90 specie.\nLe piante appartenenti a questo genere (come moltissime zingiberaceae) sono utilizzate con scopi alimentari e officinali.\nLa spezia pi\u00f9 utile \u00e8 la \"Curcuma longa\" o \"zafferano delle indie\" (molto spesso indicata come \"curcuma\" senz'altre specificazioni). Il vivace colore giallo della radice polverizzata viene utilizzato come colorante alimentare del tutto innocuo; se ne segnala l'uso anche per i tessuti, ma sbiadisce rapidamente. In certe regioni dell'India una radice di curcuma appesa al collo della ragazza fa parte del rito della promessa matrimoniale.\nTassonomia.\nIl genere comprende le seguenti specie:\nUtilizzo.\nLe radici polverizzate giallo-ocra della curcuma sono l'ingrediente principale del curry. \nAdulterazione.\nPartite di curcuma in polvere di infima qualit\u00e0 sono state addizionate con Sudan, un colorante tossico, per migliorarne il colore.\nSi produce curcumina sintetica ricca di derivati chimici non alimentari, che si usano nella sintesi.\nLa polvere di curcuma \u00e8 aggiunta a molti cibi per conferirle un colore giallo, ma spesso invece di curcuma \u00e8 venduto il colorante per tessuti Giallo di Metanilo e il Kesari Dhal, una pianta tossica. Questi prodotti che sostituiscono spesso la curcuma originale sono altamente cancerogeni. Nella confezioni di curcuma falsa \u00e8 stata riscontrata anche della polvere di cromato di piombo, un colorante altamente tossico.. Conseguenza \u00e8 che all'analisi sono risultate contaminate anche molte partite di curry."}
{"id": "135834", "revid": "125601469", "url": "https://it.wikipedia.org/wiki?curid=135834", "title": "Basilica di San Giovanni in Laterano", "text": "La Basilica di San Giovanni in Laterano, anche definita come la Cattedrale di Roma (nome completo \"Papale arcibasilica maggiore cattedrale arcipretale del Santissimo Salvatore e dei Santi Giovanni Battista ed Evangelista in Laterano\"; ), \u00e8 la chiesa madre della diocesi di Roma, attualmente retta da papa Francesco tramite il cardinale arciprete Angelo De Donatis.\n\u00c8 la prima delle quattro basiliche papali maggiori e la pi\u00f9 antica e importante basilica d'Occidente. \nSita sul colle del Celio, la basilica \u00e8 la rappresentazione materiale della Santa Sede, che ha qui la sua residenza.\nLa basilica e il vasto complesso circostante (comprendente il Palazzo Pontificio del Laterano, il Palazzo dei Canonici, il Pontificio Seminario Romano Maggiore e la Pontificia Universit\u00e0 Lateranense) godono dei privilegi di extraterritorialit\u00e0 riconosciuti dalla Repubblica Italiana alla Santa Sede che pertanto ne ha la piena ed esclusiva giurisdizione.\nLa denominazione ufficiale \u00e8 \"Arcibasilica Papale del Santissimo Salvatore e dei Santi Giovanni Battista ed Evangelista in Laterano\". Papa Silvestro I, nel IV secolo, la dedic\u00f2 al Santissimo Salvatore; poi papa Sergio III, nel IX secolo, aggiunse la dedica a San Giovanni Battista; infine papa Lucio II, nel XII secolo, incluse anche San Giovanni Evangelista. \u00c8 detta \"arcibasilica\" perch\u00e9 \u00e8 la pi\u00f9 importante delle quattro basiliche papali maggiori; pi\u00f9 precisamente, ha il titolo onorifico di \"Omnium Urbis et Orbis Ecclesiarum Mater et Caput\", ovvero Madre e Capo di tutte le Chiese della Citt\u00e0 e del Mondo.\n\u00c8 detta infine \"in Laterano\", o \"lateranense\"; \"Lateranus\" era un \"cognomen\" della \"gens Claudia\", e nella zona dove sorse la basilica si trovavano dei possedimenti (\"horti\") di quella famiglia.\nStoria.\nOrigini.\nLa basilica sorse nel IV secolo nella zona allora nota come \"Horti Laterani\", un antico possedimento fondiario della famiglia dei Laterani confiscato ed entrato a far parte delle propriet\u00e0 imperiali al tempo di Nerone. Nel 161 Marco Aurelio costru\u00ec un palazzo nella zona. Alla fine del II secolo Settimio Severo fece costruire su una parte del fondo una fortificazione (i \"Castra Nova equitum singularium\"); successivamente gli \"Horti\" ritornarono di propriet\u00e0 della famiglia dei Laterani.\nIl terreno e il palazzo che vi sorgeva pervennero all'imperatore Costantino quando questi spos\u00f2 nel 307 la sua seconda moglie, Fausta, figlia dell'ex-imperatore Massimiano e sorella dell'usurpatore Massenzio. La residenza era dunque nota, a quell'epoca, con il nome di \"Domus Faustae\" e Costantino ne disponeva come propriet\u00e0 personale quando vinse Massenzio alla battaglia di Ponte Milvio, nel 312.\nLa tradizione cristiana aulica fa risalire la vittoria a una visione premonitrice che nel motto \"in hoc signo vinces\" avrebbe spinto l'Imperatore a dipingere il simbolo cristiano della croce sugli scudi dei propri soldati. Vittorioso, Costantino avrebbe donato, in segno di gratitudine a Cristo, gli antichi terreni e la residenza dei Laterani al vescovo di Roma, in una data incerta, ma associabile al papato di Milziade (310-314). Sul luogo degli antichi \"castra\" venne edificata dunque la primitiva basilica, consacrata da Milziade al Redentore, all'indomani dell'editto di Milano dell'anno 313 che legalizzava il Cristianesimo. Nella \"domus\", divenuta sede papale, si tenne in quello stesso anno il concilio con cui venne dichiarato eresia il donatismo.\nLa dedicazione ufficiale della basilica al Santissimo Salvatore fu compiuta per\u00f2 da papa Silvestro I nel 324, che dichiar\u00f2 la chiesa e l'annesso Palazzo del Laterano \"Domus Dei\" (\"casa di Dio\").\nEt\u00e0 paleocristiana: la prima basilica.\nSul primitivo aspetto della basilica, dopo l'editto di Milano, sono note le descrizioni delle fonti e le informazioni relative alle successive ricostruzioni, che per un certo periodo continuarono a basarsi sulla struttura originaria.\nL'originale basilica era nota, per il suo splendore e per la sua importanza, con il nome di \"Basilica Aurea\" ed era oggetto di continue e importanti donazioni da parte degli imperatori, dei papi e di altri benefattori, testimoniate nel \"Liber Pontificalis\".\nL'edificio era orientato secondo la direttrice est-ovest tipica delle basiliche paleocristiane, con la facciata rivolta a occidente, cio\u00e8 verso il tramonto, e l'abside con l'altare rivolti a oriente, cio\u00e8 verso l'alba, cos\u00ec come consigliava un testo attribuito a papa Clemente I, nel I secolo, ma forse databile al IV secolo, il quale recitava:\nOriente era quindi il luogo dove si trova il Paradiso e quindi Cristo, e la direzione dalla quale questi sarebbe tornato sulla terra. Nello stesso testo si recitava come il seggio del vescovo dovesse stare al centro, affiancato dai presbiteri, e che i diaconi avessero la cura disporre in zone separate i laici, divisi tra uomini e donne.\nLa primitiva basilica aveva una forma oblunga e disponeva di cinque navate fortemente digradanti in altezza, divise da colonne: la navata centrale era la pi\u00f9 larga e pi\u00f9 alta e si elevava sopra delle altre permettendo di aprire luminose finestre nel cleristorio. Il soffitto era coperto a capriate, che probabilmente dovevano essere a vista. Opposta alla facciata era presente un'unica abside dove venne posta la cattedra vescovile, in analogia con le tribune allestite per le sedute solenni nelle basiliche civili. In fondo alle navate esisteva una navatella trasversale, il primitivo transetto, nella quale prendevano posto durante la celebrazione il vescovo, sedendo in centro, su un seggio rialzato, affiancato dai sacerdoti, disposti ai lati. Tra le navate e il transetto due possenti colonne sostenevano un grande arco detto arco trionfale.\nTra la navata e la parte destinata all'altare venne posto il \"fastigium\", una grande struttura su quattro colonne che fu l'antecedente di tutte le strutture simili (pergule, tramezzi, iconostasi, pontili, jub\u00e9) che in seguito caratterizzarono le chiese sia in occidente sia in oriente. Le colonne in metallo dorato sorreggevano un frontone con statue d'argento e lampade d'oro, come descritto nel \"Liber Pontificalis\".\nVerso il centro della navata si disponeva il lettore dei testi sacri, che doveva disporre di una struttura rialzata.\nGi\u00e0 colpita nel 410 dal Sacco di Roma dei Visigoti di Alarico, nel 455 la basilica venne nuovamente saccheggiata dai Vandali di Genserico, che la privarono di tutti i suoi tesori. La chiesa venne per\u00f2 restaurata e riportata al suo originario splendore da papa Leone Magno attorno al 460, venendo poi ulteriormente arricchita sotto il successore Ilario, il quale vi aggiunse tre oratori.\nIn totale la basilica venne dunque a essere circondata da sette oratori, in seguito parzialmente inglobati nell'edificio, da cui nacque in seguito la tradizione di dotare le chiese di sette altari.\nDeclinata parallelamente al declino della citt\u00e0, la basilica venne restaurata da papa Adriano I alla fine dell'VIII secolo, apparendo in tutto il suo splendore in occasione della Pasqua dell'anno 774, quando vi ricevette il battesimo Carlo Magno. Nuovi interventi seguirono poi negli anni 844-847, quando papa Sergio II ricav\u00f2 una \"confessio\" sotto l'altare maggiore.\nLa basilica fu teatro di uno degli avvenimenti pi\u00f9 drammatici nella storia della Chiesa cattolica: il processo a papa Formoso, detto anche il Sinodo del cadavere. \nDopo la morte di questi, nell'896, probabilmente a seguito di avvelenamento, il suo successore, Stefano VI, istru\u00ec un processo contro di lui, ritenuto colpevole di essere salito al soglio pontificio grazie all'appoggio del partito filogermanico. La mummia di Formoso fu dunque riesumata dal sepolcro, abbigliata con i paramenti pontifici e collocata su un trono nella sala del concilio per rispondere a tutte le accuse che erano state avanzate da papa Giovanni VIII. La macabra adunanza si svolse nella Basilica con i cardinali e i vescovi riuniti sotto la presidenza dello stesso Stefano VI. Il verdetto stabil\u00ec che il deceduto era stato indegno del pontificato. Tutti i suoi atti e le sue misure vennero annullati, e gli ordini da lui conferiti vennero dichiarati non validi. Le vesti papali vennero strappate dal suo corpo, le tre dita della mano destra, usate dal Papa per le consacrazioni, vennero tagliate e il cadavere fu poi trascinato per le vie di Roma e gettato nel Tevere.\nIn quello stesso anno, un terremoto fece crollare il tetto sopra la navata centrale, danneggiando gravemente la chiesa: l'evento fu ritenuto un castigo divino nei confronti di Stefano VI. I racconti dicono che la basilica \"sprofond\u00f2 dall'altare alle porte\" (\"ab altari usque ad portas cecidit\") e i danni furono cos\u00ec ampi che si rese necessaria una radicale ricostruzione.\nPoche tracce rimanenti degli edifici originali possono tuttora essere identificate nelle Mura aureliane, fuori Porta San Giovanni e una grande parete decorata con pitture fu trovata nel XVIII secolo all'interno della basilica stessa, dietro la cappella Lancellotti. Poche altre tracce dell'edificio pi\u00f9 vecchio vennero alla luce durante i lavori di scavo effettuati nel 1880, quando erano in corso i lavori per allargare l'abside, ma non fu scoperto niente di importante o di valore.\nEt\u00e0 altomedievale: la seconda basilica.\nIl nuovo edificio, completato agli inizi del X secolo, rispettava nella loro essenza le proporzioni della basilica costantiniana. Esso venne consacrato da papa Sergio III, il quale, nell\u2019inaugurare anche il nuovo battistero, aggiunse alla chiesa la dedicazione a San Giovanni Battista. Sergio fece inoltre ornare la tribuna di mosaici, lasciando memoria della propria opera in un'elaborata epigrafe, che venne posta al disopra della porta maggiore.\nLa basilica di papa Sergio era dotata di un campanile, distrutto per\u00f2 da un fulmine nel 1115 e riedificato da papa Pasquale II.\nNel XII secolo, poi, papa Lucio II dedic\u00f2 il Palazzo del Laterano e la basilica anche a San Giovanni Evangelista. In seguito nel Palazzo del Laterano fu insediato un monastero di Benedettini.\nNel 1276 all'interno della basilica venne poi inaugurato il Monumento Annibaldi, opera di Arnolfo di Cambio che costitu\u00ec un prototipo per le tombe romane del periodo gotico.\nNel 1292, inoltre, papa Niccol\u00f2 IV restaur\u00f2 i mosaici absidali per opera dei francescani fra' Giacomo di Turrita e fra' Giacomo da Camerino. Tra il 1297 e il 1300 sono inoltre forse databili i primi interventi da parte di Giotto sui cicli decorativi della basilica, nel corso del suo secondo soggiorno romano.\nL'apice della gloria della nuova basilica lateranense giunse comunque il 22 febbraio 1300, quando papa Bonifacio VIII vi indisse il primo Giubileo.\nLa decadenza cominci\u00f2 per\u00f2 ben presto, appena nel 1305, quando, morto Bonifacio e le sue aspirazioni universalistiche, l'inizio della cattivit\u00e0 avignonese segn\u00f2 l'abbandono di Roma da parte dei papi. Nella notte del 6 maggio 1308 la seconda basilica laterana and\u00f2 quasi completamente distrutta in un furioso incendio.\nEt\u00e0 bassomedievale: la terza basilica.\nDa Avignone, papa Clemente V e papa Giovanni XXII inviarono il denaro necessario alla ricostruzione e al mantenimento della basilica, ma la chiesa non torn\u00f2 pi\u00f9 al suo splendore originario. Nel 1360, poi, la nuova chiesa venne nuovamente distrutta dal fuoco e ricostruita da papa Urbano V.\nLa terza basilica continu\u00f2 a mantenere la sua forma antica, essendo ancora divisa in cinque navate separate da colonne e preceduta da un ampio quadriportico di stile paleocristiano, anch'esso retto da colonne e decorato, al centro, da fontane. La facciata era abbellita da un grande mosaico su fondo d'oro raffigurante al centro il Cristo Salvatore e, nel registro inferiore, i Quattro Evangelisti. Sempre sulla facciata principale si aprivano tre ampie finestre che donavano luminosit\u00e0 all'interno.\nI portici, ancora risalenti alla chiesa paleocristiana, erano affrescati con opere probabilmente non precedenti al XII secolo, che commemoravano la flotta romana sotto Vespasiano, la presa di Gerusalemme, il battesimo dell'imperatore Costantino e la sua \"donazione\" alla Chiesa. A differenza dell'edificio precedente, per\u00f2, Clemente fece introdurre una navata trasversale, imitata senza dubbio da quella aggiunta molto prima alla Basilica di San Paolo fuori le mura e a modello dei tipici transetti medievali.\nOltre ai portici, altre parti delle costruzioni pi\u00f9 antiche ancora sopravvivevano, fra esse la pavimentazione cosmatesca e le statue di San Pietro e di San Paolo, ora nel chiostro. Nel portico era poi conservata la \"stercoraria\", il trono di marmo rosso su cui sedevano i papi in occasione dell'incoronazione, ora conservata ai Musei Vaticani. Doveva il suo nome particolare all'antifona cantata durante l'incoronazione papale \"De stercore erigens pauperem\" (\"Sollevando il povero dal letamaio\", dal Salmo 112).\nNel 1349 l'edificio venne lesionato da un nuovo terremoto e quindi nuovamente attaccato dal fuoco nel 1361. Papa Urbano V affid\u00f2 i restauri al senese Giovanni di Stefano, il quale elimin\u00f2 parzialmente le trabeazioni interne e sostitu\u00ec le colonne costantiniane con venti pilastri in laterizio, realizzando infine, con il contributo del re di Francia Carlo V il grandioso ciborio, inaugurato nel 1370, nel quale furono inseriti i preziosi reliquiari contenenti le teste dei Santi Pietro e Paolo. Il ciborio tutt'oggi sovrasta l'altare maggiore, nel quale \u00e8 incastonata la reliquia della tavola su cui celebr\u00f2 San Pietro.\nVi si trovava poi un ciclo di affreschi, a suo tempo ammiratissimo seppure incompleto, oggi scomparso, opera di Gentile da Fabriano e del Pisanello, commissionato da Martino V.\nAl ritorno da Avignone di papa Gregorio XI, nel 1377, i papi scelsero di spostare la loro residenza al Vaticano e il Laterano perse parte della sua importanza a vantaggio di San Pietro. Nonostante questo lo stesso Gregorio dot\u00f2 la basilica di un nuovo portale, ornato da leoni, riedificando al contempo la facciata settentrionale, nella quale fece aprire un nuovo rosone.\nNel 1413 la basilica lateranense venne per\u00f2 nuovamente danneggiata dalle truppe di Ladislao I di Napoli, costringendo papa Martino V a provvedere con grandiosi restauri, che si prolungarono sino al pontificato di Eugenio IV. Nel 1421 la chiesa venne arricchita da un nuovo pavimento cosmatesco e il soffitto venne riparato, mentre Gentile da Fabriano riceveva l'incarico di realizzare un nuovo ciclo di affreschi nella navata destra. Alla basilica venne annesso inoltre un nuovo convento, addossato al muro della citt\u00e0, assegnato a monaci benedettini.\nAlla fine del XVI secolo papa Sisto V fece demolire il vecchio e pericolante palazzo del \"Patriarchio\", facendolo riedificare \"ex novo\" dal suo architetto preferito, il ticinese Domenico Fontana. In quest'occasione fu ricostruita la facciata del transetto, fondale prospettico dell'antica \"via Triumphalis\" rivolta verso la citt\u00e0, con l'edificazione di una nuova Loggia delle Benedizioni, di fronte alla quale venne ricollocato l'antico obelisco Lateranense.\nEt\u00e0 barocca: la quarta basilica.\nPapa Innocenzo X decise la radicale riedificazione della basilica, affidandone l'opera al Borromini. Il progetto era ambizioso e si protrasse a lungo.\nNel 1660 papa Alessandro VII fece rimuovere i portoni bronzei dell'antica \"Curia Iulia\" perch\u00e9 divenissero i battenti del nuovo ingresso della basilica.\nI lavori edilizi si prolungarono fino al pontificato di Clemente XII, quando venne realizzata infine la facciata principale, progettata da Alessandro Galilei, completata nel 1734 rimuovendo completamente le vestigia del tradizionale impianto dell'antica basilica.\nDella basilica medioevale restarono solo il pavimento, il ciborio e il mosaico absidale, restaurato poi da papa Leone XIII.\nUn'ulteriore campagna decorativa fu portata avanti da Clemente VIII negli anni dell'ultimo manierismo; egli fece affrescare il transetto da un gruppo di pittori (tra cui il giovanissimo Morazzone), capeggiati dal Cavalier d'Arpino.\nFrancesco Borromini, pur vincolato dalle preesistenze (il soffitto, opera del manierismo attribuito a Daniele da Volterra o a Fran\u00e7ois Boulanger, e il pavimento cosmatesco, da lui restaurato e integrato) cre\u00f2 qui uno dei suoi pi\u00f9 alti capolavori, specie nella fuga di spazi delle navate minori, caratterizzate da un uso estroso e intellettuale delle fonti luminose, dette camere di luce, espediente che permette l'illuminazione diffusa degli spazi architettonici e dallo stucco bianco. Francesco Borromini racchiuse le colonne dell'antica navata centrale in nuovi pilastri, alternati ad archi e caratterizzati da un ordine colossale di paraste. Sui pilastri colloc\u00f2 delle nicchie dalla forma di tabernacolo, riutilizzando parte delle splendide colonne in marmo verde antico che sostenevano le volte delle navate laterali. Nel secondo ordine fece in modo di alternare ai finestroni delle cornici ovali adornate dai motivi vegetali della palma, dell'alloro, della quercia e di essenze floreali, al cui interno lasci\u00f2 visibili, quali reliquie, lacerti dell'antica muratura costantiniana.\nFinalmente, dopo che le nicchie borrominiane erano rimaste vuote per decenni, la ricostruzione dell'interno si concluse quando, verso la fine del 1702, Papa Clemente XI e il cardinale Benedetto Pamphilj, arciprete della Basilica laterana, annunciarono la loro intenzione di dotare le nicchie di 12 monumentali sculture degli Apostoli. Ogni statua sarebbe dovuta essere sponsorizzata da un illustre principe, lo stesso Papa finanziando la realizzazione della statua di Pietro e Benedetto Pamphilj quella di Giovanni l'Evangelista. Alla maggior parte degli scultori, reclutati fra quelli pi\u00f9 in vista nella tardo-barocca Roma di quel tempo, furono dati schizzi eseguiti da Carlo Maratta, il pittore preferito dal Papa Clemente XI, come traccia per le loro realizzazioni scultoree. Unica notevole eccezione fu quella di Pierre Le Gros che si rifiut\u00f2 di avere a che fare con gli schizzi di Maratta e che con successo persegu\u00ec la propria vena creativa. Questi sono gli abbinamenti artisti / opere secondo Conforti:\nNegli spazi tra una finestra e l'altra Papa Clemente XI fece inoltre eseguire una serie di ovali con \"Profeti\" a un gruppo di pittori tra cui Francesco Trevisani, Giovanni Odazzi, Sebastiano Conca, Giuseppe Bartolomeo Chiari, Benedetto Luti, Luigi Garzi.\nLa facciata fu invece progettata da Alessandro Galilei (1735), dopo un concorso che lo vide primeggiare, per essere conterraneo del papa fiorentino Clemente XII Corsini su architetti ben pi\u00f9 celebri di lui (come Luigi Vanvitelli, Nicola Salvi, autore della Fontana di Trevi, Ferdinando Fuga, e Ludovico Rusconi Sassi), e dopo che Filippo Juvarra fu invitato a partecipare al confronto solo come giudice. Tuttavia l'opera del Galilei ha il merito di allontanarsi da un repertorio barocco ormai esaurito e di avvicinarsi ai nuovi dettami dell'architettura classica. La facciata, tra le pi\u00f9 suggestive di Roma, si presenta come uno schermo davanti all'originaria basilica, generando cos\u00ec un nartece o vestibolo che, rapportato alla navata centrale e alle due navate laterali, ha richiesto una parte centrale pi\u00f9 larga del resto. Galilei ha allargato la finestra centrale fiancheggiandola con due colonnine che sostengono l'arco, secondo lo schema della familiare finestra Palladiana. Portando la parte centrale un po' in avanti e ricoprendola con un frontone che si rompe nella balaustra del tetto, Galilei fornisce una porta d'entrata su una scala pi\u00f9 che colossale, incorniciata da colossali pilastri di ordine composito accoppiati, che lega la facciata nel modo introdotto da Michelangelo nel Palazzo Senatorio.\nPi\u00f9 avanti, sempre nel XVIII secolo, si segnalano i progetti monumentali (al limite dell'utopia) di Giovanni Battista Piranesi per un nuovo, grandioso presbiterio, eseguiti per conto di Clemente XIII, mai posti in opera.\nFino al XIX secolo tutti i Papi furono incoronati in Laterano, ma dopo la breccia di Porta Pia l'usanza cadde in abbandono.\nNei primi del XX secolo dopo che un avveniristico progetto di traslazione non pot\u00e9 esser messo in opera in ragione dei costi elevati che avrebbe comportato, l'abside antica fu abbattuta per volont\u00e0 di Leone XIII e ricostruita in posizione diversa per ospitare un nuovo coro, turbando cos\u00ec la spazialit\u00e0 della basilica.\nIl 28 luglio 1993 l'entrata laterale e parte della facciata del palazzo furono danneggiati gravemente da un attentato dinamitardo: esplose un'autobomba. Anche se la statica della facciata fu danneggiata, fu possibile riparare i danni rapidamente.\nL'aspetto odierno della basilica.\nLa facciata principale.\nLa facciata principale, costruita nel 1732 secondo il progetto di Alessandro Galilei, \u00e8 costituita da un lungo atrio e da un arioso loggiato che si innesta sopra a quest'ultimo. L'atrio, che ricalca lo stile, seppur in forme pi\u00f9 semplici, di quello di San Pietro in Vaticano, custodisce, in una nicchia quadrangolare posta all'estremit\u00e0 sinistra, una statua di epoca romana raffigurante Costantino I. La porta centrale della basilica proviene dalla Curia Iulia, gi\u00e0 chiesa di Sant'Adriano, ed \u00e8 stata riadattata dal Borromini per la chiesa. Sulla sommit\u00e0 della facciata si trova un gruppo marmoreo raffigurante Cristo con la croce tra alcuni santi vescovi della Chiesa d'Oriente e di quella d'Occidente. Nel timpano si trova un mosaico proveniente dalla basilica paleocristiana raffigurante Ges\u00f9.\nLa facciata settentrionale.\nLa facciata del transetto nord, inquadrata tra due campanili medioevali dell'epoca di Pio IV, \u00e8 preceduta da un ampio portico con loggiato, opera di Domenico Fontana. Sul soffitto del portico e su quello della loggia si trovano degli affreschi eseguiti sotto Sisto V raffiguranti Angeli e Santi. In fondo sulla destra, in una nicchia chiusa da un cancello, si trova la statua bronzea di Enrico IV di Francia.\nLe navate e le cappelle.\nLa basilica di San Giovanni ha cinque navate. Mentre quella centrale ha il soffitto a cassettoni e le due limitrofe a piccole cupolette, le navatelle estreme hanno il soffitto piatto e sono divise in campate quadrate e rettangolari da lesene. Nella navata centrale, in alcune nicchie ricavate nei pilastri, si trovano le statue dei dodici Apostoli, inserite nella basilica con gli interventi del Borromini, opere di vari artisti tra cui Camillo Rusconi, Pierre Legros e Angelo De Rossi. Negli spazi tra una finestra e l'altra ci sono dei tondi dipinti raffiguranti i Profeti. La pavimentazione \u00e8 quella cosmatesca della basilica medievale.\nLungo le navate laterali estreme si apre una serie di cappelle. Quelle pi\u00f9 importanti della navatella destra sono la cappella (1729) degli Orsini duchi di Gravina, la cappella Massimo, la cappella Torlonia e la cappella Casati: qui si trovano le tombe del cardinale lombardo Conte Casati (scomparso in Roma nel 1288) e quella di un suo discendente don Agostino Casati (1739-1820), il Conte della storica dinastia di Milano e Muggi\u00f2, zio di Gabrio Casati (1798-1873); mentre la pi\u00f9 importante della navatella sinistra \u00e8 la cappella Corsini, a pianta centrale con cupola, contenente i sepolcri di Clemente XII (al secolo Lorenzo Corsini), del cardinale Neri Maria Corsini e del cardinale Andrea Corsini.\nLe decorazioni di contorno in stucco sono opera dello scultore messinese Simone Martinez e del figlio Francesco, autore delle due \"Beatitudini\" in marcato altorilievo poste ai lati della finestra della parete sinistra, sopra la statua di papa Clemente XII, e i modelli delle teste di cherubino e dei due angeli reggenti lo stemma dei Corsini che ornano la cancellata, sono anch'essi opera del Martinez. Nella cappella \u00e8 inoltre conservata la struggente \"Piet\u00e0\" marmorea di Antonio Montauti, datata 1733 e considerata il capolavoro dello scultore barocco.\nIl transetto nord e il transetto sud.\nIl transetto nord della basilica ospita nella controfacciata l'enorme organo cinquecentesco di Luca Biagi decorato da Giovan Battista Montano. Questo \u00e8 costituito da tre trifore contenenti ciascuna una serie di canne in metallo, di cui alcune tortili. Adiacente all'abside \u00e8 la cappella Colonna o del S. Salvatore detta del Coro, realizzata da Girolamo Rainaldi (1606-10) su commissione del cardinale Ascanio in sostituzione del precedente altare dedicato alla Maddalena di cui godevano il iuspatronato, dove sono sepolti alcuni dei cardinali della famiglia. Nel transetto sud, invece, c'\u00e8 l'altar maggiore, o del S.S. Sacramento, avente un ciborio barocco con pietre preziose. Sopra il ciborio si trova il reliquiario della mensa su cui Ges\u00f9 consum\u00f2 l'Ultima Cena. Questo, raffigurante proprio il suddetto avvenimento, \u00e8 opera di Ambrogio Buonvicino e di Orazio Censore. Sopra si trova l'affresco raffigurante l'Ascensione, opera del Cavalier d'Arpino.\nL'altare papale e la confessione.\nL'altare papale si trova nella crociera ed \u00e8 sormontato dal monumentale ciborio gotico, opera dell'architetto Giovanni di Stefano. Sopra la volta che copre l'area riservata all'altare, chiusa da una fitta grata in oro, si trovano i reliquiari delle teste dei S.S. Pietro e Paolo. I reliquiari sono del 1804 e sostituiscono quelli andati trafugati nel 1799 e che erano stati realizzati da Giovanni di Bartolo.Lungo il cornicione esterno che divide la cella delle reliquie e lo spazio dell'altare, ci sono degli affreschi raffiguranti Santi e la Crocifissione, il Buon Pastore, la Madonna il trono col Bambino e l'Incoronazione di Maria.\nDavanti all'altare si apre la confessione, fatta realizzare per volont\u00e0 di papa Pio IX nel 1851 su progetto di Filippo Martinucci, in concomitanza con i lavori di rifacimento dell'altare papale diretti dallo stesso Martinucci. Essa \u00e8 ornata con marmi policromi e delimitata da una balaustra in ferro battuto dorato in stile neogotico; nel medesimo stile \u00e8 anche l'ampia fenestella confessionis, posta in asse con l'altare.\nL'abside e il coro di Leone XIII.\nPapa Leone XIII (1878-1903) fece restaurare l'antica abside della basilica, distruggendo quella con deambulatorio fatta erigere da Niccol\u00f2 IV (1288-1292) alla fine del XIII secolo. L'abside attuale \u00e8 preceduta da un nuovo ambiente destinato ad accogliere il coro. Il nuovo coro, fastosamente decorato da affreschi, stucchi e marmi policromi, contiene sei cantorie, tre per lato, con parte delle canne dell'organo della basilica. Nel catino dell'abside c'\u00e8 l'enorme mosaico raffigurante la Vergine che presenta il committente Niccol\u00f2 IV inginocchiato, San Paolo, San Pietro, San Francesco d'Assisi, San Giovanni Battista, Sant'Antonio di Padova, San Giovanni Evangelista e Sant'Andrea. Al centro del mosaico si trovano la Croce di Cristo e la colomba dello Spirito Santo. Il mosaico era stato eseguito da Jacopo Torriti e Jacopo da Camerino, che avevano incluso in esso una pi\u00f9 antica immagine del Salvatore. Quello attuale non \u00e8 che un rifacimento realizzato dai mosaicisti di Leone XIII, che riutilizzarono soltanto le tessere musive dorate dello sfondo. I lavori promossi da Leone XIII sono ricordati da un'iscrizione musiva, che corre al di sotto delle finestre gotiche. In fondo all'abside si trova la cattedra papale, riproduzione ottocentesca di quella cosmatesca ora visibile nel chiostro, che \u00e8 decorata con marmi policromi vari e con bassorilievi.\nIl complesso architettonico del Laterano.\nPalazzo del Laterano.\nAccanto alla Basilica \u00e8 situato il Palazzo del Laterano, eretto sul finire del XVI secolo da papa Sisto V al posto dell'antico \"Patriarchio\", cio\u00e8 l'antico palazzo patriarcale dei Papi, danneggiato da un incendio nel XIV secolo e ormai pericolante, che era stato, fino al 1309, loro residenza ufficiale.\nL'attuale edificio, molto pi\u00f9 piccolo del precedente, fu progettato da Domenico Fontana, che si ispir\u00f2 all'architettura di Palazzo Farnese, e dal 1586 il ricostruito Palazzo del Laterano venne usato nuovamente come residenza estiva, anche se in genere gli venne preferito il Palazzo del Quirinale.\nIl palazzo del Laterano ospita il Vicariato della citt\u00e0 di Roma, una delle due articolazioni su cui \u00e8 strutturata la diocesi papale, competente per tutte le attivit\u00e0 diocesane riguardanti la citt\u00e0 e il territorio esterno alla Citt\u00e0 Leonina. All'interno vi \u00e8 inoltre una sezione del Museo Storico Vaticano, che comprende l'appartamento pontificio (con la sala della Conciliazione, nella quale vennero firmati i Patti Lateranensi l'11 febbraio 1929) e alcune sale dedicate all'iconografia papale. I vecchi Musei Lateranensi (Gregoriano Profano, Pio Cristiano e Missionario Etnologico) sono stati trasferiti in Vaticano.\nSan Salvatore alla Scala Santa.\nCon la costruzione del nuovo palazzo, i resti dell'antico \"Patriarchio\" vennero traslati in un nuovo edificio, detto di San Salvatore alla Scala Santa o, pi\u00f9 semplicemente, \"Scala Santa\", per la particolarit\u00e0 di contenere quella che \u00e8 ritenuta dai devoti la scala del pretorio di Gerusalemme, dove Ponzio Pilato giudic\u00f2 Ges\u00f9. La scala venne portata a Roma da Flavia Giulia Elena, madre di Costantino.\nSulla cima della scala si trova la cappella detta \"Sancta Sanctorum\" che conserva alcune tra le pi\u00f9 importanti reliquie cristiane.\nChiostro lateranense.\nDall'interno della basilica si accede anche al chiostro (opera dei pi\u00f9 celebri maestri cosmateschi romani). Nel chiostro, oltre ad alcune testimonianze dell'antico Patriarchio, sono visibili opere di Arnolfo di Cambio e di altri artisti.\nIl chiostro \u00e8 legato all'esistenza \"in loco\" di un grande monastero benedettino racchiuso tra la mura aureliane, il Patriarchio e la basilica, nel quale abitava la comunit\u00e0 dei monaci addetti ai servizi nella basilica. L'unica parte che ancora rimane del grande complesso monastico \u00e8 per l'appunto il chiostro, circondato da graziose colonne di marmo intarsiato. Sono di uno stile intermedio fra il romanico vero e proprio e quello gotico, opera di stile cosmatesco dei Vassalletto, famosa famiglia di marmorari romani, databile all'inizio del XIII secolo. Con i suoi 36 metri di lato \u00e8 il pi\u00f9 grande chiostro di Roma.\nBattistero lateranense.\nIl battistero del Laterano, con la sua pianta ottagonale, si leva separato dalla basilica. \u00c8 stato fondato da papa Sisto III, forse su una struttura precedente, dato che una leggenda dice che Costantino I fosse stato battezzato l\u00e0 e avesse arricchito la struttura; in realt\u00e0 fu battezzato in oriente, da un vescovo ariano. Questo Battistero \u00e8 stato per molte generazioni l'unico Battistero a Roma e la sua struttura ottagonale, concentrata sul grande bacino per le immersioni complete, ha fornito un modello per altri battisteri per tutta l'Italia e perfino il motivo iconico per la cosiddetta \"Fontana della Vita\" dei manoscritti miniati.\nTriclinio Leonino.\nUn'abside decorata con mosaici e aperta all'aria, situata accanto a San Salvatore della Scala Santa, costituisce l'ultimo resto dell'antico \"Patriarchio\". Si tratta di quanto rimane di una delle pi\u00f9 grandi sale del palazzo antico, il \"triclinium\" fatto erigere da papa Leone III come sala per i banchetti di Stato. La struttura attuale non \u00e8 antica, ma \u00e8 possibile che alcune parti dei mosaici originali siano state conservate in un mosaico in tre parti: nel centro Cristo affida agli Apostoli la loro missione, a sinistra consegna le chiavi a san Silvestro e il Labaro a Costantino, mentre sulla destra san Pietro d\u00e0 la stola a Leone III e le insegne a Carlo Magno.\nPiazza di San Giovanni in Laterano.\nLa piazza davanti al Palazzo Laterano ospita un obelisco di granito rosso alto pi\u00f9 di 32 m, forse il pi\u00f9 grande esistente. L'obelisco fu realizzato all'epoca dei faraoni Thutmose III e Thutmose IV (XV secolo a.C.) e proveniente dal tempio di Ammone a Tebe (Karnak) in Egitto. Fu portato a Roma dall'imperatore Costanzo II nel 357 e collocato sulla spina del Circo Massimo, dove gi\u00e0 si trovava l'obelisco Flaminio. Fu ritrovato rotto in tre pezzi nel 1587, insieme all'obelisco Flaminio, e fu eretto nel 1588 dall'architetto Domenico Fontana per volont\u00e0 di papa Sisto V nella Piazza San Giovanni.\nNel 1929 i Patti Lateranensi assicurarono la sovranit\u00e0 alla Citt\u00e0 del Vaticano, e lo status extraterritoriale al Laterano e a Castel Gandolfo, come possedimenti della Santa Sede.\nDal 1990 in Piazza di San Giovanni in Laterano \u00e8 nata una nuova \"tradizione\" quella del Concerto del Primo Maggio: nella piazza antistante la Basilica il Primo Maggio viene organizzato dai sindacati confederali CGIL, CISL e UIL un grande concerto, al quale partecipano molti tra i pi\u00f9 importanti cantanti e musicisti italiani e internazionali, in onore della festa dei lavoratori. Questo concerto raccoglie ogni anno numerosi giovani che accorrono da tutta Italia.\nNel 15 ottobre 2000, una lapide commemorativa in onore delle vittime della miseria \u00e8 stata posta sul sagrato della basilica. Riproduce l'originale inaugurato sul Sagrato delle Libert\u00e0 e dei Diritti dell'Uomo, al Trocadero a Parigi, il 17 ottobre 1987, da padre Joseph Wresinski, fondatore del Movimento Internazionale ATD Quarto Mondo, alla presenza di difensori dei Diritti dell'Uomo di tutti paesi, condizioni e origini. Nel 1992, il 17 ottobre fu proclamato Giornata Mondiale del Rifiuto della Miseria dalle Nazioni unite, e si celebra ormai ogni anno in tutto il mondo. Il testo della lapide proclama:\n\"\"I difensori dei diritti dell'Uomo e del Cittadino di tutti i paesi si sono riuniti su questo sagrato. Hanno reso omaggio alle vittime della fame, dell'ignoranza e della violenza. Hanno sostenuto di essere convinti che la miseria non \u00e8 fatale. Hanno proclamato la loro solidariet\u00e0 con coloro che in tutto il mondo lottano per distruggerla\".\"\n\" \"Laddove gli uomini sono condannati a vivere nella miseria, i diritti dell'uomo sono violati. Unirsi per farli rispettare \u00e8 un dovere sacro. Padre Joseph Wresinski, Parigi, 17 ottobre 1987\".\"\n\" \"Mai pi\u00f9 discriminazioni, esclusioni, oppressioni, disprezzo dei poveri e degli ultimi. Giovanni Paolo II, Roma, 12 marzo 2000\".\"\nLiturgie e tradizioni di san Giovanni in Laterano.\nNel calendario liturgico della Chiesa cattolica, la festa della Dedicazione della Basilica di San Giovanni in Laterano \u00e8 il 9 novembre.\nCome sede vescovile di Roma, san Giovanni ospita grandi liturgie, ed era anticamente meta delle principali processioni della Roma papalina. Proprio in funzione di tutto ci\u00f2 papa Gregorio XIII apr\u00ec alla fine del Cinquecento la via Merulana, poi prolungata da Sisto V per offrire un adeguato scenario a processioni e cortei pontifici tra la Basilica di Santa Maria Maggiore, la Basilica di San Giovanni in Laterano, la Scala Santa e la Basilica di Santa Croce in Gerusalemme. Di queste grandi e frequenti processioni sussiste ancora solo quella del Corpus Domini, ripristinata da Papa Giovanni Paolo II.\nLa festa popolare di san Giovanni, tuttavia, era quella del 24 giugno, solennit\u00e0 della Nativit\u00e0 di San Giovanni Battista, festa romana, carica di tutte le tradizioni popolari legate al solstizio d'estate: le streghe, che si raccoglievano di notte sui prati davanti alla basilica, lasciavano il posto di giorno a scampagnate, bancarelle, gran bevute e gran mangiate di lumache, stornelli, pacificazioni e risse d'osteria.\nLa presa di possesso del Laterano.\nAlla presentazione del nuovo pontefice, eseguita attraverso il tradizionale annuncio dell'Habemus Papam, segue, solitamente dopo pochi giorni la solenne cerimonia d'imposizione del pallio nella basilica di San Pietro in Vaticano, che avvia il complesso delle cerimonie di insediamento, che comprendono, nei giorni successivi, le visite alle basiliche papali di San Paolo fuori le mura e Santa Maria Maggiore e che si concludono con la solenne cerimonia di presa di possesso della \"cathedra episcopalis\" in quanto vescovo di Roma.\nPer secoli, una delle principali caratteristiche della presa di possesso del Laterano era la solenne cavalcata papale con cui il Pontefice, partendo dai \"Sacri Palazzi\" del Vaticano o del Quirinale, attraversando in processione tutto il centro di Roma, raggiungeva solennemente a dorso di una mula bianca la Cattedrale del Laterano.\nProtocanonico onorario del capitolo lateranense.\nTale titolo onorario ha origini nel XVI secolo, risale a Enrico IV, re di Francia calvinista convertitosi al cattolicesimo, che garant\u00ec la libert\u00e0 religiosa ai protestanti con l\u2019Editto di Nantes del 1598, senza dimenticare di fare importanti donazioni alla basilica lateranense.\nDa allora i re di Francia, e successivamente i Presidenti della Repubblica francese, vengono insigniti di questo titolo.\nSommi pontefici sepolti in San Giovanni in Laterano.\nVentidue papi sono stati inumati nella basilica di San Giovanni in Laterano:\nLa tomba di papa Silvestro II.\nTra le varie sepolture papali vi \u00e8 una piuttosto nascosta che presenta una storia singolare: la tomba di Silvestro II, uomo di grande sapienza al quale nel Medioevo si aggiunse una sinistra fama di mago. \nSi dice che la tomba originale, erettagli da papa Sergio IV, si inumidiva quando si avvicinava la morte di un cardinale, mentre trasudava acqua quando un papa si avvicinava alla morte. Questo fino al 1684, quando, per volere di papa Innocenzo XI, venne aperta per un'ispezione e le spoglie del papa, trovate intatte, si dissolsero al contatto con l'aria. Una parte dell'iscrizione sulla tomba di Gerberto recita \"Iste locus Silvestris membra sepulti venturo Domino conferet ad sonitum\" (\"Questo luogo, all'arrivo del Signore, render\u00e0 al suono dell'ultima tromba i resti sepolti di Silvestro II\"): la traduzione erronea di \"conferet ad sonitum\" con \"emetter\u00e0 un suono\" diede adito alla curiosa leggenda che le sue ossa sbatacchino subito prima della morte di un papa.\nIl secondo sepolcro venne innalzato da Francesco Borromini; la tomba attuale venne eretta nel 1910, a seguito della distruzione di quella borrominiana, su progetto dell'architetto Gzila Nalder.\nCollegamenti.\n\u00a0\u00a0\u00a0Tram linea 3 - Fermata Porta S. Giovanni/Carlo Felice\nOmaggi.\nNumerosi francobolli sono stati dedicati alla basilica: la facciata compare in emissioni della Citt\u00e0 del Vaticano del 1949, del 1993, del 1996 e del 2000; analogo soggetto si riscontra in un francobollo da 15 centesimi emesso dalle Poste Italiane nel 1924. La facciata del transetto nord con la loggia delle benedizioni e i due campanili compare in un'emissione della Repubblica di San Marino del 2000. L'organo di Luca Biagi, infine, appare in un francobollo della Citt\u00e0 del Vaticano del 2014."}
{"id": "135836", "revid": "77351407", "url": "https://it.wikipedia.org/wiki?curid=135836", "title": "Punto angoloso", "text": "In analisi matematica, un punto angoloso \u00e8 un punto formula_1 del dominio di una funzione reale di una variabile reale formula_2 in cui esistono entrambe le derivate destra e sinistra, ma sono diverse:\nLe derivate non devono essere entrambe infinite, altrimenti si ottiene una cuspide, ma possono essere entrambe finite oppure una finita e una infinita.\nUn esempio di punto angoloso \u00e8 formula_4 per la funzione formula_5. \nEssendo formula_6 per formula_7 e formula_8 per formula_9 si ha formula_10 se formula_11 e formula_12 se formula_9. Nell'origine bisogna utilizzare la definizione di derivata.\nformula_14\nIn questo modo si vede che per formula_15 che tende a formula_16 il limite del rapporto incrementale \u00e8 formula_17, mentre per formula_15 che tende a formula_19 il limite del rapporto incrementale \u00e8 formula_20. \nPoich\u00e9 in formula_21 i limiti destro e sinistro del rapporto incrementale sono finiti ma diversi tra loro, la formula_2 non \u00e8 derivabile in tale punto. Geometricamente questo significa che esistono due tangenti distinte in tal punto."}
{"id": "135837", "revid": "125592146", "url": "https://it.wikipedia.org/wiki?curid=135837", "title": "Cuspide (matematica)", "text": "In analisi matematica, si dice che una funzione di variabile reale formula_1 continua in un punto formula_2 del dominio, ha una cuspide in formula_2 se si verifica la seguente condizione\nformula_4 \novvero i limiti destro e sinistro del rapporto incrementale in formula_2 sono divergenti (tendenti a \u00b1\u221e) con segno opposto. Geometricamente, si pu\u00f2 osservare come le semitangenti destra e sinistra siano verticali e formino un angolo nullo.\nIn geometria esistono tre specie di cuspidi, a seconda della molteplicit\u00e0 d'intersezione tra l'unica retta tangente e la curva nel punto, che pu\u00f2 essere uguale a 3, 5 o 7."}
{"id": "135838", "revid": "919135", "url": "https://it.wikipedia.org/wiki?curid=135838", "title": "Radice dell'unit\u00e0", "text": "In matematica, le radici formula_1-esime dell'unit\u00e0 sono tutti i numeri (reali o complessi) la cui \"formula_1-esima\" potenza \u00e8 pari a formula_3, ovvero le soluzioni dell'equazione:\nLe radici.\nNel campo complesso formula_5 per ogni intero positivo formula_1 esistono esattamente formula_1 radici formula_1-esime dell'unit\u00e0 e sono nella forma\ndove l'ultima uguaglianza viene dalla formula di Eulero, con formula_10 intero, formula_11.\nEsse si dispongono nel piano complesso lungo la circonferenza unitaria, ai vertici di un poligono regolare con formula_1 lati che ha un vertice in formula_13.\nTra queste radici le uniche reali sono \"r\"0=1 e, se formula_14 (cio\u00e8 \u00e8 pari) \"rk\"=-1.\nPer ogni formula_1 l'insieme delle radici formula_1-esime dell'unit\u00e0, con l'operazione data dalla moltiplicazione usuale sui complessi, forma un gruppo ciclico.\nSi dicono radici primitive formula_1-esime dell'unit\u00e0 tutte quelle radici che generano il gruppo delle radici formula_1-esime dell'unit\u00e0. \u00c8 facile provare che le radici primitive formula_1-esime dell'unit\u00e0 sono quelle radici formula_1-esime dell'unit\u00e0 tali che:\nIl numero di radici primitive ennesime dell'unit\u00e0 \u00e8 pari al numero formula_22 di interi minori di formula_1 e coprimi con formula_1. Qui formula_25 \u00e8 la funzione \u03c6 di Eulero.\nRadici di un numero complesso qualsiasi.\nLe radici formula_26-esime di un numero complesso formula_27 possono essere descritte in modo pi\u00f9 agevole rappresentando il numero complesso in forma polare\nSe formula_27 \u00e8 diverso da zero, le radici formula_1-esime di formula_27 sono effettivamente formula_1 radici distinte. Una di queste \u00e8 la seguente\nInfatti\nPi\u00f9 in generale, le formula_1 radici formula_36 di formula_27 si ottengono moltiplicando formula_38 con le formula_1 radici dell'unit\u00e0. Quindi\nQueste radici formano sempre i vertici di un poligono regolare di formula_1 lati centrato nell'origine. Il raggio del poligono \u00e8 formula_42.\nEsempi.\nLe radici quarte di un numero reale positivo formula_43 sono ottenute moltiplicando la radice quarta reale di formula_43 per le quattro radici dell'unit\u00e0. Le quattro radici quarte di formula_43 sono quindi:\nLe radici formula_1-esime di -1 formano nel piano complesso un poligono regolare di formula_48 lati, centrato nell'origine: lo si pu\u00f2 ottenere ruotando di formula_49 in senso antiorario il poligono formato dalle radici formula_1-esime dell'unit\u00e0. Il numero formula_51 \u00e8 vertice del poligono quando formula_1 \u00e8 dispari."}
{"id": "135839", "revid": "1745361", "url": "https://it.wikipedia.org/wiki?curid=135839", "title": "Waffle", "text": "Il waffel, altrimenti noto come wafel, waffle o ancora gaufre, \u00e8 un dolce a cialda (che ne \u00e8 la traduzione esatta), croccante fuori e morbido dentro, cotto su doppie piastre roventi che gli conferiscono il caratteristico aspetto a grata.\nNe esistono diverse varianti, tipiche del Belgio, della Francia, della Germania, della Scandinavia e dei Paesi Bassi. In Italia esiste un dolce simile nella tradizione abruzzese e molisana chiamato ferratella, nella Alta Val Chisone e nella Alta Val di Susa esistono dei dolci simili chiamati \"g\u00f2fri\", in Canavese una preparazione assimilabile prende il nome di \"ofela\".\nSuo \"parente prossimo\" \u00e8 il \"pancake\" e della stessa famiglia fanno parte le crespelle e i biscotti croccanti, come le tegole dolci.\nStoria.\nSi ritiene che i \"waffle\" abbiano origine nell'antica Grecia, dove sono state identificate con le cialde chiamate \u1f40\u03b2\u03b5\u03bb\u03af\u03b1\u03c2 \"obel\u00edas\". Nel Medioevo i cuochi cucinavano frequentemente tortine chiamate \"gaufre\", che in francese antico significa \"nido d'ape\", e le fonti suggeriscono che venissero consumate con il formaggio o con il miele.\nAnche a Malta e Gozo nel XII secolo si preparavano biscotti simili, che venivano venduti fuori dalle chiese, specialmente durante le feste. Venivano cotti con appositi ferri: due piatti metallici circolari fissati assieme con braccia di circa 80\u00a0cm per poterli posizionare direttamente sul fuoco.\nIl \"M\u00e9nagier de Paris\" (fine XIV secolo) utilizzava gi\u00e0 la grafia \"gauffre\".\nNel dizionario tedesco dei fratelli Grimm, edito nella prima met\u00e0 del 1800, si cita l'esistenza del dolce e si tratta in modo dettagliato della sua composizione. In diverse testimonianze dell'epoca ne viene riportata la diffusione a partire dalle regioni del Reno confinanti con la Francia. Secondo i Grimm, la parola \"wafel\" in olandese si diffonde a partire dal XV secolo, e si consolida in Germania come \"Waffel\" dal XVII secolo, probabilmente con un etimo legato alla tessitura. Il sostantivo in inglese americano, \"waffle\", giunge attraverso il termine olandese nel XVIII secolo.\nIl \"waffle\", come altre preparazioni simili, era un augurio di buona fortuna e buona salute e veniva preparato tradizionalmente per la festa della Candelora e per il Marted\u00ec Grasso, ultimo giorno di Carnevale prima della Quaresima. Le piastre per \"waffle\" comparivano in molte doti familiari come dono e augurio di nozze felici.\nSuccessivamente, i Padri Pellegrini soggiornarono brevemente nei Paesi Bassi prima di fare rotta verso le colonie d'America, e qui appresero come preparare ci\u00f2 che loro chiamarono \"wafel\", cio\u00e8 le tortine a nido d'ape con i ferri roventi detti \"poffer\". Portarono questa ricetta in America e l\u00ec i waffle si diffusero con il nome di \"waffel\" e poi pi\u00f9 comunemente \"waffle\". Lo stesso Thomas Jefferson, secondo la Monticello Historical Society, port\u00f2 con s\u00e9 i ferri da waffle dalla Francia. Non \u00e8 noto quando esattamente si sia iniziato ad aggiungere il lievito all'impasto o se questo sia sempre stato presente, ma si presuppone che il lievito chimico sia stato inserito nella ricetta non prima di due secoli fa, poich\u00e9 venne messo a punto solo nel 1800.\nEsistono numerosi tipi di piastre che cuociono \"waffle\" a forma di cuore, di fiore, di cerchio, o di pupazzetto e nuove versioni si diffondono sempre pi\u00f9.\nDescrizione.\nLe \"gaufre\" del Belgio.\nLe \"gaufre\" del Belgio sono di due tipi diversi: quelle di Bruxelles hanno un contorno perfettamente rettangolare e un impasto a base di latte, acqua, burro, uova, farina, zucchero, lievito di birra e aromi (vaniglia). Sono dei waffle poco dolci, solitamente spolverate con zucchero a velo o servite con della panna montata (e/o frutto e gelato). Le gaufre di Liegi hanno contorno smussato, a nido d'ape, e impasto a base di farina, poche uova, latte, burro (o margarina), lievito di birra, un pizzico di sale, zucchero vanigliato e zucchero in grani (\"sucre perl\u00e9\": un tipo particolare di zucchero, a forma di perle appunto), che non si scioglie nell'impasto. Sono \"gaufre\" decisamente pi\u00f9 dolci di quelle di Bruxelles e si mangiano solitamente senza accompagnamento.\nIn Belgio sono particolarmente gradite come doni in occasione del \"Sint Maartens Dag\", cio\u00e8 del giorno di San Martino (11 novembre). Si accompagnano a zucchero a velo, sciroppi, panna, marmellata, frutta, noci, nocciole, mandorle, cioccolata, burro, ma anche al salato (pesce, formaggio, carne).\nI \"waffle\".\nI \"waffle\" sono la versione nordeuropea (scandinava) e statunitense delle \"gaufre\". Inizialmente venivano preparate senza lievito naturale perch\u00e9 produrlo e conservarlo era difficile e richiedeva cure che non sempre i coloni potevano dedicare.\nVenne aggiunto successivamente il lievito chimico ed \u00e8 per questo che i waffle sono pi\u00f9 bassi e meno soffici delle \"gaufre\", ma pi\u00f9 facili e veloci da preparare: il lievito chimico non richiede attesa per la fermentazione, come invece il lievito di birra.\nCome quello delle \"gaufre\", anche l'impasto dei waffle \u00e8 quasi liquido e richiede dei mestoli per essere portato sulla piastra calda.\nSi accompagnano di solito a panna acida e marmellata, ma \u00e8 possibile gustarle anche con sciroppo d'acero, melassa, panna, frutta, cioccolata, burro, noci, nocciole, mandorle, decorazione alla fragola.\nI \"g\u00f2fri\".\nIl \"g\u00f2fri\" (scritto anche \"g\u00f4fre\", \"gofri\") \u00e8 una cialda di pane, specialit\u00e0 dell'Alta Val Chisone e Alta Val di Susa in provincia di Torino. L'impasto di queste cialde veniva fatto cuocere in inverno e mangiato in sostituzione del pane, in quanto le popolazioni montane avevano difficolt\u00e0 a panificare. I forni comuni, presenti in ogni borgata, venivano, infatti, accesi con parsimonia a causa del grande consumo di legna che ne conseguiva. \nL'impasto \u00e8 composto da acqua, farina, lievito e sale. Nel frattempo si preparano i ferri (\"goufr\u00ece\" o \"fer \u00e0 gaufre\"), due piastre di ghisa sovrapposte, incernierate su un lato in modo che si aprano a libro, con le facce interne incise con il caratteristico reticolo, simili a quelle che nella tradizione cattolica erano utilizzate per la produzione delle ostie. Le piastre venivano prima riscaldate sulla stufa, o nel camino e poi unte con un grosso pezzo di lardo non salato infilato in un forchettone.\nLa versione pi\u00f9 rustica e povera prevede l'uso della cipolla. L'impasto, una volta lievitato, viene posto all'interno dei ferri che vengono chiusi e girati in modo regolare sul piano riscaldato in modo da ottenere una doratura uniforme. I \"g\u00f2fri\" incominciarono a essere prodotti alla met\u00e0 dell'XIX secolo, importati dalla Francia. Un tempo erano utilizzati per accompagnare il pasto o anche da soli, come il pane; oggi sono pi\u00f9 spesso abbinati a prodotti dolci (confetture e marmellate, miele, cioccolato) o salati (salumi e formaggi)."}
{"id": "135840", "revid": "2128848", "url": "https://it.wikipedia.org/wiki?curid=135840", "title": "Fondamentalismo", "text": "Con il termine fondamentalismo si intende genericamente qualunque lettura letterale e dogmatica di testi sacri (o loro equivalenti, fuori dell'ambito religioso) che assuma i relativi precetti contenutivisi a \"fondamenti\" (tipicamente della religione, ma non solo) rifiutando ogni ideologia o interpretazione anche minimamente in contrasto con essi.\nOrigine del termine.\nIl fondamentalismo \u00e8 una corrente della religiosit\u00e0 protestante che si svilupp\u00f2 negli Stati Uniti in un periodo compreso tra il 1878 e il 1918 (cio\u00e8 tra la fine della Guerra Civile Americana e la Prima guerra mondiale).\nSi tratta di una corrente di pensiero, nata all'interno della Chiesa battista, che intendeva opporsi al modernismo e al razionalismo teologici che si diffondevano fra i fedeli evangelici. Il termine \"fondamentalismo\" non aveva all'origine accezioni negative, \u00e8 legato alla pubblicazione di una raccolta di dodici volumi di saggi intitolata \"The Fundamentals\". I testi attaccavano le attivit\u00e0 di filologia, storia, archeologia e critica, della scuola esegetica detta di \"Alta critica\". Rivendicavano al contrario la volont\u00e0 di riaffermare in modo dogmatico punti irrinunciabili della fede definiti \"fundamentals\", i fondamenti, e corrispondono anche all'affermazione della necessit\u00e0 di una fede facilmente comprensibile all'individuo. Questa rivendicazione aveva una prospettiva anche politico-sociale, con forte critica definibile \"anti-intellettuale\" o \"anti-\u00e9l\u00ecte\" (contro il pericolo di una societ\u00e0, o di una morale, \"degli avvocati\" e dei filosofi).\nNel periodo tra il 1910 e il 1915 il termine \"fundamentals\" compariva su molti volantini diffusi dai gruppi.\nCaratteristica del pensiero dei fondamentalisti, era la riaffermazione del valore letterale del testo della Bibbia. Questa doveva essere considerata un testo storico che narra fatti realmente accaduti nel modo esatto in cui sono descritti, con un netto rifiuto alla \"pretesa\" dei teologi liberali di sottoporre la Bibbia alla stessa analisi e critica testuale a cui erano stati sottoposti gli altri testi classici dell'antichit\u00e0. In particolare c'era il rifiuto rivolto alla cosiddetta \"Ipotesi documentale\", la ricerca che aveva rilevato all'interno del Pentateuco diverse fonti documentali denominate \"yahvwiste\", \"elhoiste\" e \"sacerdotali\". In poche parole, il fondamentalismo rifiutava di trattare la Bibbia come un testo paragonabile, analizzabile e quindi discutibile, alla pari degli altri.\nL'altra caratteristica \u00e8 l'attribuzione di pari valore a tutte le parti di testo della tradizione cristiana, che non ammette quindi una distinzione di importanza o distinzione di lettura tra Nuovo Testamento e Antico Testamento. Queste posizioni erano gi\u00e0 presenti da secoli in alcuni piccoli gruppi protestanti, il fondamentalismo le ripropose in forma di nuovo proselitismo.\nContrattaccando le correnti moderniste, i fondamentalisti aiutarono i cristiani tradizionalisti a superare lo shock delle numerose scoperte archeologiche del XIX secolo che documentavano fatti e popoli ed eventi di cui la Bibbia non aveva conservato la minima traccia - o che raccontavano in modo diverso eventi a cui la Bibbia alludeva - e dalla diffusione del darwinismo, oltre che dai progressi della filologia e delle scienze naturali.\nUna delle intuizioni vincenti di questo movimento fu puntare sul fatto che l'archeologia poteva anche essere usata per confermare, oltre che per smentire la Bibbia. Per dirla col titolo di un celeberrimo \"bestseller\" particolarmente apprezzato dai fondamentalisti, sostenere che \"La Bibbia aveva ragione\" anche dal punto di vista archeologico.\nIl fondamentalismo insomma, permise al protestantesimo di vedere l'archeologia e la ricerca storico-scientifica come uno strumento utilizzabile, in certe occasioni, per \"confermare\" le proprie teorie anzich\u00e9 come un nemico da ostacolare sempre.\nGrazie al finanziamento di un mecenate, un petroliere, i volumi stampati dai fondamentalisti (oggi in buona parte online), stampati in forma economica, furono inviati per posta gratuitamente a migliaia di pastori protestanti, fornendo loro tesi ed argomentazioni gi\u00e0 pronte per ribattere alla critica del pensiero liberale e modernista.\nAl tempo stesso, per cos\u00ec dire \"blindando\" l'interpretazione biblica per impedire che fosse \"sottratto\" qualcosa ai suoi \"fondamenti\" tradizionali, il fondamentalismo riusc\u00ec a combattere anche una battaglia sul fronte opposto contro i Mormoni, che affermavano di avere ricevuto una \"aggiunta\" alla Rivelazione tradizionale. Rifiutando \"sottrazioni\" o \"aggiunte\" alle credenze tradizionali, i fondamentalisti diedero cos\u00ec una fisionomia precisa alla religiosit\u00e0 di tipo conservatrice del mondo protestante statunitense.\nSul piano politico la battaglia delle idee fu vinta in un certo grado dai fondamentalisti, che riuscirono a influenzare il pensiero religioso americano molto pi\u00f9 profondamente rispetto alle altre correnti religiose, dando alla societ\u00e0 statunitense quella particolare impronta culturale che tuttora possiede.\nLe parole d'ordine gi\u00e0 dei Fondamentalisti in gran parte coincidono con quelle della destra religiosa statunitense del giorno d'oggi. Senza il Fondamentalismo non si comprenderebbero battaglie come quella contro l'insegnamento della teoria dell'evoluzione nelle scuole statunitensi, ancora attive alle soglie del XXI secolo.\nEvoluzione del termine.\nTeologia.\nIl termine \"fondamentalismo\", che all'origine si riferiva al mondo protestante, fu sostituito negli anni '50 quando i principali esponenti della corrente religiosa decisero un cambio di denominazione ufficiale. Questo termine per\u00f2 si \u00e8 diffuso nell'uso comune per identificare tutti quei punti di vista \u2013 correnti di pensiero e pratica nell'ambito religioso \u2013 che insistono sull'interpretazione letterale dei testi sacri quali la Bibbia o il Corano, e che hanno carattere di movimenti anti-modernisti all'interno delle rispettive religioni.\nNel campo della religione cattolica, in cui non vi \u00e8 la centralit\u00e0 del libro sacro (la \"Bibbia\" e i \"Vangeli\"), ma quella \"auctoritas\" di una persona (il Papa) e di una istituzione (la struttura ecclesiastica e il clero dei pastori) che ne forniscono e tramandano l'interpretazione e ne modellano la memoria, il fondamentalismo pu\u00f2 configurarsi come aderenza stretta ai contenuti della tradizione, facendo passare in secondo piano la vicinanza al testo sacro.\nIn senso teologico, cio\u00e8, viene chiamato fondamentalista ogni approccio letterale ad un testo che rifiuta l'analisi critica di tipo filologico, nel caso che non accordi con i dogmi tradizionali definiti precedentemente. Il fondamentalismo religioso riguarda la lettura diretta dei testi sacri, con il rifiuto di strumenti esegetici o di critica testuale. Questa prassi \u00e8 propria di alcune correnti protestanti ma \u00e8 presente anche in alcune interpretazioni del cattolicesimo pi\u00f9 tradizionalista.\nSi parla oggi comunemente \u2013 anche se non sempre con identico significato \u2013 di \"fondamentalismo islamico\", \"fondamentalismo ebraico\", \"fondamentalismo cristiano\" eccetera. Il termine, che ha oggi una diffusa valenza negativa, si riferisce anche pi\u00f9 in generale a un atteggiamento politico e culturale contrario al dialogo, che rivendica principi religiosi \"non negoziabili\" senza possibilit\u00e0 di approccio critico, insiste sul presupposto apodittico che il proprio punto di vista o dogma \u00e8 l'unico giusto, in modo spesso rigido e moralmente giudicante.\nPer alcuni versi il fondamentalismo religioso \u00e8 un fenomeno moderno, caratterizzato da un senso di alienazione per l'assedio della cultura circostante, persino quando tale cultura pu\u00f2 venire nominalmente influenzata dalla religione degli aderenti. Il termine pu\u00f2 anche riferirsi specificamente alla credenza che i propri testi religiosi siano infallibili e storicamente accurati, malgrado le possibili contraddizioni di tali rivendicazioni possano essere messe in luce dalla dottrina moderna.\nMalgrado il termine \"fondamentalismo\" nell'uso popolare si applichi alle frange religiose, o a movimenti etnici estremisti con motivazioni religiose solamente nominali, il termine ha una sua pi\u00f9 precisa connotazione. \"Fondamentalista\" descrive un movimento di ritorno a quelli che si considerano i principi che definiscono o fondano la religione. In particolare \u00e8 venuto ad indicare qualsiasi enclave religiosa che si opponga intenzionalmente ad identificarsi con il gruppo religioso pi\u00f9 vasto nel quale originariamente era sorta, ritenendo che i princip\u00ee fondamentali su cui il gruppo religioso pi\u00f9 grande si fonda si siano corrotti o siano stati rimpiazzati da altri princip\u00ee ostili alla sua identit\u00e0.\nUlteriori estensioni.\nNell'uso comune, \"fondamentalismo\" (e \"integralismo\") viene approssimativamente usato in senso lato anche per indicare un atteggiamento acritico e dogmatico nei confronti di testi o teorie non necessariamente religiose, e i comportamenti che ne seguirebbero.\nIn economia, ad esempio, i critici del liberismo accusano talvolta di \"fondamentalismo\" i sostenitori delle teorie secondo le quali il mercato dovrebbe essere l'unico regolatore della vita sociale, sottintendendo che questo principio sia affermato in modo dogmatico (mentre tali teorie sarebbero al pi\u00f9 definibili integraliste).\nIn campo religioso, alcuni gruppi religiosi accusano di \"fondamentalismo laicista\" le posizioni anticlericali dei loro avversari, ritenendoli incapaci di accettare deroghe rispetto a una visione tradizionale della laicit\u00e0.\nPer via di questo uso allargato, molti gruppi descritti come fondamentalisti spesso obiettano tenacemente al vedersi applicato questo termine, a causa delle sue connotazioni negative, o perch\u00e9 implica una similitudine con altri gruppi (politici o addirittura militari) ritenuta impropria."}
{"id": "135841", "revid": "827882", "url": "https://it.wikipedia.org/wiki?curid=135841", "title": "Wafels", "text": ""}
{"id": "135842", "revid": "827882", "url": "https://it.wikipedia.org/wiki?curid=135842", "title": "Waffels", "text": ""}
{"id": "135843", "revid": "827882", "url": "https://it.wikipedia.org/wiki?curid=135843", "title": "Gaufres", "text": ""}
{"id": "135845", "revid": "13388", "url": "https://it.wikipedia.org/wiki?curid=135845", "title": "Brussel", "text": ""}
{"id": "135846", "revid": "13388", "url": "https://it.wikipedia.org/wiki?curid=135846", "title": "Liege", "text": ""}
{"id": "135848", "revid": "6923", "url": "https://it.wikipedia.org/wiki?curid=135848", "title": "Kenneth L. Pike", "text": "Biografia.\nFu membro dell'Accademia nazionale delle scienze, fondatore della teoria di tagmemics e coniatore dei termini emico ed etico.\n\u00c8 autore di un fondamentale trattato di fonetica, \"Phonetics\" (1943), nel quale, tra l'altro, ha coniato i termini di vocoide e contoide.\nDal 1947 al 1979 fu il primo presidente della SIL International.\nAll'inizio del 1957, ha anche sviluppato la lingua artificiale Kalaba-X per l'insegnamento della teoria e della pratica della traduzione."}
{"id": "135849", "revid": "6923", "url": "https://it.wikipedia.org/wiki?curid=135849", "title": "Glenn Str\u00f6mberg", "text": "Carriera.\nClub.\nCresciuto nelle giovanili del Lerkils IF, inizialmente alternandosi fra calcio e tennistavolo (disciplina che l'ha visto eccellere a livello locale e di cui all'et\u00e0 di sedici anni ha disputato anche il torneo di qualificazione olimpico), ha giocato dal 1976 al 1982 nella massima serie svedese nelle file dell'IFK G\u00f6teborg, totalizzando 97 presenze e 9 gol in campionato e vincendo la Coppa UEFA nella stagione 1981-1982, oltre al campionato svedese nel 1982.\nNel gennaio del 1983 \u00e8 passato al club portoghese del , con cui ha disputato due campionati, per un totale di 32 presenze e 10 reti, disputando un'altra finale di Coppa UEFA e vincendo un campionato.\nNel 1984 si \u00e8 trasferito in Italia, all', dove ha chiuso la carriera nel 1992 dopo aver annunciato il suo ritiro a febbraio dello stesso anno dopo otto stagioni, tutte in Serie A tranne una in Serie B. Ha preso parte alle partite dell'Atalanta in Coppa delle Coppe nella stagione 1987-1988, fermatasi in semifinale contro i belgi del K.V. Mechelen. Con l'Atalanta ha totalizzato 185 presenze e 15 gol in Serie A e 34 presenze e 3 reti in Serie B.\nNel 1985 \u00e8 stato nominato calciatore svedese dell'anno, vincendo il \"Guldbollen\". Quello stesso anno viene premiato con lo \"Stor Grabb\", riconoscimento riservato agli sportivi svedesi che si sono maggiormente distinti in Svezia e all'estero.\nViene considerato da tutti i tifosi neroazzurri il capitano storico e simbolo dell'atalantinit\u00e0: ci\u00f2 \u00e8 stato testimoniato dalla spettacolare coreografia della curva nord dell'Atalanta in occasione dell'ultimo incontro casalingo del campionato 2011-2012, in cui sono state esibite sette bandiere con impressi i nomi dei sette storici capitani della squadra bergamasca.\nNazionale.\nConta anche 52 presenze nella Nazionale svedese, con cui ha partecipato al Mondiale del 1990 in Italia.\nDopo il ritiro.\nAl termine della carriera agonistica \u00e8 rimasto in Italia e, da grande appassionato di cucina italiana, ha lanciato nel suo paese d'origine un marchio di prodotti italiani, chiamati proprio come lui.\nHa lavorato come commentatore calcistico per diverse televisioni svedesi, tra cui la TV di stato SVT e la televisione satellitare Viasat. Nel 2019 \u00e8 stato inserito nella Hall of Fame del calcio svedese."}
{"id": "135852", "revid": "120068040", "url": "https://it.wikipedia.org/wiki?curid=135852", "title": "Ugo Bernasconi", "text": "Collabor\u00f2 a \"La Voce\" e fu autore di libri come \"Precetti e pensieri giovanili\" del 1910 e \"Uomini e altri animali\" del 1915.\nBiografia.\nDalla natia Argentina, abbandonati gli studi, si reca a Parigi nel 1899 dove frequenta lo studio del pittore Eug\u00e8ne Carri\u00e8re, da cui riprende il tono intimistico per i suoi quadri con scene familiari e paesaggi, realizzati per lo pi\u00f9 a monocromo nello stile dello sfumato leonardesco. Visse a Cant\u00f9 a partire dal 1918, dopo la prima guerra mondiale: qui la sua produzione prende spunto dalla tradizione pittorica italiana, recuperando il gusto per il colore acceso.\nPartecipa alle mostre del Novecento tra il 1926 e il 1929; dal 1931 al 1939 partecipa alla Quadriennale e nel 1942 vince il gran premio alla Biennale di Venezia. Fra le sue ultime opere: i \"Vangatori\" (1949-1950), che insieme all\"'Autoritratto\", venne realizzata per la Collezione Verzocchi, attualmente presso la Pinacoteca Civica di Forl\u00ec.\nPubblica vari scritti, tra i quali si segnalano: \"Le presenti condizioni della pittura in Italia\" (1923), \"Pensieri ai pittori\" (1924).\nSi ricorda che Ugo Bernasconi firm\u00f2 il manifesto antifascista di Benedetto Croce, nel 1925.\nNel 1959 quattro sue opere (\"Settembre\", \"Luci d'eclisse\", \"Bambini in vedetta\" e \"Mamma con bambino\") vengono esposte alla mostra \"50 anni d'arte a Milano. Dal divisionismo ad oggi\", organizzata dalla Permanente.\nLe sue carte sono conservate presso la Scuola Normale di Pisa."}
{"id": "135856", "revid": "834", "url": "https://it.wikipedia.org/wiki?curid=135856", "title": "Videogiochi per Commodore 128", "text": "La seguente lista elenca i videogiochi pubblicati commercialmente e specificamente per il Commodore 128. Sono esclusi i videogiochi per Commodore 64 che possono essere eseguiti solo avviando il computer in modalit\u00e0 64.\nNonostante le superiori capacit\u00e0 del 128, la sua vita commerciale fu molto pi\u00f9 breve di quella del 64. Data l'enorme diffusione del 64, le aziende in genere preferirono pubblicare giochi per quest'ultimo, che comunque potevano essere eseguiti anche dai 128 (oltre il 95% dei giochi sono compatibili). Perfino le nuove modalit\u00e0 grafiche dei modelli C128D e C128DCR non vennero mai sfruttate da alcun gioco. I titoli commerciali sono perci\u00f2 molto pochi, specie in confronto alle migliaia per 64. Spesso si tratta di avventure della Infocom che sfruttano il testo a 80 colonne o di versioni di giochi per 64 con alcune aggiunte. La lista \u00e8 probabilmente incompleta, ma non di molto.\nPi\u00f9 numerosi furono invece i giochi amatoriali, molti dei quali derivati da giochi di carte o da tavolo, e diffusi attraverso le BBS americane. Si ricordano ad esempio una conversione di \"Tetris\" e \"Ultimate Risk\", basati sulla modalit\u00e0 a 80 colonne.\nGiochi che sfruttano il 128 dalla modalit\u00e0 64.\nEsistono anche alcuni casi di giochi per 64 che quando eseguiti su un 128, pur essendo in modalit\u00e0 64, possono sfruttare alcune caratteristiche hardware del 128 come una maggiore velocit\u00e0. Tra questi:"}
{"id": "135864", "revid": "16066", "url": "https://it.wikipedia.org/wiki?curid=135864", "title": "Incanto Patronus", "text": ""}
{"id": "135865", "revid": "122303635", "url": "https://it.wikipedia.org/wiki?curid=135865", "title": "Neithotep", "text": "&lt;-R25-R4-&gt;\n\"nj.t \u1e25tp\"\nNome.\nIl nome teoforo, ossia recante il nome della dea Neith, divinit\u00e0 del Basso Egitto, della caccia e della guerra, indica probabilmente la regione di origine di Neithotep, che dovette perci\u00f2 essere una principessa del Basso Egitto. Ci\u00f2 port\u00f2 a supporre che il matrimonio con Aha, originario dell'Alto Egitto, potrebbe essere stata un'operazione politico-religiosa volta a rafforzare la recente unione dei due regni sotto un unico sovrano. Il suo \u00e8 il pi\u00f9 antico nome femminile mai registrato nella storia.\nSepoltura.\nLa tomba di Neithotep fu scoperta nel 1897 dall'archeologo francese Jacques de Morgan nel sito di Naqada e ispezionata nel 1898 dal tedesco Ludwig Borchardt. La struttura superiore consisteva di una grande mastaba in mattoni di fango essiccato. Le pareti esterne presentavano nicchie. Come quasi tutti gli edifici egizi in mattoni di fango, della mastaba non resta pressoch\u00e9 nulla. A causa delle ragguardevoli dimensioni, fu scambiata in passato per la tomba di Menes. La scelta del luogo per l'edificazione della tomba potrebbe suggerire che la titolare fosse originaria del Basso Egitto.\nRecenti scoperte.\nFino al gennaio 2016 si \u00e8 ipotizzato che Neithotep (il cui nome compare nelle tombe dei successori del sovrano: Aha e Djer) fosse stata la sposa principale di Narmer. Alcuni ipotizzarono che fosse madre del faraone Aha (o Hor-Aha). \nD'altro lato la scoperta, avvenuta nel gennaio del 2016 nel Sinai, a Wadi Ameyra, durante una spedizione capitanata da Pierre Tallet, di iscrizioni sulla roccia ascrivibili cronologicamente ai regni di Iri Hor, Narmer, Djer e Raneb, ha rivelato che Neithotep fu regina reggente nei primi anni del regno di Djer, secondo successore di Narmer, e che quindi fu probabilmente una sposa di Aha. Le inscrizioni di re Djer mostrano una processione festiva di barche cerimoniali con accanto il \"serekht\" del nome di Djer; l'immagine del falco di Horus, regolarmente posizionato sulla cima del \"serekht\", impugna una mazza da guerra e colpisce a morte un nemico inginocchiato: il nome di Neithotep compare alla sua sinistra. "}
{"id": "135868", "revid": "834", "url": "https://it.wikipedia.org/wiki?curid=135868", "title": "Cms", "text": ""}
{"id": "135869", "revid": "253269", "url": "https://it.wikipedia.org/wiki?curid=135869", "title": "Richard Harris", "text": "Biografia.\nPrimi anni.\nSesto di nove figli, nacque a Limerick, Irlanda in una famiglia cattolica. I suoi genitori erano Ivan John Harris (1896-2000) e Mildred Josephine Harty (1898-2000), proprietari di un mulino.\nStudi\u00f2 presso il Crescent College, dove si distinse specialmente nel rugby, tanto da rappresentare, tra il 1948 e il 1950, la seconda squadra del ma, a causa di un principio di tubercolosi, fu costretto ad abbandonare la carriera sportiva, pur rimanendo per tutta la vita tifoso della sua squadra provinciale.\nDopo il recupero dalla malattia, si trasfer\u00ec in Inghilterra, paese in cui sperava di diventare regista, ma non trovando corsi di formazione adeguati, nel 1955 si iscrisse alla London Academy of Music and Dramatic Art. Dopo aver fallito un'audizione presso la Royal Academy of Dramatic Art, fu respinto anche dalla Central School of Speech and Drama, perch\u00e9 all'et\u00e0 di 24 anni fu ritenuto troppo vecchio.\nDurante gli studi, affitt\u00f2 il piccolo \"off-West End\" Irving Theatre, dove produsse \"Winter Journey (The Country Girl)\", opera di Clifford Odets. Nonostante il successo della critica, gli incassi furono scarsi e, visto che aveva speso tutti i suoi risparmi, Harris rimase senza soldi. Finito senza casa, dorm\u00ec in un deposito di carbone per sei settimane. Dopo aver completato gli studi, si un\u00ec al Theatre Workshop di Joan Littlewood, compagnia in cui ottenne i primi ruoli in produzioni teatrali del West End, e continu\u00f2 a frequentare i teatri di tutta la Gran Bretagna per circa un decennio, affinando le sue abilit\u00e0 di attore.\nCarriera.\nPoliticamente di sinistra, negli anni sessanta fece parte attivamente del movimento politico-culturale \"Free cinema\" inglese, fondato dai registi Lindsay Anderson, Tony Richardson, Karel Reisz, insieme ad altri colleghi quali Tom Courtenay, Malcolm McDowell, David Warner, Alan Bates e Vanessa Redgrave e tanti altri.\nIl suo debutto cinematografico avvenne in \"Alive and Kicking\" (1959). Successivamente apparve sul palcoscenico e in molti film, ed \u00e8 probabilmente meglio conosciuto per il suo ruolo come Re Art\u00f9 nel film \"Camelot\" (1967) e nel successivo musical rappresentato a Broadway nel 1982.\nNel 1962 recit\u00f2 accanto a Marlon Brando e Trevor Howard nel film \"Gli ammutinati del Bounty\". Tra i suoi film come protagonista, \"Un uomo chiamato Cavallo\" (1970), \"Cassandra Crossing\" (1976) e \"L'orca assassina\" (1977). Partecip\u00f2 a diversi film anche in Italia tra cui \"Deserto rosso\" (1964), di Michelangelo Antonioni. Recit\u00f2 anche in \"Il senso di Smilla per la neve\" (1997), \"Il gladiatore\" (2000), nel ruolo dell'imperatore Marco Aurelio e nei primi due episodi della saga di Harry Potter nel ruolo di Albus Silente, preside della scuola di magia e di stregoneria di Hogwarts.\nNel 1971 esord\u00ec dietro la macchina da presa dirigendo \"Un uomo in vendita\", di cui fu anche protagonista e sceneggiatore, e che gli valse la candidatura all'Orso d'oro al Festival di Berlino. Nel 1987 ricevette la laurea ad honorem dall'Universit\u00e0 di Scranton, dove tenne dei corsi sull'Arte del Teatro. Nel 1997 interpret\u00f2 il personaggio di Claude Frollo nel film televisivo \"The Hunchback\".\nIl suo ultimo lavoro fu anche l'ultimo film delle Storie della Bibbia, ovvero \"San Giovanni - L'apocalisse\" (2002), per la regia di Raffaele Mertes. Nel film egli interpret\u00f2 l'ultraottuagenario Giovanni apostolo ed evangelista, il quale avr\u00e0 il compito di scrivere ci\u00f2 che Ges\u00f9 gli riveler\u00e0.\nPer molti anni Harris ebbe problemi di alcolismo e di abuso di droga fino al 1981, anno in cui si disintossic\u00f2 \"rifugiandosi\" alle Bahamas, dove possedeva una casa e dove riscopr\u00ec la fede religiosa; l\u00ec scrisse anche una raccolta di poesie e racconti contenute nel libro \"Honor Bound\".\nMorte.\nNell'estate del 2002 fu ricoverato in ospedale per un'infezione toracica e, durante il ricovero, gli fu diagnosticato il linfoma di Hodgkin. Richard Harris mor\u00ec il 25 ottobre 2002 all'et\u00e0 di 72 anni, dopo aver passato gli ultimi tre giorni in coma, due settimane e mezzo prima della premi\u00e8re americana di \"Harry Potter e la camera dei segreti\". Il corpo venne cremato e le sue ceneri furono sparse alle Bahamas.\nFu grande amico dell'attore Peter O'Toole e per qualche tempo si vocifer\u00f2 che fosse proprio O'Toole l'attore destinato a sostituirlo nella serie di Harry Potter. Successivamente, venne scelto l'attore irlandese Michael Gambon.\nIl 30 settembre 2006 Manuel Di Lucia, un amico di lunga data dell'attore, commission\u00f2 allo scultore Seamus Connolly la costruzione di una statua in bronzo a grandezza naturale raffigurante Harris, all'et\u00e0 di diciotto anni, mentre gioca a tennis. La scultura, svelata da Russell Crowe, si trova a Kilkee, in Irlanda.\nUn'altra statua a grandezza naturale di Richard Harris, raffigurante il suo Re Art\u00f9 nel film \"Camelot\", \u00e8 stata realizzata nel centro di Limerick, la sua citt\u00e0 natale. Lo scultore di questa statua \u00e8 l'irlandese Jim Connolly, laureato alla Limerick School of Art and Design\nAi Premi BAFTA 2009, Mickey Rourke durante la premiazione come migliore attore, ha dedicato il suo premio a Harris, dichiarando:\nVita privata.\nDal 1957 al 1969 \u00e8 stato sposato con l'attrice Elizabeth Rees-Williams da cui ha avuto tre figli: il regista Damian e gli attori Jared e Jamie.\nDal 1974 al 1982 \u00e8 stato sposato con l'attrice Ann Turkel. Ebbe quattro nipoti. Era inoltre zio dell'attrice Annabelle Wallis.\nSuo fratello, Dermot, mor\u00ec nel 1986 a 49 anni per le conseguenze dell'alcolismo.\nAl culmine della sua celebrit\u00e0 negli anni sessanta e nei primi anni settanta, era famoso per il suo stile di vita sregolato e per la dipendenza dall'alcool come lo era per la sua carriera di attore. Forte bevitore da molto tempo, divenne astemio nel 1981 e rinunci\u00f2 agli stupefacenti dopo aver rischiato la morte per overdose di cocaina nel 1978.\nDoppiatori italiani.\nIn italiano Richard Harris \u00e8 stato doppiato da:\nNei prodotti in cui ha partecipato come doppiatore, in italiano \u00e8 stato sostituito da:"}
{"id": "135873", "revid": "11694", "url": "https://it.wikipedia.org/wiki?curid=135873", "title": "Heb Sed", "text": ""}
{"id": "135888", "revid": "228587", "url": "https://it.wikipedia.org/wiki?curid=135888", "title": "Knivskjellodden", "text": "Knivskjellodden \u00e8 un promontorio situato sulla punta nord dell'isola di Mager\u00f8ya nella parte pi\u00f9 settentrionale della Norvegia, nella regione di Nord-Norge; esso \u00e8 compreso politicamente nella contea di Troms og Finnmark e pi\u00f9 precisamente nel comune di Nordkapp.\nEsso \u00e8 il punto pi\u00f9 a nord dell'Europa continentale, infatti si trova a una latitudine di 71\u00b011'08\", contro il vicino (e pi\u00f9 famoso) Capo Nord (\"Nordkapp\"), da molti considerato il \"tetto\" del continente, ma in realt\u00e0 situato a una latitudine minore (71\u00b010'21\", circa 1500 metri pi\u00f9 a sud). Pi\u00f9 propriamente, poich\u00e9 sia Knivskjellodden che Capo Nord sono situati su un'isola, il punto \"supremo\" dell'Europa \"continentale\" \u00e8 in realt\u00e0 Capo Nordkinn (\"Kinnarodden\"), che fa parte del comune di Gamvik, nella penisola di Nordkinn.\nCollegamenti.\nPer raggiungere Knivskjellodden non esistono strade asfaltate: \u00e8 necessario lasciare la propria vettura sulla strada europea E69 che porta a Capo Nord e prendere il sentiero, lungo 9 chilometri, in direzione nord-ovest. Una volta giunti al promontorio si pu\u00f2 firmare il registro ivi custodito per testimoniare il proprio arrivo. L'intero percorso andata e ritorno richiede 5 ore e mezzo."}
{"id": "135892", "revid": "767487", "url": "https://it.wikipedia.org/wiki?curid=135892", "title": "53 Kalypso", "text": "53 Kalypso (in italiano 53 Calipso) \u00e8 un grande e molto scuro asteroide della Fascia principale.\nKalypso fu scoperto da Karl Theodor Robert Luther il 4 aprile 1858 dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Calipso, una ninfa del mare nella mitologia greca.\nCalypso \u00e8 anche il nome di una luna di Saturno."}
{"id": "135902", "revid": "819238", "url": "https://it.wikipedia.org/wiki?curid=135902", "title": "Dalmine (azienda)", "text": "La Dalmine S.p.A. \u00e8 una societ\u00e0 dedicata alla produzione di tubi in acciaio senza saldatura, bombole e componentistica auto, con un processo integrato a partire dal rottame di ferro. La societ\u00e0 fa parte del gruppo Tenaris (a sua volta parte del gruppo Techint) e per questo i suoi prodotti sono venduti con il marchio TenarisDalmine.\nStoria.\nLa Societ\u00e0 anonima tubi Mannesmann venne fondata a Milano il 27 giugno 1906 ad opera della \"Deutsch-Oesterreichische Mannesmannr\u00f6hren-Werke\" di D\u00fcsseldorf, della \"Societ\u00e0 metallurgica italiana\" di Livorno e di Eugen Hannesen, che assume la carica di amministratore delegato.\nNel 1908 inizi\u00f2 la costruzione dello stabilimento di Dalmine e nel 1909 venne prodotto il primo tubo d'acciaio. Nel 1911 la \"Societ\u00e0 metallurgica italiana\" cede le proprie azioni al partner tedesco.\nAllo scoppio della prima guerra mondiale la propriet\u00e0 fu rilevata e incorporata dall'azienda siderurgica bresciana \"Societ\u00e0 alti forni fonderie acciaierie e ferriere Franchi-Gregorini\".\nNel 1920 venne costituita la nuova Societ\u00e0 anonima stabilimenti di Dalmine.\nDopo il conflitto la societ\u00e0 si ritrov\u00f2, come molte altre aziende in quel periodo, in una difficile situazione finanziaria; cos\u00ec la \"Franchi Gregorini\" cede le proprie quote alla Banca Commerciale Italiana e alla FIAT che nel 1923 cedette le proprie quote alla banca.\nNel 1924 venne quotata in borsa. Nel 1933 la Dalmine segu\u00ec il destino di tante altre aziende siderurgiche (Ilva, Acciaierie di Terni) e cantieristiche (Ansaldo) in difficolt\u00e0, che erano state rilevate dalle banche e che furono salvate con la costituzione dell'IRI.\nNel 1937 la Dalmine viene ceduta al gruppo Finsider. In quel periodo la ristrutturazione della compagnia fu seguita per conto della Finsider dall'ingegner Agostino Rocca, futuro fondatore del gruppo Techint che avrebbe acquistato proprio la Dalmine nel 1996: sotto la sua guida la compagnia era una delle prime nel settore del ferro e dell'acciaio.\nNel 1939 la ragione sociale viene modificata in Dalmine S.A., portata poi a Dalmine SpA nel 1946.\nNel luglio 1944 gli stabilimenti furono bombardati e solo nel 1946 tornarono pienamente in servizio. Negli anni del \"miracolo economico\" italiano la Dalmine era uno dei fiori all'occhiello dell'industria italiana: pur essendo controllata dallo Stato, rimase quotata in Borsa ed era un modello di efficienza e di sviluppo tecnologico. Contribu\u00ec allo sviluppo della produzione di gas in Italia da parte di ENI, fornendo sia materiale per la perforazione e completamento dei pozzi di ricerca e produzione (aste di perforazione, casing e tubing di produzione) e sia i tubi per la costruzione dei gasdotti voluti da Enrico Mattei che contribuirono alla rinascita industriale italiana; questa produzione super\u00f2 la richiesta nazionale, permettendone anche l'esportazione all'estero favorita dalla qualit\u00e0 dell'acciaio .\nNegli anni settanta l'azienda avvia un importante rinnovamento organizzativo e tecnologico, con la nuova acciaieria elettrica (1976) e il nuovo laminatoio per la fabbricazione di tubi di medio diametro \"nuovo treno medio\u201c (1978) realizzati a Dalmine.\nNel 1989 \"Finsider S.p.A\" viene posta in liquidazione e \"Ilva S.p.A.\" le subentra quale controllante della Dalmine.\nIl 27 febbraio 1996 fu privatizzata: l'Ilva posta anch'essa in liquidazione, cedette la propria quota dell'84,08% del capitale sociale in Dalmine Spa al gruppo Techint, alla Banca di Roma e a terzi investitori. Nel 1997 \"Techint Investments Netherlands B.V.\" port\u00f2 la sua quota al 47% acquistando le azioni possedute dalla banca romana.\nNel 2002 Techint raggrupp\u00f2 tutte le sue attivit\u00e0 nella produzione di tubi in acciaio costituendo il gruppo Tenaris, di cui Dalmine Spa fa parte. A questa data il 47% della Dalmine S.p.A era controllato \"Techint Investments Netherlands B.V.\" e il 41,413% era stato acquisito tramite un'Offerta Pubblica di Scambio dalla holding lussemburghese Tenaris S.A.\nCon pi\u00f9 dell'88% delle azioni Tenaris lanci\u00f2 un'offerta pubblica di acquisto Residuale passando al 96,81% e delist\u00f2 la societ\u00e0 dalla Borsa nel 2003.\nNel 2005 il controllo di Dalmine Spa da parte del gruppo Tenaris \u00e8 del 99,205% (67,875% tramite Tenaris SA e 31,330% tramite Techint Investments Netherlands B.V.).\nNella seconda parte del 2009, a seguito di una contrazione dell'attivit\u00e0 produttiva, l'azienda comunica la propria intenzione di voler operare una drastica riduzione dei posti di lavoro, pari a pi\u00f9 di un terzo della forza lavoro. Nella vertenza per il mantenimento dell'occupazione, oltre alle parti sociali, intervengono anche ministri del governo.\nDurante la pandemia da Covid, avendo ricevuto una commessa per produrre nel minor tempo possibile cinquemila bombole di ossigeno per uso medico per aiutare i pazienti colpiti dalla malattia, una squadra di trenta operai si \u00e8 offerta volontaria di rimanere al lavoro, compiendo il lavoro nella met\u00e0 del tempo di solito necessario: Maurizio Magli, uno dei lavoratori del reparto \u00e8 stato perci\u00f2 insignito del titolo di Cavaliere al merito della Repubblica.\nArchivio.\nL'archivio della societ\u00e0 siderurgica (1906 - 2006) , \u00e8 conservato dalla Fondazione Dalmine e comprende il patrimonio documentale prodotto o ricevuto dall'azienda e dalle sue controllate e collegate a partire dal 1906, anno di costituzione, suddiviso in cinque sezioni: \"Documenti\" (1906 - 2005), \"Fotografie\" (sec. XX - 2006), \"Disegni architettonici\" (inizio sec. XX - fine sec. XX), \"Audiovisivi\" (secondo quarto sec. XX - 2000), e \"Biblioteca storica aziendale\" (sec. XX -ultimo quarto sec. XX)."}
{"id": "135904", "revid": "287204", "url": "https://it.wikipedia.org/wiki?curid=135904", "title": "54 Alexandra", "text": "54 Alexandra \u00e8 un grande e scuro asteroide della fascia principale.\nAlexandra fu scoperto il 10 settembre 1858 da Hermann Mayer Salomon Goldschmidt dall'Osservatorio astronomico di Parigi (Francia). Fu battezzato cos\u00ec da Fran\u00e7ois N. M. Moigno in onore dell'esploratore e naturalista tedesco Alexander von Humboldt.\nLe osservazioni fotometriche di questo asteroide eseguite fra il 1990 e il 1992 hanno evidenziato una curva leggera con un periodo di 18.14 \u00b1 0.04 ore e una variazione di luminosit\u00e0 di magnitudo 0.10.\nAlexandra \u00e8 stata esaminata al radar.\nEra il membro pi\u00f9 grande della precedente famiglia omonima di asteroidi, un gruppo dinamico di corpi celesti di tipo C che condividono elementi orbitali simili, e comprendente anche 70 Panopaea e 145 Adeona.\n145 Adeona fu successivamente assegnata ad una propria famiglia, separata da Alexandra e Panopaea.\nIl 17 maggio 2005 l'asteroide ha occultato una stella di debole luminosit\u00e0 (magnitudo 8.5). Tracciato un profilo con una sezione trasversale approssimativamente ovale con dimensioni di 160 \u00d7 135 km (\u00b1 1 km), sulla base degli effetti reciprocamente perturbanti di altri corpi la massa dell'asteroide \u00e8 stata stimata pari a ."}
{"id": "135905", "revid": "2039709", "url": "https://it.wikipedia.org/wiki?curid=135905", "title": "Crespella", "text": "La crespella, conosciuta anche con il termine francese di cr\u00eape, \u00e8 un tipo di cialda morbida, sottile e non croccante, cotta su una superficie rovente tonda. Suo \"parente prossimo\" \u00e8 il \"pancake\" e fanno parte della stessa famiglia le \"gaufre\", conosciute anche come \"waffle\". Per crespelle o crispelle si intendono anche alcuni tipi di frittelle salate o dolci tipiche di alcune regioni italiane. \nGeneralmente considerata una pietanza tipica della cucina francese, anche se tuttavia sono presenti preparazioni simili in vari Paesi d'Europa, l'impasto \u00e8 a base di latte, uova, farina e burro e vengono farcite di ripieni vari, dolci o salati e arrotolate o impacchettate su se stesse per racchiuderli.\nStoria.\nIl nome proviene dal termine latino \"crispus\" (arricciato, ondulato), o dal termine greco \u03ba\u03c1\u03af\u03c3\u03c0\u03bf\u03c2 (\"kr\u00ecspos\" \"avvolto\"', \"arrotolato\"). Le crespelle condividono le origini di altre preparazioni a cialda e delle \"gaufre\", ma l'attuale preparazione con la farina di frumento divenne comune solo nel IX secolo. Nel Medioevo erano preparate con acqua e vino al posto del latte.\nIn Francia sono un simbolo tradizionale di amicizia e alleanza e i mezzadri le offrivano ai loro padroni. Servite tradizionalmente in occasione della Candelora il 2 febbraio, si usava esprimere un desiderio quando si voltava la cr\u00eape nella padella.\nSecondo la tradizione francese vengono consumate soprattutto alla Candelora poich\u00e9 nel V secolo dei pellegrini francesi furono accolti, proprio alla Candelora, da papa Gelasio I. Solo dopo essere ritornati in patria, i pellegrini diffusero la pietanza.\nLe crespelle dolci.\nLe crespelle dolci vengono condite ad esempio con confetture, marmellate, salse al cioccolato, nutella, creme, panna o mascarpone, burro o margarina e zucchero, liquori e sciroppi, noci, nocciole, mandorle, frutta di ogni tipo e canditi.\nUna versione particolarmente famosa \u00e8 la \"cr\u00eape Suzette\", ripiena di salsa all'arancia e infiammata con liquore Grand Marnier, inventata nel 1903 dal cuoco francese Escoffier e considerata, per il primo ventennio del 1900, il \"non plus ultra\" dei \"dessert\" di lusso.\nLe crespelle salate.\nLa crespella viene preparata pi\u00f9 frequentemente in versione dolce. Le versioni salate tuttavia non mancano e sono preparate nella Francia nord occidentale utilizzando farina di grano saraceno: prendono il nome di galette e possono venire servite come spuntino, antipasto o secondo, accompagnandosi a formaggi, salumi, verdure, funghi, crostacei e salse varie. Tipiche della Bretagna, sono diventate il piatto pi\u00f9 rappresentativo della cucina bretone.\nIn alcuni tipi di zuppe e minestre si usa tagliarle a striscioline e accompagnarle al brodo, solitamente di carne, come ad esempio si fa in Austria e in Alto Adige per la \"Frittatensuppe\".\nAlimenti simili.\nLe crespelle appartengono alla famiglia delle cialde, insieme alle \"gaufre\" e ai \"pancake\". In Mitteleuropa \u00e8 diffusa una preparazione molto simile, che pure pu\u00f2 essere dolce o salata: in Ungheria si chiama palacinta, in Romania si chiama \"clatita\", in Serbia, Croazia, Slovenia, Slovacchia e Austria si chiama palacinka; i croati sostengono l'originalit\u00e0 della propria ricetta. Rispetto alla crespella, queste versioni sono normalmente pi\u00f9 spesse e soffici, e tipicamente vengono arrotolate come cannelloni piuttosto che piegate in quattro. Una preparazione simile, tagliata in quadri o strisce, \u00e8 inoltre alla base del Kaiserschmarrn. In Inghilterra esistono i \"cryspe\", che sono cialde preparate con il solo bianco dell'uovo, farina e latte, fritte, condite con il grasso della frittura e zucchero e servite ben calde.\nIn Italia, tipiche della Valsesia sono le miacce, che in Canavese vengono dette \"miasse\" o \"ofele\". In Valtellina e in altre regioni si chiamano anche \"paradelli\".\nIn Maremma e nell'Alta Tuscia esistono preparazioni simili alle crespelle, che tuttavia sono caratterizzate dall'utilizzo dell'acqua al posto del latte. A Manciano, in provincia di Grosseto, sono noti i ciaffagnoni, che si distinguono per essere sottilissimi, quasi trasparenti, e si condiscono con pecorino grattugiato.\nCon il nome crespelle o crispelle si indicano anche frittelle dolci o salate presenti nella cucina di diverse regioni italiane. In alcune regioni, le crespelle salate sono ripiene di mozzarella e prosciutto o pi\u00f9 semplicemente di formaggio. In Sicilia le crespelle sono chiamate \"crispeddi\" e vengono realizzate in versione dolce o salata. In provincia di Catania le crespelle salate vengono preparate con farina di grano duro e sono ripiene di acciuga salata o ricotta. In provincia di Ragusa le crespelle dolci sono insaporite internamente con semi di finocchietto e condite esternamente con zucchero e cannella o zucchero e miele. In Calabria le crespelle sono chiamate \"grispelle\" o \"crispedde\", mentre nella provincia di Cosenza sono chiamate cuddrurieddri; nella versione salata sono ripiene con acciughe o pomodori secchi, mentre nella versione dolce sono spolverate esternamente di zucchero e possono essere ripiene di crema di ricotta."}
{"id": "135907", "revid": "525063", "url": "https://it.wikipedia.org/wiki?curid=135907", "title": "Crespelle", "text": ""}
{"id": "135908", "revid": "13388", "url": "https://it.wikipedia.org/wiki?curid=135908", "title": "Formaggi", "text": ""}
{"id": "135909", "revid": "13388", "url": "https://it.wikipedia.org/wiki?curid=135909", "title": "Salumi", "text": ""}
{"id": "135915", "revid": "123007874", "url": "https://it.wikipedia.org/wiki?curid=135915", "title": "Gastronomia molecolare", "text": "La gastronomia molecolare \u00e8 una sottodisciplina della scienza dell'alimentazione che si propone di studiare le trasformazioni fisiche e chimiche degli ingredienti durante la cucina. Il suo programma include tre aree, in quanto riconosce che la cucina ha tre componenti: sociale, artistica e tecnica. \nAvrebbe fra i suoi obiettivi dichiarati quello di \"trasformare la cucina da una disciplina empirica ad una scienza\". In particolare, per i cocktail, prende talvolta il nome di \"molecular mixology\".\nNelle forme pi\u00f9 nobili \u00e8 uno stile moderno di cucina, che si avvale di alcune ricerche tecniche recenti e innovazioni tecniche dalla scienza. Tuttavia, ormai alcuni chef associati al termine respingono il nome \"cucina molecolare\". Preferiscono altri termini pi\u00f9 appropriati, come \"cucina emozionale\", \"cucina modernistica\", e \"cucina sperimentale\".\nStoria.\nMolte branche della scienza alimentare studiano diversi aspetti del cibo, come la sicurezza, la microbiologia, la conservazione, la chimica, l'ingegneria e la fisica; tuttavia fino all'avvento della gastronomia molecolare, non vi era alcuna disciplina formale dedicata allo studio dei processi chimici e fisici per la cucina casalinga e nei ristoranti, al contrario della gastronomia industriale per la preparazione del cibo per il mercato di massa.\nL'ungherese Kurti fu un sostenitore dell'applicazione delle conoscenze scientifiche nel mondo culinario. Fu uno dei primi cuochi televisivi nel Regno Unito in un programma televisivo in bianco e nero del 1969 dal titolo \"The Physicist in the Kitchen\" (\"Il fisico in cucina\"). Presentava tecniche ritenute innovative, come l'utilizzo di una siringa per iniettare il brandy nelle torte calde per non rompere la crosta; nello stesso anno, Kurti tenne una presentazione (anch'essa intitolata \"il fisico in cucina\") per la Royal Society di Londra. Preparar\u00f2 una meringa tramite una camera a vuoto, e cucin\u00f2 salsicce con una batteria per auto. A dimostrare la digestione delle proteine grazie al succo fresco di ananas e a preparare come dessert una Baked Alaska calda dentro e fredda fuori, con un forno a microonde. Kurti era inoltre un sostenitore della cottura a bassa temperatura (ripeteva alcuni esperimenti minori del XVIII secolo di Thompson). Lasciando 2\u00a0kg di carne d'agnello in un forno alla temperatura di 80\u00a0\u00b0C: dopo ben 8 ore e mezza la temperatura era di 75\u00a0\u00b0C, e la carne tenera e succosa. Insieme a sua moglie Giana, Kurti scrisse anche un'antologia su cibo e scienza per i membri della Royal Society.\nThis inizi\u00f2 poi a raccogliere \"precisioni culinarie\" (vecchi racconti di cucina e trucchi di cottura) negli anni ottanta, ed inizi\u00f2 anche a testare queste ricette.\nIl nome \"gastronomia molecolare e fisica\" venne coniato dai due nel 1988. Nacque inizialmente come riferimento umoristico alla biologia molecolare; si svilupp\u00f2 sul finire degli anni ottanta principalmente presso l'INRA e il Coll\u00e8ge de France di Parigi ad opera di This e di Pierre-Gilles de Gennes; e da McGee (negli USA).\nLa nascita ufficiale \u00e8 del 1990, a seguito del primo workshop, chiamato \"Atelier Internazionale di Gastronomia Molecolare\" si tenne ad Erice, in Sicilia. Trattava ufficialmente di metodi di cottura alternativi: alla fine, il termine abbreviato \"gastronomia molecolare\" \u00e8 diventata l'etichetta ufficiale.\nIn Italia \u00e8 stata recentemente riesumata da Davide Cassi. Nel 2005, con il cuoco Bocchia scrive il libro \"Il gelato estemporaneo e altre invenzioni gastronomiche\".\nS\u00ec riconducono talvolta ad Apicio e a Brillat-Savarin.\nA livello internazionale, uno dei massimi realizzatori di cucina molecolare al mondo \u00e8 lo chef spagnolo Ferran Adri\u00e0.\nLa teoria.\nGli obiettivi originari della gastronomia molecolare, cos\u00ec come definiti da Herv\u00e9 This, erano inizialmente:\nIn seguito, This ritenne che i punti 3, 4 e 5 non fossero del tutto obiettivi scientifici (ma piuttosto un'applicazione della tecnologia a fini educativi) e da allora ha rivisto gli obiettivi primari della gastronomia molecolare in 3 nuovi principi basati su:\nLa pratica.\nGastronomia molecolare era un'espressione originariamente destinato a riferirsi solo alla ricerca scientifica nelle tecniche di cottura, ma poi venne anche adottato da un certo numero di chef per descrivere uno nuovo stile di cucina, che inizialmente esplorava nuove possibilit\u00e0 in cucina, abbracciando la scienza, la ricerca e i progressi tecnologici nelle attrezzature e negli ingredienti (tra cui l'uso di diverse gomme naturali e idrocolloidi prodotti dalla trasformazione dell'industria alimentare commerciale).\nTecniche, strumenti e ingredienti.\nRicorre l'uso di apparecchiature perlomeno insolite e spesso pericolose, tra cui:"}
{"id": "135922", "revid": "827882", "url": "https://it.wikipedia.org/wiki?curid=135922", "title": "Cr\u00eape Suzette", "text": "Le cr\u00eape Suzette sono un dolce francese.\nIl piatto \u00e8 composto da crespelle imbevute nella \"beurre Suzette\": una caratteristica salsa a base di zucchero caramellato, succo di mandarino o d'arancia, scorza d'arancia e \"Grand Marnier\", triple sec o Cura\u00e7ao all'arancia. Il piatto viene sottoposto a cottura \"flamb\u00e9\".\nStoria.\nL'origine delle \"cr\u00eape Suzette\" e del loro nome \u00e8 controversa. Secondo alcune testimonianze, esse vennero ideate per errore da un cameriere quattordicenne di nome Henri Charpentier nel 1895. Secondo quanto riporta l'autobiografia \"Life \u00e0 la Henri\" dello stesso Charpentier, egli stava lavorando al Caf\u00e9 de Paris di Montecarlo dove venne incaricato di cucinare delle \"cr\u00eape\" per il principe del Galles (il futuro re Edoardo VII). In preda alle emozioni, aggiunse troppo liquore nelle \"cr\u00eape\" facendo prendere fuoco al tegame. Nonostante ci\u00f2, le \"cr\u00eape\" furono servite e il sovrano apprezz\u00f2 la ricetta. Egli chiese al giovane come si chiamassero e questi gli rispose dicendo che erano le \"cr\u00eape princesse\". Il futuro sovrano, indicando un'avvenente ospite al tavolo, dichiar\u00f2 \"No, le chiameremo \"cr\u00eape Suzette\"\".\nTuttavia altre fonti, fra cui il \"Larousse gastronomique\", affermano che non fu Charpentier a servire il principe in quanto il cameriere era ancora troppo giovane. Un'altra versione emerge dall'intervista che Elsie Lee fece a Charpentier durante gli anni cinquanta. Secondo quanto rifer\u00ec Charpentier in quella situazione, la sua \"versione complicata della ricetta nacque come il piatto di frittelle con salsa di frutta che la sua madre adottiva preparava in occasioni molto speciali\" L'aggiunta di liquore era un \"au courant\" tra gli chef parigini dell'epoca.\nStando ad altre fonti ancora, il piatto fu nominato in onore dell'attrice francese Suzanne Reichenberg (1853-1924), che lavor\u00f2 professionalmente sotto il nome di Suzette. Nel 1897, Reichenberg recitava alla Com\u00e9die-Fran\u00e7aise nel ruolo di una cameriera che serviva le \"cr\u00eape\". Il vicino ristorante Marivaux offriva agli attori le crespelle che venivano infiammate sul palco per attirare l'attenzione degli spettatori.\nNel 1896, Oscar Tschirky pubblic\u00f2 una ricetta molto simile intitolata \"Pancakes Casino Style\" che per\u00f2 non prevedeva la cottura \"flamb\u00e9\". Nel 1907, Escoffier descrisse le \"cr\u00eapes Suzette\" nella versione inglese della sua \"Guida alla grande cucina\". Anche questa ricetta, come quella di Tschirky, non prevede alcuna cottura alla fiamma.\nNel 1898, il piatto divenne una specialit\u00e0 del ristorante francese Marie's."}
{"id": "135927", "revid": "78273", "url": "https://it.wikipedia.org/wiki?curid=135927", "title": "Legame a ponte di idrogeno", "text": ""}
{"id": "135930", "revid": "122469437", "url": "https://it.wikipedia.org/wiki?curid=135930", "title": "Sauropodomorpha", "text": "I sauropodomorfi (Sauropodomorpha) sono un grande gruppo di dinosauri, appartenenti all'ordine dei saurischi. All'interno dei sauropodomorfi sono classificati quei dinosauri comunemente vengono associati al termine \"dinosauro\", ovvero i giganti con il collo lungo e il corpo voluminoso, come il famoso \"Brontosaurus\", l'\"Apatosaurus\" e \"Diplodocus\". Nei sauropodomorfi sono compresi anche i pi\u00f9 grandi animali di terraferma mai esistiti, come \"Argentinosaurus\" o \"Futalognkosaurus\", ma anche dinosauri di taglia piccola come \"Thecodontosaurus\".\nEvoluzione.\nLe prime forme del Triassico.\nAll'inizio della loro storia, i sauropodomorfi erano rappresentati da animali di taglia piccola, e relativamente insignificanti all'interno del loro ecosistema: il gi\u00e0 citato \"Thecodontosaurus\" e \"Saturnalia\" sono ottimi esempi. Sviluppatisi all'inizio del Triassico superiore (circa 225 milioni di anni fa), questi animali erano gi\u00e0 specializzati per una dieta erbivora, anche se alcuni di essi forse si cibavano anche di piccoli invertebrati. Nel corso di milioni di anni queste forme aumentarono le dimensioni e modificarono la struttura corporea, dando origine ai cosiddetti prosauropodi, che nel Triassico superiore divennero i pi\u00f9 grandi erbivori di terraferma. Tra i prosauropodi pi\u00f9 famosi, da ricordare \"Plateosaurus\", ormai adattato a una piena dieta erbivora, e il quadrupede \"Riojasaurus\". Altri animali simili, come \"Melanorosaurus\", svilupparono arti colonnari e diedero origine ai primi veri sauropodi: questi animali, oltre agli arti, modificarono il collo, che divenne allungatissimo, e la coda, in alcuni casi sottile come una frusta; il corpo divenne eccezionalmente voluminoso. \"Antetonitrus\" e \"Isanosaurus\", della fine del Triassico, sono ottimi esempi.\nI giganti del Giurassico.\nNel Giurassico inferiore (circa 200 milioni di anni fa) gli ultimi prosauropodi come \"Massospondylus\" erano in declino e pochi milioni di anni dopo erano estinti, mentre i sauropodi si espansero notevolmente. Le forme primitive, come \"Vulcanodon\", \"Patagosaurus\" e \"Cetiosaurus\", in pochi milioni di anni si diversificarono, dando origine a due gruppi principali (Macronaria e Diplodocoidea), mentre in Cina vi fu una radiazione endemica di forme primitive (\"Omeisaurus\", \"Shunosaurus\"). I diplodocoidi, dal cranio lungo e basso, furono numerosissimi nel Giurassico superiore (circa 150 milioni di anni fa), in particolare in Nordamerica: \"Apatosaurus\", \"Diplodocus\", \"Dicraeosaurus\" e \"Barosaurus\" erano i generi pi\u00f9 noti. Questi dinosauri si svilupparono fino a produrre forme enormi (\"Supersaurus\", lungo 30 metri). I macronari, dal cranio corto e alto, si evolsero in animali come \"Euhelopus\", \"Camarasaurus\" e soprattutto \"Giraffatitan\" e \"Brachiosaurus\", veri giganti alti pi\u00f9 di 15 metri. \nAlcuni dei pi\u00f9 noti giacimenti fossiliferi di et\u00e0 giurassica, come la Morrison Formation negli USA, i giacimenti di Lindi in Tanzania, e quelli del Atlante marocchino sono ricchissimi di sauropodi di ogni foggia e dimensione, indicando che nel Giurassico i sauropodi erano diffusi in tutto il mondo (anche se non sono stati ancora rinvenuti in Antartide, a differenza dei prosauropodi del giurassico inferiore) e relativamente comuni.\nDeclino nel Cretacico?\nNel Cretacico inferiore (circa 120 milioni di anni fa) i sauropodi conobbero, apparentemente, una brusca crisi, in particolare nei continenti settentrionali, che port\u00f2 alla quasi totale estinzione dei diplodocoidi. Le ultime forme, come \"Rebbachisaurus\", erano piccole e molto specializzate. Forse il declino fu dovuto a un cambiamento climatico, alla comparsa delle piante con fiori (e quindi alla necessit\u00e0 di diversificare il modo di nutrirsi) o alla competizione con altri gruppi di dinosauri erbivori pi\u00f9 evoluti, gli ornitopodi. \nUn particolare gruppo di macronari, i titanosauri, conobbe invece una vera e propria fioritura: nel corso del Cretacico svilupp\u00f2 tutta una serie di adattamenti e produsse forme corazzate (\"Saltasaurus\"), nane (\"Magyarosaurus\") e giganti (\"Argentinosaurus\"), riconquistando anche i continenti settentrionali (\"Alamosaurus\" e \"Opisthocoelicaudia\"). Tutti i sauropodi, in ogni caso, si estinsero alla fine del Cretacico, circa 65 milioni di anni fa, insieme a tutti gli altri dinosauri.\nBuona parte delle teorie del declino dei sauropodi nel cretaceo si basavano, principalmente, sulla loro assenza nei giacimenti dell'Ovest americano, che sono i pi\u00f9 ricchi e completi al mondo per il Cretacico superiore. In realt\u00e0 questi dati si sono dimostrati non significativi per estrapolarne conclusioni generali; l'ovest americano fu, per buona parte del cretaceo, un territorio piuttosto isolato, separato dall'est dal mare mississippiano e interessato da fenomeni molto peculiari di evoluzione. Inoltre fu teatro di un'intensa attivit\u00e0 orogenica, che port\u00f2 alla nascita di numerose montagne e un cambiamento ambientale che diffuse foreste collinari e fiumi relativamente incassati e paludosi. I Sauropodi sembravano preferire le savane semi aride, molto pianeggianti e attraversate da grandi fiumi e foreste a galleria, un tipo di habitat che nel Nord America occidentale divenne scarso nel cretaceo, ma che era ancora diffusissimo altrove nel mondo.\nNon a caso, comunque, il Texas e gli stati circumvicini, che anche nel Cretacico mantennero ambienti pianeggianti e di savana, sono ricchi di orme di sauropodi del Cretacico (specie medio e inferiore) e presentano qualche scheletro anche nel cretaceo superiore.\nIn quasi tutti gli altri giacimenti del cretaceo ben conosciuti esistono prove o indizi di una pi\u00f9 o meno ampia diffusione di sauropodi, inclusi i continenti settentrionali, ove pare non subirono una forte concorrenza da parte degli ornitischi, semmai vi era una divisione degli habitat, con i Sauropodi saldamente insediati nelle localit\u00e0 pianeggianti (come in Spagna e in Provenza, oppure nella Cina meridionale) e pi\u00f9 rari nelle zone paludose o pi\u00f9 montuose, anche se permaneva una certa capacit\u00e0 di adattamento anche in habitat poco tradizionali come l'isola di Hateg nell'attuale Romania.\nOggi possiamo forse iniziare a pensare che il Cretacico fu il periodo d'oro dei Sauropodi, che con i Titanosauri raggiunsero il massimo della diversificazione e delle diffusione, oltre che dimensioni e pesi assolutamente eccezionali nel regno animale.\nClassificazione e tassonomia.\nClassificazione.\nLa seguente scheda mostra la posizione di Sauropodomorpha all'interno di Dinosauria.\nTassonomia.\nLa scheda e il cladogramma sotto mostrano una classificazione semplificata dei principali cladi di Sauropodomorpha.\n Sauropodomorpha\n |--Guaibasauridae\n | |--\"Agnosphitys\"\n | |--\"Guaibasaurus\"\n | |--\"Panphagia protos\"\n | `--Saturnalinae\n | |--\"Chromogisaurus\"\n | `--\"Saturnalia\"\n `--+--\"Pantydraco\"\n |--\"Asylosaurus\" \n |--\"Thecodontosaurus\" \n `--+--\"Ignavusaurus\"\n `--+--\"Efraasia\"\n `--+--\"Plateosauravus\"\n `--+--\"Ruehleia\"\n `--+--Plateosauridae\n | |--\"Plateosaurus\"\n | |--\"Seitaad\"\n | `--\"Unaysaurus\"\n `\u2014Massopoda\n |--Riojasauridae\n | |--\"Eucnemesaurus\"\n | `--\"Riojasaurus\"\n `--+--Massospondylidae\n | |--+--\"Adeopapposaurus\"\n | | `-- \"Massospondylus\"\n | `--+--\"Coloradisaurus\"\n | `--+--\"Glacialisaurus\"\n | `--\"Lufengosaurus\"\n `--+--\"Jingshanosaurus\"\n |--\"Yunnanosaurus\"\n |--? \"Xixiposaurus\"\n `\u2014Anchisauria\n |--\"Anchisaurus\"\n `--+--\"Leonerasaurus\"\n `--+--\"Aardonyx\"\n |--\"Lamplughsaura\"\n `--+--\"Melanorosaurus\"\n `--Sauropoda"}
{"id": "135931", "revid": "81103", "url": "https://it.wikipedia.org/wiki?curid=135931", "title": "Prosauropoda", "text": "I prosauropodi (Prosauropoda) sono un gruppo di antichi dinosauri erbivori che visse nella fine del Triassico e nel Giurassico inferiore.\nCaratteristiche.\nQuesti dinosauri furono spesso gli erbivori dominanti nel loro ecosistema, e in poco tempo raggiunsero grandi taglie (fino a dieci metri di lunghezza). Tutti i prosauropodi avevano un lungo collo e una piccola testa, zampe anteriori pi\u00f9 corte di quelle posteriori e un artiglio molto grande sul \"pollice\", probabilmente per difendersi dai predatori. La maggior parte dei prosauropodi era semibipede, anche se almeno una forma (\"Riojasaurus\") era completamente quadrupede. I prosauropodi sono stati spesso considerati gli antenati dei sauropodi, ma ora si pensa che rappresentino un ramo parallelo.\nUn gruppo monofiletico.\nUn tempo i prosauropodi erano definiti come erbivori bipedi antenati dei grandi sauropodi, i giganti quadrupedi dal collo e dalla coda lunghissimi. Recenti analisi cladistiche, invece, suggeriscono che questi antichi dinosauri erano in realt\u00e0 un sister group dei sauropodi. I prosauropodi, comunque, formano un gruppo naturale (gruppo monofiletico), come dimostrato da recenti studi sul genere \"Massospondylus\". La riclassificazione di questo grande gruppo di dinosauri primitivi ha portato all'esclusione di alcune forme che fino a poco tempo fa erano considerate prosauropodi. Il primitivo \"Anchisaurus\", per esempio, nonostante la sua corporatura tipicamente \"prosauropode\", \u00e8 stato posto alla base del clade dei sauropodi. Le famiglie dei melanorosauridi e dei blikanasauridi, poi, sono state ridescritte come robusti rappresentanti primitivi di questo gruppo. In sostanza, il cladogramma dei sauropodomorfi primitivi vede alla base i generi \"Saturnalia\", \"Thecodontosaurus\" ed \"Efraasia\". Immediatamente sopra questo gruppetto parafiletico stanno i veri prosauropodi, che includono \"Riojasaurus\", i plateosauridi, i massospondilidi e altre forme meno note.\nEvoluzione.\nI sauropodomorfi primitivi apparvero dapprima nel supercontinente Gondwana nel medio/tardo Carnico (la prima parte del Triassico superiore). Erano forme piccole (1,5 - 3 metri), conosciute in Brasile e in Argentina (Guaibasauridae). I primi prosauropodi, invece, si svilupparono tra il Carnico e il Norico: il pi\u00f9 antico \u00e8 \"Unaysaurus\", scoperto nella formazione Caturrita del Brasile meridionale. Per tutta la loro storia evolutiva, si pu\u00f2 dire che i prosauropodi abbiano conservato il medesimo standard corporeo, ma dal Norico medio in poi hanno sostanzialmente raddoppiato le loro dimensioni, come esemplificato dal \"Plateosaurus\" \"gracilis\" (un tempo noto come \"Sellosaurus\") del Stubensandstein inferiore-medio della Germania. Questo animale, poi, diede origine ad altre specie di \"Plateosaurus\", erbivori di otto metri di lunghezza e quasi due tonnellate di peso, che dominarono l'Europa nel tardo Norico e nel Retico. Nello stesso momento, in Argentina, un prosauropode ancora pi\u00f9 grande (\"Riojasaurus\") rappresentava il maggior erbivoro del suo ecosistema: questo dinosauro era cos\u00ec grosso da poter camminare solo su tutte e quattro le zampe. Curiosamente, in Africa meridionale la nicchia ecologica venne occupata non dai prosauropodi, ma da sauropodi estremamente primitivi, come \"Melanorosaurus\", \"Blikanasaurus\" e \"Antetonitrus\". A quell'epoca, la nicchia ecologica dei grandi carnivori era ancora occupata dai tecodonti.\nL'estinzione della fine del Triassico stermin\u00f2 i tecodontosauridi, i melanorosauridi, i blikanasauridi e \"Riojasaurus\", mentre \"Anchisaurus\", i plateosauridi e i veri sauropodi primitivi sopravvissero. I sauropodi si diversificarono (vulcanodontidi) e i plateosauri dettero origine a una quantit\u00e0 di grossi erbivori come \"Massospondylus\", \"Lufengosaurus\" e \"Yunnanosaurus\", di grande successo come i loro antenati triassici. Per una qualche ragione, nel Giurassico inferiore il regno dei prosauropodi fin\u00ec, e cos\u00ec quello degli anchisauri, mentre dai vulcanodontidi si svilupparono i giganteschi cetiosauridi.\nClassificazione.\nDa Yates (2003) e Galton (2001):"}
{"id": "135932", "revid": "1048993", "url": "https://it.wikipedia.org/wiki?curid=135932", "title": "Giro d'Italia 1985", "text": "Il Giro d'Italia 1985, sessantottesima edizione della \"Corsa Rosa\", si svolse in ventidue tappe precedute un cronoprologo iniziale dal 16 maggio al 9 giugno 1985, per un percorso totale di 3\u00a0998,6 km. Fu vinto da Bernard Hinault.\nVisentini, in maglia rosa, si ammal\u00f2 e fu costretto a cedere il primato a Hinault, che alla terza partecipazione conquist\u00f2 il terzo Giro. Ron Kiefel fu il primo ciclista statunitense a vincere una tappa in un grande Giro. \nVenne trasmesso in tv da Raiuno e in radio da Rai Radio1."}
{"id": "135933", "revid": "767487", "url": "https://it.wikipedia.org/wiki?curid=135933", "title": "Massospondylidae", "text": "I massospondilidi sono una famiglia di dinosauri dell'infraordine Prosauropoda e parte del sottordine Sauropodomorpha, caratterizzato da dinosauri erbivori dal collo allungato. \nMassospondylidae includono i \"Coloradisaurus\", \"Glacialisaurus\", \"Lufengosaurus\", \"Massospondylus\", \"Yunnanosaurus\", e \"Jingshanosaurus\"; recenti analisi filogenetiche hanno trovato un'attinenza ai \"Coloradisaurus\", \"Lufengosaurus\" e \"Massospondylus\" anche nei \"Glacialisaurus\"."}
{"id": "135937", "revid": "125417945", "url": "https://it.wikipedia.org/wiki?curid=135937", "title": "La signora in giallo", "text": "La signora in giallo (\"Murder, She Wrote\") \u00e8 una serie televisiva statunitense di genere investigativo, ideata da Peter S. Fischer, Richard Levinson, William Link. La serie, che vede Angela Lansbury nel ruolo della scrittrice e detective dilettante Jessica B. Fletcher, and\u00f2 in onda settimanalmente sulla CBS dal 1984 al 1996, e continu\u00f2 con diversi film per la televisione fino al 2003.\nLa serie fu nominata pi\u00f9 volte nella categoria \"Miglior serie drammatica\", totalizzando due premi ai Golden Globe su sei candidature, ma nessuna vittoria agli Emmy Award, nonostante due candidature. Angela Lansbury fu candidata ad un totale di dieci Golden Globe e dodici Emmy Award per la sua interpretazione ne \"La signora in giallo\", detenendo per molti anni il record per il maggior numero di nomination nelle categorie \"Miglior attrice\" Golden Globe e \"Migliore serie drammatica\" Emmy Award.\nLe scene ambientate a Cabot Cove (cittadina fittizia del Maine) sono state girate nella cittadina di Mendocino, in California, dove \u00e8 ancora presente l'imponente casa vittoriana di Jessica. Dopo la conclusione della serie, nel 1996, vennero girati quattro film TV, messi in onda fra il 1997 e il 2003. La serie rivive successivamente nella serie di romanzi scritti da Donald Bain e nel gioco per PC distribuito nel 2009 dalla \"Legacy Interactive\".\nTrama.\nLa serie si svolge raccontando la vita quotidiana di un'insegnante d'inglese in pensione, Jessica B. Fletcher, che, dopo essere rimasta vedova intorno ai cinquant'anni del marito Frank, diventa quasi per caso una scrittrice di successo. Nonostante la fama e la fortuna ottenute, Jessica continua a vivere una vita semplice e salutare, risiedendo nel piccolo paese di Cabot Cove, sulla costa del Maine, e coltivando le sue vecchie amicizie, che la portano spesso in giro per il mondo.\nLa trama della serie \u00e8 caratterizzata dal continuo verificarsi di omicidi che risvegliano l'insaziabile curiosit\u00e0 della protagonista, portandola a risolvere i casi della pi\u00f9 varia natura.\nIl rapporto di Jessica con le forze dell'ordine varia, per\u00f2, in relazione al luogo in cui avviene l'omicidio. Entrambi gli sceriffi di Cabot Cove, Amos Tupper e Mort Metzger, sono rassegnati ad avere la consulenza di Jessica durante le indagini. In altri casi detective e commissari di polizia rifiutano l'aiuto di Jessica e la sua presenza sulla scena del crimine, ma solo fino al momento in cui le deduzioni della scrittrice non li convincono a desistere. Altri ancora reagiscono in modo positivo fin dall'inizio delle indagini, spesso in quanto appassionati dei romanzi della Fletcher. Durante le varie stagioni, Jessica stringe importanti amicizie con i commissari di polizia di molte citt\u00e0 americane, tra cui New York, e con molti uffici di polizia di Scotland Yard.\nProduzione.\nIdeazione.\n\"La signora in giallo\" nacque dall'idea dei produttori Richard Levinson e William Link, che, dopo aver deciso di non rinnovare la serie Ellery Queen nonostante il successo di pubblico, decisero di riproporre l'idea dello scrittore di bestseller della letteratura gialla che nel tempo libero si dedica alla risoluzione di omicidi reali. Grazie alla collaborazione con Peter S. Fischer i due produttori decisero di modificare il protagonista, trasformandolo in una signora vedova di mezz'et\u00e0 residente in un piccolo borgo peschereccio del Maine.\nLa serie fu inizialmente pensata come la versione statunitense di Miss Marple, ma i possessori dei diritti del personaggio di Agatha Christie non lo permisero. Fischer, Levinson e Link decisero quindi di affidare il ruolo di Jessica Fletcher all'attrice Angela Lansbury, che nel 1980 aveva interpretato il ruolo di Miss Marple nel film \"Assassinio allo specchio\". La puntata-pilota debutt\u00f2 sulla CBS il 30 settembre 1984, prima di dodici anni di successi.\nAnche il titolo originale della serie (\"Murder, She Wrote\") trae origine dal personaggio di Miss Marple: l'adattamento cinematografico del 1961 del romanzo \"4.50 da Paddington\" portava infatti il titolo originale in inglese \"Murder, She Said\" (\"Assassinio sul treno\", in italiano)\nEvoluzione.\nNel 1991 David Moessinger e J. Michael Straczynski entrarono a far parte del progetto come produttori esecutivi. A loro si deve la ventata di novit\u00e0 che colp\u00ec la serie, in cerca di un aumento degli ascolti. Tra le varie novit\u00e0, lo spostamento delle indagini di Jessica a New York e la sua nuova professione di insegnante di criminologia. La serie risal\u00ec dalla 35\u00aa posizione alla top-ten degli ascolti.\nA partire dalla stagione 1991-1992, Angela Lansbury divenne produttrice esecutiva della serie, dopo che la casa di produzione controllata da lei stessa e dal marito acquist\u00f2 i diritti di maggioranza de \"La signora in giallo\" dalla Universal Television. Negli anni novanta \"La signora in giallo\" divenne la pi\u00f9 longeva serie televisiva gialla della storia.\nConclusione.\nDalla fine dell'undicesima stagione, andata in onda fra il 1994 e il 1995, Angela Lansbury inizi\u00f2 a considerare la conclusione del progetto, vista anche la sua et\u00e0 avanzata. Fu comunque la CBS a farsi carico della decisione finale. Dopo undici anni di messa in onda la domenica sera, la serie fu spostata al gioved\u00ec sera, entrando in competizione con serie in ascesa come \"Friends\", sul canale NBC. La conclusione de \"La signora in giallo\" fu la diretta conseguenza della perdita di apprezzamento nella fascia demografica 18-49 anni.\nNonostante le proteste di molti appassionati, la CBS rifiut\u00f2 un'ulteriore messa in onda, visto il successo non solo di Friends, ma anche di \"The Single Guy\" e \"Boston Common\" su altre reti.\nL'ultima stagione and\u00f2 in onda fra il 1995 e il 1996 e vide la serie uscire dalla classifica dei cinquanta programmi pi\u00f9 apprezzati.\nPer alleggerire la cancellazione, la CBS accett\u00f2 di girare dei film TV con protagonista Jessica Fletcher, che si concretizzarono negli anni a seguire.\nStruttura degli episodi.\nAll'inizio di ogni episodio vi \u00e8 l'arrivo di Jessica nella citt\u00e0 o sul luogo del delitto (in molti casi New York o Boston) oppure l'introduzione della situazione a Cabot Cove, entrambi accompagnati dalla presentazione dei vari personaggi. Spesso questi personaggi sono amici o parenti di Jessica, colleghi di lavoro o editori oppure, come accade in molti casi, ammiratori dei suoi romanzi. I personaggi vengono definiti nel loro carattere, nei loro modi e nei loro rapporti personali, con l'intento di presentare i possibili sospettati.\nNella fase centrale dell'episodio avviene invece l'omicidio, a cui seguono le indagini lacunose delle forze di polizia, che si indirizzano sul sospettato pi\u00f9 scontato. L'accusato, sempre una persona rispettabile e sincera, in molti casi amico di Jessica, viene difeso dalla protagonista che, grazie ad indagini personali, riuscir\u00e0 a raccogliere prove sufficienti a scagionarlo e ad individuare il reale assassino. In molti casi \u00e8 una conversazione tra Jessica ed uno dei personaggi ad offrire all'autrice l'ispirazione alla soluzione del caso.\nAlla fine dell'episodio, Jessica solitamente intrattiene una conversazione con il colpevole, accusandolo e spiegando la dinamica dei fatti. Inizialmente l'assassino rifiuta la versione di Jessica e si dichiara innocente, ma alla fine cede ed ammette la propria responsabilit\u00e0. In alcuni episodi il colpevole, dopo aver ammesso l'omicidio, tenta di assassinare anche Jessica, ma l'intervento delle forze dell'ordine, pronte in attesa, lo previene.\nL'episodio si conclude con una scena finale in cui il primo sospettato saluta Jessica e la ringrazia dell'aiuto. Nella maggior parte dei casi la puntata finisce con un fermo immagine sul viso sorridente della protagonista.\nCast.\nNonostante gran parte del successo de \"La signora in giallo\" sia dovuto allo stile e alla finezza interpretativa della sua protagonista, Angela Lansbury non fu la prima scelta del produttore. La parte era stata offerta inizialmente a Jean Stapleton e Doris Day, che per\u00f2 rifiutarono.\nDal 1989 il personaggio di Amos Tupper venne sostituito da Ron Masak, in quanto l'attore Tom Bosley fu impegnato nella riprese de \"Le inchieste di Padre Dowling\".\nOltre a Jessica Fletcher, Angela Lansbury ha interpretato anche il personaggio della cugina di Jessica, Emma McGill.\nSebbene Angela Lansbury sia indubbiamente la star principale dello spettacolo, il telefilm \u00e8 stato montato in modo tale che diversi episodi si concentrassero su alcuni suoi amici e le loro scoperte per la risoluzione del caso, permettendo all'attrice protagonista di apparire anche solo in poche scene e prendere una pausa dalle riprese. Ci\u00f2 accade soprattutto tra la quinta e la settima stagione. Tra questi personaggi ricorrenti sono il detective privato Harry McGraw (Jerry Orbach), l'investigatore di una compagnia di assicurazioni, Dennis Stanton (Keith Michell) e altri personaggi, conoscenti o ex allievi della Fletcher. In altri episodi Jessica, raccontando la trama di un suo libro, lascia spazio ad alcune guest star di interpretare il ruolo del detective.\nPersonaggi.\nPersonaggi ricorrenti.\nParenti di Jessica\nIn ordine di apparizione nella serie:\nAltri personaggi\nGuest star.\nNumerose e notevoli star parteciparono come personaggi secondari durante la messa in onda, contribuendone a renderlo uno show particolarmente vario: tra queste guest star si ricordano Eddie Albert, June Allyson, John Astin, Barbara Bain, Kabir Bedi, Marisa Berenson, Richard Beymer, Linda Blair, Joseph Bologna, Sonny Bono, Ernest Borgnine, Eileen Brennan, Capucine, George Clooney, Darlene Conley, Courtney Cox, Richard Cox, Marcia Cross, John De Lancie, Roy Dotrice, Mel Ferrer, Steve Forrest, Kurt Fuller, Andy Garc\u00eda, Karen Grassle, Elliott Gould, Tippi Hedren, Bruce Jenner, Van Johnson, Martin Landau, Janet Leigh, Joseph Gordon-Levitt, John McCook, Roddy McDowall, Vera Miles, Tomas Milian, Hayley Mills, Erin Moran, Don Most, Leslie Nielsen, Cynthia Nixon, Adrian Paul, Doris Roberts, Lloyd Nolan, Mickey Rooney, Stan Shaw, Jean Simmons, Paul Sorvino, David Soul, Melissa Sue Anderson, Charlene Tilton, Richard Todd, Robert Vaughn, Stuart Whitman, Tom Selleck, Eli Wallach, Claude Akins, Barry Van Dyke, Dean Jones e molti altri.\nAmbientazione.\nGran parte delle vicende degli episodi \u00e8 ambientata a Cabot Cove, un piccolo paese immaginario dove il personaggio abita inizialmente, localizzato sulla costa dello Stato del Maine, nel New England, bench\u00e9 in effetti siano poche le scene realmente girate nel Maine. Il dettaglio ricorda uno dei pi\u00f9 celebri personaggi di Agatha Christie, Miss Marple, anch'ella residente in un piccolo paesino (St. Mary Mead).\nL'economia del paese si basa soprattutto sulla pesca, favorita da un porticciolo sito in un'insenatura naturale lungo la costa rocciosa e frastagliata. Originariamente vi viveva una trib\u00f9 di indiani d'America. Ospita una fornita biblioteca ricca di interessanti documenti, manoscritti e cimeli vari, adorato luogo di ricerca di Jessica\nLa maggior parte delle scene della serie, per\u00f2, \u00e8 stata girata in California, nella cittadina di nome Mendocino (Contea di Mendocino). Qui si trova la villa in stile vittoriano che nella serie rappresenta l'abitazione privata di Jessica Fletcher. Cabot Cove \u00e8, politicamente, una cittadina molto stabile con una comunit\u00e0 molto coesa. Tra gli abitanti pi\u00f9 noti, il sindaco Sam Booth, lo sceriffo (prima Amos Tupper poi Mort Metzger), il medico legale Seth Hazlitt e, appunto, Jessica Fletcher, la cittadina pi\u00f9 popolare.\nBasandosi sul fatto che gran parte degli omicidi della serie si svolge nel piccolo centro (secondo il contratto la produzione era obbligata a produrre almeno 5 episodi ambientati a Cabot Cove all'anno), il New York Times ha stimato che circa il 2% della popolazione di Cabot Cove sia stato assassinato nel corso della serie, mentre il Daily Mail ha calcolato che il tasso di omicidi del paesino sarebbe superiore a quello dell'intero Honduras. \nLa particolarit\u00e0 del paese \u00e8 appunto l'alto tasso d'omicidi (274 vittime in tutto), sottolineato anche dallo sceriffo Mort Metzger che, nell'episodio \"Jessica e la mela\" - parte 1 constata il quinto omicidio in un anno. In effetti, tenendo conto dell'esigua popolazione di Cabot Cove, ci si pu\u00f2 facilmente rendere conto che un tale tasso d'omicidi \u00e8 proprio di citt\u00e0 molto pi\u00f9 grandi.\nNel corso della serie, Jessica si trasferisce in un appartamento di New York, sebbene torni spesso nella sua casa di Cabot Cove.\nEpisodi.\nLa serie venne trasmessa da CBS dal 1984 al 1996 in prima serata, dopodich\u00e9 vennero realizzati alcuni film per la televisione.\nTrasmissione in Italia.\nIn Italia \"La Signora in giallo\" and\u00f2 in onda in prima visione su Rai 1 a partire dal 1\u00ba giugno 1988 ogni mercoled\u00ec in prima serata (alle 20:30). Dall'anno successivo la serie venne programmata, sempre in prima visione sulla stessa rete, dal luned\u00ec al venerd\u00ec nella fascia oraria 12:30-13:30. Esauriti gli episodi inediti, la serie viene riproposta con grande successo sempre prevalentemente nella fascia oraria prandiale (tranne per qualche occasione in un orario oscillante tra le 17 e le 19) ogni estate dal 1998 al 2010. Dal 13 settembre 2010 al 10 giugno 2011 la serie in replica passa nel pomeriggio di Rai 2. \nLa messa in onda degli episodi delle prime cinque stagioni da parte della televisione italiana fu piuttosto irregolare. Fu dalla sesta stagione in poi che venne rispettata con maggiore attenzione la cronologia originale degli episodi. Dal 29 agosto 2011 la serie in replica \u00e8 in onda su Rete 4 dal luned\u00ec al sabato dalle 13:00 alle 14:00, dove gli episodi dal 2018 sono stati rimasterizzati in formato video 16:9. Ad aprile 2017 Sky Italia dedica il canale 143 (Fox crime +2) alla serie televisiva, trasmettendo 24 ore su 24 gli episodi. Da giugno ad agosto 2018 Sky Italia dedica per la seconda volta il canale 143 (denominato per l'occasione \"FoxCrimeInGiallo\") alla serie televisiva, trasmettendo le prime 6 stagioni (in 16:9 e qualit\u00e0 576i) 24 ore su 24. Dal 27 agosto 2018, Rete 4 HD, trasmette la serie televisiva in Full HD 1080i. Dal 9 marzo al 5 aprile 2019 Sky Italia dedica il canale 117 (denominato per l'occasione \"Fox Crime 100% Giallo\") alla serie televisiva, trasmettendo tutte le 12 stagioni della serie (in 16:9 e qualit\u00e0 576i), ad esclusione dell'episodio \"Doppio Funerale\" (1x22). \nL'episodio pilota \"Chi ha ucciso Sherlock Holmes?\".\nL'episodio pilota della serie, della durata di 90 minuti, and\u00f2 in onda negli Stati Uniti il 30 settembre 1984 sul network CBS. In Italia and\u00f2 in onda per la prima volta in televisione il 1\u00ba giugno 1988 in prima serata su Rai 1, come primo episodio della serie regolare. Successivamente, per adeguarlo al palinsesto, \u00e8 stato spesso diviso in due parti.\nCrossover con \"Provaci ancora Harry\".\nL'episodio \"La morte accetta scommesse\" (3x16) ha una durata anomala di 70 minuti, in quanto pilot della serie spin-off \"The Law &amp; Harry McGraw\", trasmessa in Italia con il titolo \"Provaci ancora, Harry\". Non riuscendo a collocarlo in un palinsesto rigido, basato su episodi da 45 minuti, la puntata non venne trasmessa dalla Rai nel 1989 (come il resto della terza stagione), ma solo nella prima serata dell'11 settembre 1994.\nCrossover con \"Magnum P.I.\".\nNel 1986 il personaggio di Jessica Fletcher \u00e8 apparso anche nell'episodio di \"Magnum, P.I.\" \"Realt\u00e0 e fantasia\"; l'episodio che inizia in quella puntata di \"Magnum P.I.\" si conclude nella puntata de \"La signora in giallo\" \"Magnum on Ice\" dove Magnum si trova nei guai e Jessica lo aiuta a risolvere il mistero. In Italia l'episodio and\u00f2 in onda sul 2008 sul canale satellitare in lingua originale (inglese) senza doppiaggio, dopo la pubblicazione nel cofanetto DVD della terza stagione della serie. Tuttavia, curiosamente, l'episodio de \"La signora in giallo\" inizia con un riassunto della puntata di \"Magnum P.I.\" in cui il finale differisce da quello effettivo della puntata \"Magnum on Ice\", per permettere alla trama di prendere un'altra piega e giustificare cos\u00ec l'intervento di Jessica Fletcher. Nel 2011 l'episodio viene doppiato e mostrato in anteprima al Telefilm Festival e per l'occasione viene ridoppiato anche l'episodio di \"Magnum P.I.\", nella cui versione originale italiana la Lansbury ha la voce di Laura Rizzoli. L'episodio cross-over va in onda il 29 ottobre 2011 su Rete 4. L'episodio \u00e8 stato inoltre trasmesso diverse volte dal canale \"FoxCrimeInGiallo\", nel luglio 2018.\n\"Doppio funerale\".\nEsiste anche un episodio (\"Doppio Funerale\", 1x22) rimasto inedito in Italia fino al 2016, in quanto si ritenne che avrebbe urtato la sensibilit\u00e0 degli spettatori italiani (l'autore di una violenza sessuale viene assassinato da un gruppo di persone che aveva deciso di farsi giustizia da s\u00e9. Jessica, scoperto il crimine, non li denuncia subito allo sceriffo, come avviene negli altri episodi, ma li convoca tutti assieme per costringerli a confessare e costituirsi, cosa che i responsabili fanno); questo episodio \u00e8 contenuto nell'edizione DVD italiana della prima stagione in lingua originale con sottotitoli in italiano. Nella giornata di venerd\u00ec 24 giugno 2016 Rete 4 trasmette \"Doppio funerale\" per la prima volta doppiato in italiano. In tale puntata, a seguito della scomparsa della doppiatrice Alina Moradei, Jessica ha la voce di Vittoria Febbi. \"Doppio Funerale\" va in onda nella sua interezza solamente il 24 giugno 2016 e, in tutte le repliche successive (la prima in onda il 24 dicembre 2016) l'episodio viene replicato in forma ridotta (come tutti gli episodi della serie, trasmessi da Mediaset) al fine di consentire un pi\u00f9 dilatato inserimento di intervalli pubblicitari. \nL'episodio con il titolo doppio.\nIl primo episodio della quinta stagione dal titolo originale \"J.B. as in Jailbird\", venne trasmesso dalla Rai per la prima volta con il titolo \"Jessica dietro le sbarre\", gi\u00e0 adoperato per l'episodio 2x9. Per distinguerlo dall'episodio della seconda stagione dalla replica del 1\u00ba novembre 2004 in poi, il titolo venne corretto in \"Jessica in prigione\".\nOpere derivate.\nIl grande successo della serie ha portato alla realizzazione di una serie di romanzi con protagonista Jessica Fletcher. L'autore \u00e8 Donald Bain, che firma i suoi lavori come \"Jessica Fletcher &amp; Donald Bain\", abbinando il suo nome a quello della celebre scrittrice del Maine.\nI libri di \"Jessica Fletcher\".\nNella fiction televisiva, Jessica Fletcher \u00e8 una celebre autrice di gialli, elemento ricorrente all'interno della narrazione del telefilm. Diversi sono i volumi della sua lunga carriera (ben ventotto), molti dei quali danno titolo ad alcuni episodi della serie. Il pi\u00f9 \"famoso\" \u00e8 \"Il cadavere ball\u00f2 a mezzanotte\", titolo dell'episodio 4. Gli altri romanzi sono:"}
{"id": "135938", "revid": "125018365", "url": "https://it.wikipedia.org/wiki?curid=135938", "title": "Graziano Milia", "text": "Biografia.\nStudioso di storia medioevale, giornalista, consulente storico e culturale, \u00e8 esponente dei DS-PD ed \u00e8 stato Sindaco di Quartu Sant'Elena, dal giugno 1993 al marzo 2001, e Presidente della Provincia di Cagliari, dal maggio 2005 al dicembre 2011, in entrambi i casi per due mandati elettorali. Ha ricoperto l'incarico di Presidente del Consiglio delle Autonomie Locali della Sardegna.\nAlle elezioni dell'8-9 maggio 2005 \u00e8 stato eletto Presidente della Provincia raccogliendo il 51,8% dei voti, sostenuto da una coalizione di centrosinistra. Alle elezioni del 2010 va al ballottaggio con il 33,8% di voti, e il 14 giugno viene confermato Presidente al secondo turno con il 52,4% di voti. Il 29 dicembre 2011, preso atto della condanna definitiva, in Cassazione per abuso d'ufficio dal Consiglio Provinciale viene dichiarato decaduto dalla carica e sostituito \"ad interim\" dalla vicepresidente Angela Quaquero. Il 4 gennaio 2012 la Giunta Regionale dispone lo scioglimento del Consiglio Provinciale, mentre il mandato amministrativo sarebbe dovuto durare fino al 2015.\nDurante il primo mandato \u00e8 stato sostenuto da una coalizione formata da PD, PRC, PSd'Az, SDI, UDEUR, PdCI e IdV, mentre al secondo mandato ha avuto il sostegno di PD, FdS, SEL, Verdi, Rossomori, UPC-Unione Popolare Cristiana e Alleanza per Cagliari-Noi con Milia. L'Italia dei Valori si era opposta in precedenza alla candidatura per il secondo mandato di Milia per il centrosinistra, giudicandola \u00ab\"del tutto imprudente\"\u00bb, proprio a causa del processo in corso, poi arrivato a conclusione durante la legislatura e provocandone la fine anticipata.\nGi\u00e0 componente del Comitato delle regioni. Oltre a numerose pubblicazioni inerenti alla storia medioevale del Mediterraneo, sui temi politici ha pubblicato \"\"Dialogo sulla Nazione Sarda\", nel 2001 con la prefazione di Francesco Cossiga, e \"L'Europa e la Sardegna, dal secolo breve al terzo millennio\", con la prefazione di Piero Fassino. Successivamente ha pubblicato con la casa editrice Arkadia \"Pensare il futuro\" nel 2010 e \"La paura come risorsa\"\" nel 2011.\nA capo di un'ampia coalizione civica, composta da sei liste, \u00e8 candidato sindaco alle elezioni per il rinnovo del Consiglio Comunale di Quartu Sant'Elena del 25-26 ottobre 2020. Al ballottaggio dell'8-9 novembre, Milia risulta eletto, tornando alla guida della citt\u00e0 dopo 19 anni.\nVicende giudiziarie.\nMilia, \u00e8 stato condannato per abuso d'ufficio nell'ambito di un'inchiesta riguardante la costruzione di un complesso turistico-sportivo a Quartu Sant'Elena. Assolto in primo grado il 15 luglio 2008, nel marzo 2010 \u00e8 stato condannato dalla Corte d'Appello a un anno e quattro mesi. I fatti risalivano al luglio 1999 quando lui era sindaco di Quartu. Nel aprile del 2019 si avvale della riabilitazione penale in merito a tale vicenda."}
{"id": "135944", "revid": "117875067", "url": "https://it.wikipedia.org/wiki?curid=135944", "title": "Silvio Beretta", "text": "Professore ordinario di Politica economica presso la Facolt\u00e0 di Scienze politiche, ha trascorso l'intera vita professionale nell'Universit\u00e0 degli Studi di Pavia, dove \u00e8 stato preside della Facolt\u00e0 di Scienze politiche, poi pro-rettore e infine pro-rettore vicario; \u00e8 stato membro dei consigli di amministrazione di numerose societ\u00e0 lombarde.\nNel 1996 ha aderito a Forza Italia; in occasione delle elezioni amministrative del 1997 \u00e8 stato eletto presidente della provincia di Pavia, venendo riconfermato al turno elettorale del 2001 col 56,5% dei voti, in rappresentanza di una coalizione di centrodestra.\n\u00c8 stato sostenuto, in consiglio provinciale, da una maggioranza costituita da:\nIl mandato amministrativo \u00e8 scaduto nel 2006, gli \u00e8 subentrato Vittorio Poma."}
{"id": "135945", "revid": "287204", "url": "https://it.wikipedia.org/wiki?curid=135945", "title": "De Gregori (disambigua)", "text": ""}
{"id": "135946", "revid": "1543377", "url": "https://it.wikipedia.org/wiki?curid=135946", "title": "Distretto di Charlottenburg-Wilmersdorf", "text": "Il distretto di Charlottenburg-Wilmersdorf \u00e8 il quarto distretto (\"Bezirk\") di Berlino.\nStoria.\nIl distretto di Charlottenburg-Wilmersdorf fu creato nel 2001 unificando i due precedenti distretti di Charlottenburg e di Wilmersdorf.\nGeografia antropica.\nIl distretto di Charlottenburg-Wilmersdorf \u00e8 diviso in 7 quartieri (\"Ortsteil\"):\nAmministrazione.\nL'amministrazione distrettuale ha sede al municipio di Charlottenburg, nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Reinhard Naumann, della SPD."}
{"id": "135949", "revid": "110157", "url": "https://it.wikipedia.org/wiki?curid=135949", "title": "Distretto di Friedrichshain-Kreuzberg", "text": "Il distretto di Friedrichshain-Kreuzberg \u00e8 il secondo distretto (\"Bezirk\") di Berlino.\nCon una superficie di soli 20,2\u00a0km\u00b2, \u00e8 il meno esteso fra i distretti cittadini.\nCon una popolazione (2006) di 265.592 abitanti, costituisce il distretto con la pi\u00f9 alta densit\u00e0 di popolazione.\nAmministrazione.\nL'amministrazione distrettuale ha sede al \"Rathaus Friedrichshain\", nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Franz Schulz, di Alleanza 90/I Verdi.\nSuddivisione amministrativa.\nIl distretto di Friedrichshain-Kreuzberg \u00e8 diviso in 2 quartieri (\"Ortsteil\"), corrispondenti ai vecchi distretti (\"Bezirk\") unificati:\nStoria.\nIl distretto di Friedrichshain-Kreuzberg fu creato nel 2001 unificando i due precedenti distretti di Friedrichshain e Kreuzberg, che ne divennero quartieri (\"Ortsteil\").\nLa decisione di unificare i due distretti fu inizialmente molto contestata, per la composizione sociale molto differente: Friedrichshain, gi\u00e0 appartenente a Berlino Est, con una popolazione giovane ed etnicamente omogenea; Kreuzberg, al contrario, appartenuta a Berlino Ovest e caratterizzata da un alto numero di anziani e stranieri (soprattutto immigrati turchi).\nAnche la presenza fra i due quartieri del fiume Sprea, varcato solo dal ponte \"Oberbaumbr\u00fccke\", fu visto come un ulteriore elemento di divisione.\nAttualmente, tuttavia, le polemiche iniziali si sono trasformate nella goliardica \"Wasserschlacht\" (\"battaglia dell'acqua\"), che vede affrontarsi proprio sull'Oberbaumbr\u00fccke i rappresentanti dei due quartieri.\nIl ponte, in seguito a ci\u00f2, \u00e8 divenuto simbolo del distretto, e campeggia sullo stemma."}
{"id": "135950", "revid": "1543377", "url": "https://it.wikipedia.org/wiki?curid=135950", "title": "Walter Zenga", "text": "Distintosi e riconosciuto come uno dei migliori portieri di tutti i tempi, ha legato il proprio nome principalmente all', con cui ha disputato 473 incontri in 12 anni, vincendo uno scudetto, una Supercoppa italiana e due Coppe UEFA.\nIn nazionale ha totalizzato 58 presenze, prendendo parte a due campionati del mondo ( e ) e a un campionato d'Europa (). Durante il campionato del mondo 1990, concluso al terzo posto, ha mantenuto la porta inviolata per 517 minuti consecutivi, record assoluto della competizione. Ha inoltre disputato i Giochi olimpici di e, da fuoriquota, l'Europeo Under-21 del 1986.\nA livello individuale, \u00e8 stato eletto portiere dell'anno IFFHS per tre volte consecutive (dal 1989 al 1991), classificandosi terzo in altre due occasioni (nel 1987 e nel 1988); la stessa IFFHS lo ha nominato \u00abmiglior portiere del decennio\u00bb nel 1997 e collocato in 20\u00aa posizione nell'elenco dei pi\u00f9 forti portieri del XX secolo. Nel 1988 e nel 1990 si \u00e8 classificato rispettivamente 17\u00ba e 12\u00ba nella corsa al Pallone d'oro. Il 9 marzo 2018, in concomitanza col 110\u00ba anniversario della fondazione dell'Inter, \u00e8 stato il primo portiere a essere inserito nella \"Hall of Fame\" del club milanese.\nDel club milanese \u00e8 stato il portiere con pi\u00f9 presenze in Serie A (328) fino al 23 maggio 2021 quando \u00e8 stato superato da Samir Handanovi\u010d.\nDa allenatore ha vinto, nella stagione 2004-2005, un campionato romeno con la e, nell'annata successiva, un campionato serbo-montenegrino e una coppa di Serbia e Montenegro con la .\nBiografia.\nSi \u00e8 sposato tre volte: la prima con Elvira Carfagna, con la quale ha avuto il figlio Jacopo (attaccante con oltre 100 reti all'attivo in serie minori), la seconda con la conduttrice tv Roberta Termali, con cui ha avuto i figli Nicol\u00f2 e Andrea (portiere con esperienze in Serie D e anche concorrente della prima edizione di Temptation Island VIP e della quinta edizione del Grande Fratello VIP), e la terza con la rumena Raluca Rebedea, da cui nel 2009 ha avuto Samira e nel 2012 Walter Jr. \u00c8 stato anche sentimentalmente legato a Marina Perzy e Hoara Borselli.\nHa inciso un LP, \u201cDal tuo amico Walter Zenga\u201d, e pubblicato tre libri.\nDal 1987 al 1990 ha condotto il programma sportivo \"Forza Italia\", su Odeon TV, insieme a Fabio Fazio, Roberta Termali e Cristina Parodi e il programma \"Disco sport\" su Radio Deejay con Amadeus. Nel gennaio del 2000 ha partecipato come \"postino\" alla trasmissione di Maria De Filippi \"C'\u00e8 posta per te\".\nNel 2008 ha commentato alcune partite della nazionale italiana con Marco Civoli, e ha fatto da seconda voce al fianco di Alberto Rimedio in occasione del ; nel 2017 \u00e8 opinionista su Mediaset Premium. Da novembre 2017 ritorna a commentare per qualche mese le partite della nazionale, sempre al fianco di Alberto Rimedio, sostituendo Alberto Zaccheroni. Sostituito da Antonio Di Gennaro, due anni dopo lo troviamo negli studi di TV8 per commentare l\u2019Europa League.\nIl 16 settembre 2021 esce la sua autobiografia dal titolo \u201c\"Ero l\u2019uomo ragno. La vita, il calcio, l'amore\u201d\" per Cairo Editore.\nCaratteristiche tecniche.\nGiocatore.\nPortiere di grande carisma e temperamento, dal carattere acceso, Zenga spiccava per l'abilit\u00e0 tra i pali e l'eleganza negli interventi, doti che gli valsero il soprannome di \"Deltaplano\" (coniato da Gianni Brera). Meno brillante nelle uscite alte e nel fronteggiare i calci di rigore, era comunque in possesso di un repertorio tecnico tra i pi\u00f9 completi, oltre che di un'ottima struttura fisica. Sapeva coniugare una spiccata vocazione alla platealit\u00e0, tanto nei gesti tecnici quanto nella direzione della difesa, con l'efficacia negli interventi; la sua capacit\u00e0 di opporsi anche ai tiri pi\u00f9 insidiosi compensava la tendenza a commettere occasionali errori, dai quali riusciva comunque a risollevarsi senza incappare in periodi di crisi.\nSebbene le sue caratteristiche mal si sposassero con una pi\u00f9 moderna interpretazione del ruolo (non era abilissimo coi piedi, n\u00e9 abituato a linee difensive disposte a zona), riusc\u00ec ugualmente ad adeguarsi alle innovazioni introdotte nella stagione 1992-1993, che richiesero ai portieri una maggiore partecipazione alla manovra, mantenendo elevati standard di rendimento e confermandosi tra i migliori estremi difensori del campionato italiano; quando nel 1994 si trasfer\u00ec dall' alla , si cal\u00f2 di buon grado nello schieramento a zona di Sven-G\u00f6ran Eriksson, ritenendo che le affinit\u00e0 tattiche con la nazionale di Arrigo Sacchi potessero convincere il CT dell'Italia a reintegrarlo in azzurro per il .\nAllenatore.\nCome allenatore, Zenga ha spesso schierato le proprie squadre con una difesa a 4, prediligendo soluzioni variabili a centrocampo e nel reparto avanzato.\nCarriera.\nGiocatore.\nInizi.\nIl padre Alfonso, portiere del Napoli nel 1945-1946, inizia a farlo giocare a calcio all'et\u00e0 di 9 anni, nella di Milano, con un cartellino riportante un anno di nascita falsificato (1959) per poter giocare nei campionati agonistici quali quelli della categoria Pulcini. A undici anni, nel 1971, viene inserito da Italo Galbiati tra i pulcini dell'Inter.\nNel 1978, a 18 anni, viene ceduto in prestito alla in Serie C1, squadra presso la quale ha poca fortuna anche a causa di un errore contro il . Durante un altro incontro, dopo aver subito due gol discutibili, abbandona il campo in lacrime e, nonostante l'incitamento dei tifosi, decide di lasciare la squadra.\nDopo aver militato per una stagione nel in Serie C2, nel 1980 passa alla in Serie C1, contribuendo alla promozione in Serie B della squadra marchigiana grazie al secondo posto ottenuto nel campionato 1980-1981. La stagione successiva rimane a San Benedetto del Tronto come titolare e si rende protagonista nella serie cadetta ottenendo 34 presenze.\nInter.\nRitorna all'Inter nella stagione 1982-1983, a 22 anni. In questa sua prima stagione \u00e8 il secondo portiere dietro il veterano Ivano Bordon, alla sua ultima stagione all'Inter. Zenga si fa comunque apprezzare disputando cinque gare di Coppa Italia. A partire dalla stagione successiva viene promosso al ruolo di portiere titolare, esordendo in Serie A l'11 settembre 1983 in Inter- (1-2).\nDurante la Coppa Italia 1987-1988 \u00e8 protagonista della qualificazione della sua squadra agli ottavi di finale, rivelandosi per due volte decisivo ai tiri di rigore: contro la , dopo aver respinto il tiro di Giovanni Cornacchini, mette a segno il \"penalty\" di propria competenza e infine neutralizza quello di Carlo Cornacchia, regalando all'Inter la vittoria per 9-8; neutralizza un tiro anche nel successivo impegno contro l', ultima partita della fase a gironi, con i nerazzurri vincitori per 5-4. Nelle precedenti sconfitte contro e , gare anch'esse decise dagli undici metri, non era invece riuscito a parare alcun rigore.\nOttiene i primi successi nel 1989, anno in cui l'Inter, guidata da Giovanni Trapattoni, si aggiudica lo \"scudetto dei record\" (con Zenga autore di un campionato di alto profilo) e la Supercoppa italiana. Sempre con Trapattoni allenatore, l'Inter vincer\u00e0, nel 1991, la prima Coppa UEFA della sua storia.\nL'ultima partita di Zenga con la maglia nerazzurra \u00e8 la vittoriosa finale della Coppa UEFA 1993-1994 contro il , in cui il portiere offre una prestazione determinante per il risultato e vince per la seconda volta il trofeo continentale.\nSampdoria, Padova, N.E. Revolution.\nIl 22 luglio 1994 passa alla , nella trattativa che porta l'estremo difensore Gianluca Pagliuca all'Inter. Con l'obiettivo di convincere Arrigo Sacchi a reintegrarlo in nazionale per il , disputa la prima stagione da titolare, ma ottiene solo 7 presenze in quella successiva, a causa di un grave infortunio sub\u00ecto a inizio anno, verr\u00e0 sostituito da Angelo Pagotto e rientrer\u00e0 solo per le ultime sette partite di campionato. Non rientrando pi\u00f9 nei piani della societ\u00e0 blucerchiata, si svincola a fine stagione.\nDurante l'estate del 1996, a 36 anni, firma con il in Serie B, con il quale ottiene 21 presenze in campionato.\nIl 5 marzo 1997 si trasferisce negli Stati Uniti ai New England Revolution, che militano nella Major League Soccer (MLS). Con gli americani totalizza 22 presenze, saltando dieci partite per un'artroscopia al ginocchio sinistro. Il 16 gennaio 1998 si ritira dal calcio. Il 25 agosto venne nominato giocatore/allenatore dei New England Revolution. Il primo anno non disputa nessuna partita, il secondo anno disputa 25 partite fino al suo esonero che avviene il 2 ottobre 1999.\nNazionale.\nGi\u00e0 convocato per i Giochi olimpici di e titolare (da fuoriquota) della selezione Under-21 che si classifica seconda all'Europeo Under-21 1986.\nViene chiamato in nazionale maggiore da Enzo Bearzot per il come terzo portiere, dietro a Giovanni Galli e Franco Tancredi, senza disputare nessuna partita. Esordisce l'8 ottobre dello stesso anno, a 26 anni, nella partita amichevole Italia- (2-0) disputata a Bologna, prima partita agli ordini del nuovo commissario tecnico Azeglio Vicini.\nZenga diventa titolare sin dall'inizio della gestione di Vicini, e partecipa al e al . Nel corso del torneo disputatosi in Italia, rimane imbattuto per 517 minuti di fila, record assoluto dei Mondiali. L'inviolabilit\u00e0 della sua porta si interrompe nella semifinale contro l', in cui Zenga, a seguito di un errore in uscita, subisce una rete su colpo di testa di Claudio Caniggia. La partita termina 1-1 e si decide ai tiri di rigore: le parate di Sergio Goycochea sui tentativi di Roberto Donadoni e Aldo Serena sanciscono l'eliminazione dell'Italia, che disputa quindi la finale per il 3\u00ba posto, dalla quale esce vittoriosa sconfiggendo l' per 2-1.\nSul finire del 1991, dopo la mancata qualificazione al successivo Europeo, la panchina azzurra viene affidata ad Arrigo Sacchi: Zenga, confermato titolare ma poco avvezzo agli schemi del nuovo CT, \u00e8 subito insidiato dagli emergenti Gianluca Pagliuca e Luca Marchegiani, che nel giro di un anno lo scavalcano, sancendo la fine della sua carriera in nazionale. La sua ultima presenza in nazionale risale al 4 giugno 1992, nella partita della US Cup vinta per 2-0 contro l' a Boston.\nDopo la sua estromissione dal giro azzurro, in risposta alle domande dei giornalisti, Zenga canticchia ironicamente il brano degli 883 \"Hanno ucciso l'Uomo Ragno\", pubblicato sempre nel 1992; per questo motivo, da tale momento in poi, il portiere verr\u00e0 spesso soprannominato \"Uomo Ragno\".\nIn nazionale conta 58 presenze, terzo portiere per numero di apparizioni dopo Gianluigi Buffon e Dino Zoff.\nAllenatore.\nGli inizi e la lunga esperienza all'estero.\nIl 16 gennaio 1998 ritirandosi dall'attivit\u00e0 agonistica divenne osservatore del suo ultimo club i New England Revolution. Il 25 agosto fu nominato giocatore-allenatore; il 2 ottobre 1999 venne esonerato.\nIl 31 ottobre 2000 torn\u00f2 in Europa venendo nominato allenatore del neofondato F.C., in Serie D; il 18 gennaio 2001 si dimise. Il 1\u00ba luglio 2002 \u00e8 allenatore del Na\u0163ional Bucarest, portando la squadra all'8\u00ba posto e alla finale della coppa nazionale. Il 10 settembre 2003 viene nominato direttore tecnico. Il 5 dicembre rassegna le dimissioni. Il 29 luglio 2004 viene nominato tecnico della , vincendo il titolo. Il 19 maggio 2005 viene esonerato.\nIl 21 luglio 2005 diventa allenatore della , con la quale vince il campionato serbo-montenegrino, vincendo per la prima volta nel calcio serbo tutte le partite casalinghe. Si aggiudica anche la coppa nazionale. Il 17 maggio 2006 si dimette dall'incarico.\nIl 14 giugno 2006 si trasferisce in Turchia per allenare il . Ha dichiarato che ha lasciato la Stella Rossa perch\u00e9 la squadra turca gli offriva molti soldi e che per\u00f2 non lo rifarebbe. Qui disputa tutto il girone d'andata raggiungendo il dodicesimo posto in classifica con 5 vittorie, 5 pareggi e 7 sconfitte. Il 3 gennaio 2007 decide di recedere dal contratto con la societ\u00e0 turca pagando una penale e trasferirsi in Medio oriente, precisamente negli Emirati Arabi Uniti, dove il 5 gennaio assume la guida dell', una delle pi\u00f9 importanti squadre della penisola arabica. Con la squadra araba giunge alla finale della Coppa del Presidente.\nIl 5 settembre firma un contratto come allenatore della , che prima del suo arrivo aveva totalizzato solo 7 punti in 5 partite. All'esordio sulla panchina dei campioni di Romania vince per 5-2 in trasferta contro il . Il 25 novembre rassegna le dimissioni.\nL'approdo in Serie A.\nCatania.\nIl 1\u00ba aprile 2008 viene chiamato a sostituire Silvio Baldini sulla panchina del Catania, con gli etnei ancora in cerca della salvezza. Dopo aver esordito con un 3-0 al Napoli, la squadra viene eliminata in semifinale di Coppa Italia dalla Roma; l'obiettivo della permanenza in campionato fu raggiunto all'ultima giornata, dopo un pari con gli stessi capitolini.\nConfermato alla guida tecnica anche per la stagione seguente, si rende protagonista di una buona partenza in Serie A nella quale spicca l'affermazione per 2-0 contro il Palermo. Il Catania termina il girone d'andata in undicesima posizione, trovando invece nella fase di ritorno un successo esterno che mancava da 33 partite: a farne le spese sono ancora i rosanero, battuti per 4-0. Il tecnico replica la salvezza, stavolta conseguita in anticipo rispetto alla conclusione del torneo: i 43 punti in classifica costituirono un record per la squadra, poi superato da Maran nel 2013.\nPalermo.\nIl 5 giugno 2009 subentra all'esonerato Davide Ballardini alla guida del di Maurizio Zamparini. Esordisce sulla panchina rosanero il 15 agosto nel Terzo turno di Coppa Italia contro la (4-2). La sua esperienza al Palermo dura cinque mesi: il 23 novembre 2009 viene sollevato dall'incarico in seguito a risultati poco positivi (17 punti in 13 giornate); il suo sostituto \u00e8 Delio Rossi.\nTra i risultati positivi della sua gestione ci sono le vittorie contro (2-1) alla prima giornata, (2-0) alla settima e l'unica esterna all'ottava contro il (2-1). Nella trasferta a San Siro contro l' persa per 5-3, sotto di quattro reti dopo il primo tempo, la squadra segna tre reti in dodici minuti nel secondo. Dalla 5\u00aa alla 9\u00aa la squadra resta imbattuta (due pareggi seguiti da tre vittorie), mentre dalla 10\u00aa al derby la squadra non vince alcuna partita e ottiene due soli punti. Durante la sua esperienza palermitana ottiene il nomignolo di \"Coach Z\". Zenga rescinde il contratto con la societ\u00e0 rosanero il 12 gennaio 2010.\nEsperienze in Arabia Saudita e negli Emirati Arabi.\nAl-Nassr.\nL'11 maggio 2010 firma un contratto con gli arabi dell' di Riad, tornando ad allenare nel Golfo dopo l'esperienza del 2007 alla guida dell'Al-Ain. Il 24 dicembre viene esonerato, affermando in seguito di non aver ricevuto per sei mesi lo stipendio pattuito.\nAl-Nasr.\nIl 24 gennaio 2011 si accorda con l' di Dubai. Porta la squadra al 3\u00ba posto finale in campionato, piazzandosi dietro al e ai campioni dell' e qualificandosi alla AFC Champions League.\nIl 17 dicembre 2011 esce nel 2\u00ba girone della Coppa del Presidente degli Emirati Arabi Uniti e il 1\u00ba marzo 2012, nonostante la vittoria per 2-0 contro lo , abbandona ai gironi anche l'Emirates Cup. Il 7 marzo debutta in Champions League (prima apparizione assoluta anche per il club) nella prima partita della fase a gironi perde per 1-0 in trasferta contro gli iraniani del ; termina il girone all'ultimo posto con 6 punti non passando il turno. In campionato si piazza questa volta al 2\u00ba posto con 41 punti dietro all' (55 punti).\nNella stagione 2012-2013 viene eliminato agli ottavi nella Coppa del Presidente. A fine stagione la squadra ottiene il 6\u00ba posto in campionato e il 1\u00ba giugno 2013 viene esonerato nonostante un altro anno di contratto.\nAl-Jazira.\nIl 12 ottobre 2013 diventa il tecnico dell', altra societ\u00e0 degli Emirati Arabi. Chiude il campionato al 3\u00ba posto, perde la finale di Emirates Cup contro l' e nella Champions asiatica si ferma agli ottavi. Il 15 maggio 2014, dopo sette mesi, risolve il contratto con il club.\nSampdoria e ancora all'estero.\nL'11 giugno 2015 Zenga ritorna alla da allenatore sostituendo Sini\u0161a Mihajlovi\u0107, a distanza di 6 anni dall'ultima esperienza italiana. Fa il suo esordio nella gara di andata del terzo turno preliminare in Europa League perdendo 4-0 contro il : per il club blucerchiato si tratta della \u00abpeggior sconfitta interna nella storia delle competizioni UEFA\u00bb. Il 2-0 al ritorno non \u00e8 sufficiente a ribaltare la situazione, con i doriani subito eliminati. Il 10 novembre seguente, dopo la sconfitta casalinga per 0-2 contro la , viene esonerato. In 12 partite ha messo insieme 4 vittorie, 4 pareggi e 4 sconfitte. Il 26 novembre recede dal contratto con la societ\u00e0 ligure.\nTerminata l'esperienza alla Sampdoria, Zenga firma un contratto di 6 mesi da un milione di dollari con la squadra emiratina dell', ultima nell'UAE Arabian Gulf League. Il 30 novembre all'esordio perde contro l' per 1-3. Il 21 febbraio 2016 rescinde consensualmente il contratto con la squadra sempre ultima in classifica avendo collezionato 1 vittoria, 1 pareggio e 9 sconfitte.\nIl 30 luglio dello stesso anno firma un contratto con il , club della seconda divisione inglese. Il 6 agosto al debutto pareggia per 2-2 con il . Il 25 ottobre seguente viene per\u00f2 esonerato con la squadra al 18\u00ba posto in classifica con 16 punti (4 vittorie, 4 pareggi e 6 sconfitte).\nRitorno in Italia.\nL'8 dicembre 2017 firma un contratto con il , ritornando cos\u00ec ad allenare in Serie A dopo 2 anni. Dopo la sconfitta all'esordio con il (2-1), il 17 dicembre vince la sua prima partita contro il per 1-0. Il 23 maggio 2018 dopo la retrocessione in Serie B della squadra calabrese annuncia le dimissioni; in 23 partite alla guida del club calabrese ha messo insieme 23 punti frutto di 6 vittorie, 5 pareggi e 12 sconfitte.\nIl 12 ottobre dello stesso anno viene nominato allenatore del , in sostituzione di Stefano Vecchi; nella sua prima esperienza in Serie B il suo vice \u00e8 Benny Carbone come in Calabria. Zenga eredita la squadra al terz\u2019ultimo posto in classifica con 4 punti nelle prime 6 gare; al debutto pareggia per 1-1 con il e, dopo un altro pareggio per 1-1 contro il , il 30 ottobre arriva la prima vittoria in trasferta per 0-1 contro la . Dopo un buon inizio (15 punti in 8 partite) da Natale la squadra cala (7 punti in 11 partite) e scivola verso la zona play-out; il 5 marzo 2019, con la squadra al quart\u2019ultimo posto a 22 punti, viene esonerato e sostituito da Serse Cosmi.\nIl 3 marzo 2020 viene nominato nuovo allenatore del al posto dell'esonerato Rolando Maran. Riesce a debuttare solamente il 20 giugno - dopo lo stop dovuto all'emergenza COVID-19 - perdendo contro il per 2-1. Tre giorni dopo vince la sua prima partita contro la per 0-1. Il 12 luglio raggiunge le 100 panchine in Serie A in occasione di Cagliari-Lecce 0-0. Il 1\u00ba agosto, in occasione di Milan-Cagliari 3-0, annuncia di non essere stato confermato dalla societ\u00e0 sarda per la stagione seguente; con i rossoblu ha messo insieme 13 punti in 12 partite (3 vittorie, 4 pareggi e 5 sconfitte) arrivando 13\u00ba con 45 punti, a 10 lunghezze dalla zona retrocessione.\nStatistiche.\nStatistiche da allenatore.\n\"Statistiche aggiornate al 1\u00ba agosto 2020. In grassetto le competizioni vinte.\""}
{"id": "135951", "revid": "965226", "url": "https://it.wikipedia.org/wiki?curid=135951", "title": "Armando Cusani", "text": "Carriera politica.\nFormatosi nelle file giovanili della Democrazia Cristiana, nel novembre del 1993 decide di schierarsi al fianco di Silvio Berlusconi e sostenere il progetto di Forza Italia.\nNel 1992 \u00e8 eletto consigliere comunale a Sperlonga e nominato vicesindaco con delega all\u2019Urbanistica e ai Lavori Pubblici.\nNel 1995 \u00e8 assessore in Provincia di Latina con delega alle Attivit\u00e0 Produttive, ai rapporti con la Regione Lazio e con la Comunit\u00e0 Europea.\nNel 1997 \u00e8 eletto sindaco di Sperlonga con una lista civica e riconfermato nel 2001, ruolo che ricopre fino al 2006.\nNel 2004 \u00e8 eletto presidente della Provincia di Latina con il 58,35% delle preferenze, in rappresentanza di una coalizione di centrodestra. \u00c8 Commissario e presidente della Autorit\u00e0 d\u2019Ambito Ottimale n\u00b04 - Lazio Meridionale (ATO4) dell\u2019Azienda di Promozione Turistica della Provincia di Latina.\nNel 2009 \u00e8 nuovamente eletto presidente della Provincia di Latina con il 56,29%, in rappresentanza di una coalizione di centrodestra.\nNel novembre 2013 il prefetto di Latina applica la legge Severino a seguito di una condanna di primo grado a due anni per abuso d\u2019ufficio e sospende Cusani dal suo incarico di presidente della Provincia per 18 mesi. Nel ricorso in appello i giudici decretano la prescrizione dei reati, e cade la sospensione.\nNel 2014 \u00e8 candidato con Forza Italia alle elezioni per il Parlamento Europeo nella circoscrizione Italia centrale. Con oltre 55.000 voti (23.867 dei quali in provincia di Latina), ottiene il consenso pi\u00f9 alto in tutta la Regione Lazio, il terzo in Italia per la sua lista. A causa del crollo delle percentuali nazionali a favore di Forza Italia, la lista ottiene solo due seggi nella sua circoscrizione. \u00c8 il primo dei non eletti.\nNell\u2019ottobre del 2014 il prefetto gli notifica una seconda sospensione (legge Severino) in seguito alla condanna di primo grado nel processo Ciccarelli.\nAlle elezioni amministrative del 2016 \u00e8 candidato sindaco ed eletto nel Comune di Sperlonga in rappresentanza di una lista civica, con il 57,99% dei voti.\nNel gennaio del 2018 lascia Forza Italia e sostiene la lista Energie per l\u2019Italia di Stefano Parisi alle elezioni regionali del Lazio del 4 marzo.\nControversie.\nIl \"Caso Ciccarelli\".\nPaola Ciccarelli \u00e8 nominata comandante della Polizia municipale di Sperlonga nel 2001. Il capo di quell\u2019area (secondo le riforme imposte dalla legge Bassanini), tuttavia, \u00e8 il segretario comunale. In quegli anni Armando Cusani \u00e8 sindaco del Comune di Sperlonga.\nNel 2004, in seguito ad emissione di ordini di servizio contrastanti con quelli emanati dal Segretario comunale, ad una conseguente \u201cconfusione determinata dalla sovrapposizione degli ordini di servizio\u201d, ad assenze lunghe, ingiustificate e reiterate dal lavoro, a diversi provvedimenti disciplinari e richiami non ascoltati, Paola Ciccarelli viene licenziata.\nNel 2005 la Giunta comunale di Sperlonga approva il nuovo Regolamento degli Uffici e dei Servizi. Alessandra Faiola \u00e8 nominata Capo dell\u2019Area 3, ovvero Polizia Locale.\nDa questo momento hanno inizio vari iter giudiziari.\nNel 2008 il Consiglio di Stato dichiara legittima l\u2019assunzione della Faiola e afferma la legittimit\u00e0 del regolamento.\nNel 2012 il Giudice del lavoro di Latina si esprime sul licenziamento della Ciccarelli, sostenendo che fosse l\u2019unica sanzione applicabile. Distingue i ruoli sottolineando che \u201cIl Segretario comunale impartisce direttive al Comandante del Corpo\u201d.\nLo stesso anno il Tribunale del Lavoro respinge il ricorso e la richiesta di risarcimento danni inoltrata da Paola Ciccarelli.\nNel 2013 il Tribunale Ordinario di Latina condanna a due anni Cusani, all\u2019epoca presidente della Provincia, per i reati di abuso di ufficio, falso e usurpazione di funzioni pubbliche in merito alla vicenda Ciccarelli.\nPer effetto della legge Severino, in seguito alla condanna, il prefetto di Latina sospende Cusani dalla carica di Presidente della Provincia di Latina per 18 mesi.\nNel 2017 la Corte d\u2019Appello proscioglie tutti gli imputati, tra cui l'allora Sindaco, per intervenuta prescrizione.\nNonostante ci\u00f2 Cusani ricorre alla Corte di Cassazione, che nel 2018 annulla la sentenza impugnata senza rinvio poich\u00e9 \u201ci fatti ascritti non costituiscono reato e revoca le statuizioni civili adottate a carico dei medesimi ricorrenti\u201d.\nL'inchiesta e il processo \"Tiberio\".\nIl 16 gennaio 2017 viene arrestato preventivamente a margine dell\u2019inchiesta \u201cTiberio\u201d con le accuse di corruzione e turbativa d\u2019asta. Il primo capo si riferisce all\u2019ipotesi di aver ceduto in comodato d\u2019uso a Massimo Pacini, ex responsabile dell\u2019Ufficio tecnico del Comune di Sperlonga, un appartamento. Secondo l\u2019accusa, in cambio, questi avrebbe omesso di emettere provvedimenti o effettuare sopralluoghi per verificare la presenza di abusi nell\u2019hotel di sua propriet\u00e0. Il secondo capo d\u2019accusa riguarda la presunta turbativa d'asta per la sistemazione dell\u2019area archeologia Villa Prato.\nIl 31 gennaio 2017 il Tribunale del Riesame conferma la misura cautelare per pericolo di reiterazione del reato.\nA marzo la Corte di Cassazione annulla la sentenza del Riesame, sancisce l\u2019illegittimit\u00e0 nell\u2019acquisizione delle prove d\u2019accusa e la mancanza dell\u2019esigenza cautelare.\nA maggio dello stesso anno i giudici dispongono i domiciliari.\nA luglio il Tribunale del Riesame riforma la sentenza.\nNel settembre del 2017 i giudici riducono ulteriormente la misura detentiva, Cusani torna in libert\u00e0 e riassume la carica di primo cittadino. Nel periodo delle misure restrittive era infatti stato sospeso (secondo la legge Severino) dalla carica di sindaco.\nIl processo Tiberio \u00e8 in corso di svolgimento presso il Tribunale di Latina."}
{"id": "135952", "revid": "125685974", "url": "https://it.wikipedia.org/wiki?curid=135952", "title": "I cartoni dello Zecchino d'Oro", "text": "I cartoni dello Zecchino d'Oro \u00e8 una serie di cortometraggi musicali (o videoclip) a disegni animati ideata da Ernesto Paganoni nel 1996 e realizzata fra il 2000 e il 2021 dalla de Mas &amp; Partners, prodotti da Antoniano Production e Rai Fiction e distribuiti da Warner Home Video (anche tramite la rivista TV Sorrisi e Canzoni).\nQuesti corti offrono una interpretazione animata che presenti lo sfondo musicale costituito dalle canzoni dello Zecchino d'Oro cantate da bambini del Piccolo Coro \"Mariele Ventre\" dell'Antoniano. Furono inizialmente trasmessi su Rai Uno, in seguito ne \u00e8 stata edita la versione in formato VHS e DVD. Tra il 2012 e il 2016 sono stati pubblicati anche sul canale YouTube dell'Antoniano di Bologna e nel 2019 sulla playlist del canale inglese Talking Tom Heroes.\nCaratteristiche.\nIl disegno animato si compone di diciassette serie di video, per un totale di 219 clip della durata di due minuti e trenta secondi circa ciascuno. Nel 2008 \u00e8 stata prodotta una nuova edizione dei volumi usciti fino a quel momento, con tracklist leggermente diverse da quelle originali.\nPer realizzare questi video musicali sono state impiegate le varie tecniche permesse dall'animazione: in tecnica bidimensionale, tridimensionale, flash, o plastilina; lo stile di disegno impiegato non presenta alcuna omogeneit\u00e0, grazie alle libere interpretazioni dei vari autori che vi hanno lavorato.\nFra gli animatori spiccano i nomi di Bruno Bozzetto, Pierluigi de Mas, Ro Marcenaro e Maurizio Forestieri.\nL'Antoniano riferisce di circa un milione di copie vendute complessivamente.\nPrima edizione.\nVolume 1 (2000).\nIl primo volume \u00e8 uscito nel 2000. Le prime stampe avevano nell'introduzione un jolly, che entra nei titoli delle canzoni. Alla fine, c'\u00e8 il trenino con all'interno i titoli di coda. Le successive ristampe presentano il tema dei prossimi volumi e nuove chiacchere degli strumenti relative a queste canzoni.\nVolume 2 (2001).\nA partire da questo volume, la sigla inizia con i riflettori che si accendono e mostra una band jazz-rock formata da Drumy la batteria, Saxy il sassofono (doppiati da Davide Garbolino) Guity la chitarra (doppiata da Elda Olivieri) e Tasty la tastiera (doppiato da Enrico Maggi) che si uniscono suonando mentre Tasty digita il logo (\"Le canzoni dello Zecchino d'Oro\", nei prossimi volumi e la ristampa del primo volume mostra invece il titolo corretto, \"I cartoni dello Zecchino d'Oro\"). Dopodich\u00e9 il pubblico applaude e loro iniziano a parlare di un argomento a volte divertente e a volte triste che riguarda una canzone, e uno dei 4 strumenti suona un motivo che digita il titolo della canzone in una bolla. Alla fine di un videoclip appare l'autore e successivamente i titoli della canzone (con la stessa musica riprodotta alla fine delle canzoni nel precedente volume) e cos\u00ec via. Alla fine dell'ultima canzone gli strumenti suonano una versione abbreviata della sigla iniziale, seguito dal pubblico che applaude e in seguito appaiono i titoli di coda."}
{"id": "135953", "revid": "1543377", "url": "https://it.wikipedia.org/wiki?curid=135953", "title": "Lingua cornica", "text": "La lingua cornica o cornico (nome nativo \"Kernewek\" o \"Kernowek\") \u00e8 una lingua celtica del ramo brittonico parlata nel Regno Unito, in Cornovaglia.\nDistribuzione geografica.\nAttualmente si stimano a circa 3.000 le persone che conoscono il cornico ad un livello elementare. I parlanti che al censimento del Regno Unito del 2011 hanno indicato il cornico come principale lingua parlata, e quindi ne possono vantare una buona padronanza, risultano 557, 464 dei quali residenti in Cornovaglia.\nClassificazione.\nSecondo \"Ethnologue\", la classificazione della lingua cornica \u00e8 la seguente:\nStoria.\nOriginariamente variet\u00e0 meridionale del brittonico comune, parlato in tutta la Gran Bretagna a sud del Firth of Forth durante l'Et\u00e0 del ferro britannica e l'Epoca romana. A causa dell'espansione anglosassone verso occidente, i Britanni del sud-ovest si trovarono separati dai loro parenti degli attuali Galles e Cumbria. Alcuni studiosi sostengono che questa rottura fosse iniziata dopo la battaglia di Deorham intorno al 557. I dialetti occidentali si evolsero fino a formare la moderna lingua gallese e l'ora estinto cumbrico, mentre il brittonico sud-occidentale si trasform\u00f2 nel cornico e nel bretone, quest'ultimo in seguito all'emigrazione nel continente che costitu\u00ec la moderna Bretagna.\nLa storia della lingua cornica tradizionale viene solitamente articolata in tre periodi, ai quali va aggiunta l'attuale fase di recupero della lingua:\nCornico antico (IX-XII secolo).\nLa zona abitata dai britanni del sud-ovest sub\u00ec una progressiva riduzione a causa dell'espansione del Wessex durante i primi secoli successivi. Durante il periodo del cornico antico (800-1200) la zona di lingua cornica coincise in massima parte con la Cornovaglia moderna; la regione del Devon fu isolata dal Wessex nel 936 e molti abitanti fuggirono in Cornovaglia. All'epoca esisteva ancora poca differenza tra cornico e gallese, e ancora meno tra cornico e bretone; tanto che secondo alcuni studiosi i termini \"cornico antico\" e \"bretone antico\" non indicano altro che distinzioni geografiche di una stessa lingua.\nLe attestazioni del periodo consistono soprattutto in glosse e antroponimi. Degni di nota:\nCornico medio (XIII-XVI secolo).\nLa lingua cornica continu\u00f2 a fiorire durante il periodo cornico medio (1200-1600), raggiungendo il culmine di 39.000 parlanti nel XIII secolo, dopo il quale inizi\u00f2 il declino. Questo periodo forn\u00ec la massima parte della letteratura tradizionale. Furono scritte molte sacre rappresentazioni e molti poemi dai monaci del Glasney College, presso l'abitato di Penryn, allo scopo di istruire la gente circa la Bibbia e i Santi celtici.\nLe attestazioni del periodo pervenute ai nostri giorni sono:\nAd uno stile di transizione (Tudor Cornish) tra il cornico medievale e il cornico pi\u00f9 recente appartengono:\nDurante il regno di Enrico VIII, Andrew Borde scrisse, nella sua opera \"Libro di introduzione alla conoscenza\" del 1542: \"In Cornovaglia ci sono due lingue, una \u00e8 un brutto inglese, e l'altra \u00e8 il cornico. E ci sono molti uomini e donne che non sanno parlare una parola d'inglese, ma solo cornico\".\nQuando il Parlamento inglese approv\u00f2 il \"Decreto di uniformit\u00e0\" del 1549, la popolazione di molte zone della Cornovaglia non parlava n\u00e9 capiva l'inglese. Lo scopo del \"Decreto\" fu quello di sostituire la liturgia in latino con la liturgia in inglese, che i legislatori ben sapevano non fosse\nuniversalmente conosciuto nemmeno nell'intera Inghilterra. Anzich\u00e9 semplicemente vietare il latino, il \"Decreto\" fu strutturato con lo scopo di potenziare l'inglese. Nel 1549 scoppi\u00f2 la Rivolta del Prayer Book, probabilmente sollecitata anche dalla rappresaglia degli inglesi seguita al fallimento dell'Insurrezione della Cornovaglia del 1497; ed anch'essa fu repressa spietatamente: pi\u00f9 di 4.000 persone che avevano protestato contro l'imposizione del Libro delle preghiere comuni in inglese furono massacrati dall'esercito di Edoardo VI. I loro capi furono uccisi, e la popolazione sub\u00ec numerose rappresaglie.\nIl documento dei ribelli rivendic\u00f2 il ritorno alla liturgia precedente, terminando con le parole: \"Noi cornovagliesi (tra cui alcuni di noi che non capiscono una parola d'inglese) assolutamente rifiutiamo questo nuovo inglese\". Edward Seymour, primo duca di Somerset, rispose ai cornovagliesi chiedendo loro perch\u00e9 dovessero sentirsi offesi dalla liturgia in inglese, quando prima era in latino che ugualmente non capivano.\nA causa di molti fattori, tra i quali la perdita di molte vite e l'espansione dell'inglese, la Rivolta del Prayer Book si dimostr\u00f2 un periodo di svolta negativa per la lingua. Alcune ricerche recenti indicano che la stima numerica della popolazione cornica monolingue prima della rivolta fosse gi\u00e0 piuttosto bassa, rendendo il declino ancora pi\u00f9 drastico.\nPeter Berresford Ellis indica gli anni tra il 1550 e il 1650 come un secolo di immenso danno per la lingua, e che il suo declino possa essere fatto risalire a questo periodo. Nel 1680 William Scawen scrisse un saggio che descriveva 16 ragioni per il declino del cornico, tra le quali: la mancanza di un alfabeto cornico tipico, la perdita dei contatti tra la Cornovaglia e la Bretagna, la fine della tradizione delle sacre rappresentazioni, la perdita di molti documenti durante la guerra civile inglese, la mancanza di una Bibbia in cornico, l'ostilit\u00e0 della nobilt\u00e0 locale verso la lingua, lo stretto legame con la contea confinante del Devon di lingua inglese, e l'immigrazione verso la Cornovaglia.\nCornico tardo (XVII-inizio XIX secolo).\nVerso la met\u00e0 del XVII secolo il cornico si ritrov\u00f2 relegato alle penisole occidentali del Penwith e del Kerrier, e la sua trasmissione\nalle nuove generazioni cess\u00f2 quasi del tutto. Richard Carew, nel suo libro del 1602 intitolato \"Survey of Cornwall\", scrisse:\n\"La maggioranza degli abitanti non parla una parola di cornico, ma pochissimi non conoscono l'inglese; tuttavia alcuni tanto fingono, da non volerlo parlare con gli estranei; se incontrandoli per caso gli chiedete una strada, o una qualsiasi informazione del genere, la risposta che vi daranno sar\u00e0 \"Meea navidna caw Zasawzneck\": \"Non parlo inglese\" (o meglio \"Non voglio parlare inglese\")\".\nLe attestazioni del \"cornico tardo\" consistono in brevi scritti di alcuni autori in genere non madrelingua. Rispetto agli scritti medievali ci offrono meno informazioni sulla lingua, ma in compenso sono di natura pi\u00f9 varia. Esse furono scritte seguendo le convenzioni ortografiche dell'inglese dell'epoca, dato che la maggioranza degli scrittori non aveva accesso n\u00e9 ai testi in \"medio cornico\", n\u00e9 alla loro ortografia. L'erudito ricercatore anglo-gallese Edward Lhuyd si serv\u00ec invece di una propria grafia scientifica, sorta di Alfabeto fonetico internazionale ante-litteram, che ha fornito ai \"revivalisti\" le principali informazioni riguardo alla pronuncia del cornico.\nTra gli autori abbiamo tre membri della famiglia Boson: John, Thomas, e soprattutto Nicholas Boson (1624-\"post\" 1670); Edward Lhuyd; William Rowe; William Pryce; Robert Williams. L'ultimo esempio di prosa d'epoca \u00e8 una lettera del pescatore William Bodinar di Mousehole, datata 3 luglio 1776. L'ultimo esempio tramandato \u00e8 la canzone \"Cranken Rhyme\", fornita dall'agricoltore John Davey di Boswednack (1812-1891) e trascritta da J. Hobson Matthews.\nIl lungo processo di arretramento verso ovest che il cornico sub\u00ec dal XIII secolo, quando ancora raggiungeva il fiume Tamar, al XVIII, trov\u00f2 il punto di arrivo con l'estinzione della lingua, avvenuta tra il XVIII secolo e l'inizio del XIX. Nonostante un luogo comune, riportato anche da molte pubblicazioni non dettagliate o non aggiornate, indichi Dolly Pentreath di Mousehole, morta nel 1777, come l'ultima parlante madrelingua, pare ormai certo che un limitato numero di parlanti, alcuni dei quali madrelingua ma per necessit\u00e0 bilingui con l'inglese, sopravvisse oltre quella data fino a portare la lingua nel secolo successivo\nCornico moderno (XX e XXI secolo).\nCome il mannese, il cornico \u00e8 stato oggetto di un recupero nel corso del XX secolo, grazie al lavoro di alcuni intellettuali tra i quali spicca Henry Jenner (1848-1934), considerato il \"padre della lingua cornica moderna\". Gi\u00e0 nel XVIII e nel XIX secolo la lingua ricevette un certo interesse accademico, storico e letterario, specialmente riguardo alla letteratura del medio cornico. Alcuni studiosi tentarono invano di trovare l'\"ultimo parlante nativo\". Furono tenute delle conferenze e si pubblicarono alcuni brevi saggi. L'erudito poliglotta tedesco Georg Sauerwein (1831-1904) scrisse due poesie in cornico gi\u00e0 nel 1861. Ma si considera comunemente il 1904, anno della pubblicazione del libro di Jenner, come il vero avvio al recupero della lingua. Egli, pur prendendo spunti dal cornico di ogni epoca, si bas\u00f2 principalmente sul \"cornico tardo\" e sull'ortografia scientifica di Lhuyd, pur con alcune modifiche. Jenner riusc\u00ec nel suo intento di costituire un movimento per il ripristino dell'idioma, mentre il suo modello di lingua moderna non ebbe seguito.\nCornico unificato.\nRobert Morton Nance (1873-1934), il principale allievo di Jenner, con la pubblicazione nel 1929 del libro \"Cornish for All\" (Il cornico per tutti), present\u00f2 un modello di lingua e di ortografia basato sul \"cornico medio\"; al quale, pur prendendo anch'egli spunti da ogni epoca, decise di dare una fisionomia ancora pi\u00f9 arcaicizzante, eliminando per es. molte forme verbali ottenute con verbi ausiliari privilegiando le forme desinenziali, e scartando i vocaboli di origine inglese ricorrendo a volte a prestiti dal bretone o dal gallese; inoltre pubblic\u00f2 tutta la letteratura tradizionale riscritta nel proprio \"standard\". Questo \"cornico unificato\" costitu\u00ec l'unica versione della lingua disponibile per circa mezzo secolo.\nCornico comune.\nIl cornico \"unificato\" non riusc\u00ec a vincere l'indifferenza, o a volte l'opposizione, del mondo accademico. Gli scrittori Tim Saunders e Rod Lyon proposero ciascuno un tentativo di riforma, ma ambedue non ebbero seguito. Ken George nel 1986, con la sua tesi di laurea ed il volume da essa ricavato propose una completa revisione del modello \"unificato\", alla quale diede il nome di \"cornico comune\". Si bas\u00f2 sempre sul cornico medievale e mantenne le idee di base di Morton Nance riguardo al lessico e alla grammatica; ma ne modific\u00f2 la fonologia e le applic\u00f2 un'ortografia fonetica usando soluzioni grafiche a volte non medievali e a volte non corniche. L'allora unico comitato regolatore della lingua, il \"Cornish Language Board\", decise nel 1987 di adottare come forma ufficiale il \"cornico comune\". Ma ci\u00f2 aument\u00f2 i dissensi all'interno del movimento.\nCornico neo-tardo.\nPoco dopo la decisione votata dal comitato in favore della lingua \"comune\", Richard Gendall si ritir\u00f2 dal gruppo \"ufficiale\" e present\u00f2 un proprio modello di lingua, denominato \"Modern Cornish\" o \"Late Cornish\". Si bas\u00f2 sugli scritti del periodo pi\u00f9 recente della lingua, che presentano in genere una grammatica semplificata con un minore uso delle forme desinenziali dei verbi, e un'ortografia basata su quella dell'inglese moderno. Il comitato regolatore, da lui costituito, di questo stile di lingua \u00e8 il \"Cussel an Tavas Kernuak\" (Consiglio della lingua cornica).\nCornico unificato rivisitato.\nNel 1995 il professor Nicholas J.A. Williams pubblic\u00f2 il volume \"Cornish Today\", nel quale rilanci\u00f2 il cornico \"unificato\", sostenendo che fosse il pi\u00f9 accettabile dei tre stili esistenti. Ne propose una revisione in ogni suo aspetto, ma moderata. E in una direzione del tutto diversa da quella intrapresa da Ken George, pur avvalendosi dello stesso materiale disponibile; in particolare, da parte di Williams, della letteratura in prosa \"Tudor\" di John Tregear, non ancora scoperta quando Morton Nance era in piena attivit\u00e0. Il comitato regolatore del cornico \"unificato\", tanto per chi segue le modifiche di Nicholas Williams quanto per chi si attiene al modello \"classico\" di Morton Nance, \u00e8 denominato \"Agan Tavas\" (La nostra lingua).\nI \"dialetti\" contemporanei.\nIl risultato \u00e8 che oggi la lingua cornica presenta una del tutto singolare divisione in tre dialetti, o quattro se si considerano separati lo stile unificato \"classico\" e quello \"rivisitato\". Una dialettizzazione non basata sulla zona di residenza dei parlanti, come avviene per le lingue tramandatesi in modo naturale; e nemmeno sulla loro zona di provenienza, come avviene per un'altra lingua riportata in vita quale l'ebraico d'Israele. Le variet\u00e0 del cornico si basano invece sulle differenti idee riguardo alle soluzioni linguistiche da adottare.\nCornish Language Partnership.\nQueste variet\u00e0 non impediscono la reciproca comprensione, ma la presenza di pi\u00f9 ortografie avrebbe ostacolato la pratica della lingua nell'uso scolastico e nelle istituzioni pubbliche; tanto pi\u00f9 che nessuna di queste varianti aveva ottenuto un ampio consenso. In seguito al riconoscimento del cornico nella Parte II della \"Carta europea per le lingue regionali o minoritarie\", e la conseguente fondazione dell'associazione sopradialettale \"Cornish Language Partnership\" (Associazione della lingua cornica), venne ancora pi\u00f9 sentita la necessit\u00e0 di un accordo. Quindi la \"Partnership\" inizi\u00f2 la ricerca di una forma standard.\nNel 2007 fu organizzata una \"Cornish Language Commission\" (Commissione per la lingua cornica) composta da sociolinguisti e linguisti esterni alla Cornovaglia, per lo studio delle quattro variet\u00e0; cos\u00ec da stabilire quale di queste fosse la pi\u00f9 adatta, o se fosse il caso di crearne una nuova. Due gruppi proposero ortografie di compromesso:\nGli studiosi coinvolti conclusero che le quattro ortografie fossero troppo in competizione perch\u00e9 una potesse venire scelta come standard, e che quindi fosse necessaria un'ortografia di compromesso che tutti i gruppi potessero accettare.\nStandard Written Form.\nLa CLP, in una riunione del 9 maggio 2008 nella quale furono presenti i rappresentanti di ciascuno dei quattro gruppi, stabil\u00ec che la costruzione della \"Standard Written Form\" (Forma scritta standard) fosse l'obiettivo prioritario. La maggioranza accett\u00f2, nonostante reazioni diverse da parte di vari membri di ciascun gruppo. La decisione fu ratificata e il 19 maggio 2008 fu annunciata la conclusione dell'accordo. Eric Brooke, presidente della CLP, disse: Il quarto e finale ritocco alla SWF fu concluso il 30 maggio 2008. Tale rimase fino all'ultimo emendamento del 2013.\nIl 17 giugno 2009 i \"Bardi\" del \"Gorseth Kernow\" (il festival della lingua cornica), sotto la guida del \"Grande Bardo\" Vanessa Beeman \"(\"Gwenenen\", Ape)\", adottarono a grande maggioranza, e dopo due decenni di dibattiti, la SWF per le cerimonie e la corrispondenza; mentre in precedenza veniva sempre adottata l'ortografia del cornico \"unificato\".\nKernowek Standard.\nSi tratta di un insieme di proposte per la revisione della SWF. \u00c8 basato su un gruppo di proposte iniziali per la SWF (chiamato \"Kernowak Standard\" e ora denominato \"KS1\"), studiate da un gruppo detto \"UdnFormSkrefys\". Dopo la pubblicazione delle precisazioni alla SWF alcuni membri del gruppo, tra i quali Nicholas Williams, Neil Kennedy e Michael Everson, fondarono un nuovo gruppo chiamato \"Spellyans\", con lo scopo di individuare le imperfezioni e proporne le soluzioni quando la SWF sarebbe stata revisionata nel 2013. Quest'ultima revisione accett\u00f2 solo in piccola parte le proposte di \"Spellyans\". \nTuttavia questa nuova proposta di ortografia, dopo essere stata emendata e denominata \"Kernowek Standard\" o \"KS\", \u00e8 stata adottata in alcuni libri, tra i quali la prima Bibbia completa in cornico\ned una grammatica esauriente della lingua cornica.\nGrammatica.\nLa grammatica del cornico corrisponde generalmente a quella delle altre lingue celtiche moderne, o della maggior parte di esse:\nMolte di queste regole, escluse le mutazioni, presentano curiose analogie con le lingue semitiche."}
{"id": "135957", "revid": "112848393", "url": "https://it.wikipedia.org/wiki?curid=135957", "title": "Traceroute", "text": "In informatica si definisce traceroute un software, scritto in qualunque linguaggio, che si occupa di ricavare il percorso seguito dai pacchetti sulle reti informatiche, ovvero l'indirizzo IP di ogni router attraversato per raggiungere il destinatario. Il termine traceroute indica, oltre al programma, anche il percorso restituito dall'applicazione stessa. Identiche operazioni vengono effettuate con il comando \"ping\".\nDescrizione.\nIl campo TTL.\nQuesta applicazione sfrutta una particolare caratteristica del protocollo IP, ovvero il campo del datagramma TTL (\"time to live\"), anche detto (\"hop limit\") cio\u00e8 limite di salti. Questo campo specifica il numero degli apparati di rete che il pacchetto potr\u00e0 attraversare prima di essere dichiarato \"scaduto\".\nIl funzionamento di questo campo \u00e8 semplice: ogni router che riceve il pacchetto, prima di inviarlo nuovamente, diminuisce il campo di un'unit\u00e0. Se si accorge che il campo ha assunto il valore 0, invia al mittente del pacchetto un messaggio di errore ICMP specificando l'indirizzo del router che l'ha generato.\nFunzionamento.\nUn'applicazione traceroute, quindi, invia un pacchetto al destinatario di cui si vuole ricavare il percorso di traceroute con il campo TTL impostato ad 1. Il primo router che lo ricever\u00e0, constatando che il campo TTL ha raggiunto lo 0, invier\u00e0 un errore al mittente (ICMP Time Exceeded). L'applicazione memorizzer\u00e0 l'indirizzo IP del primo router, quindi invier\u00e0 un nuovo pacchetto con TTL impostato a 2. L'operazione verr\u00e0 ripetuta finch\u00e9 il pacchetto non sar\u00e0 arrivato al destinatario, che invier\u00e0 un ICMP Echo Reply.\nAlla fine l'applicazione avr\u00e0 ottenuto la lista degli indirizzi IP dei router su cui hanno transitato i pacchetti.\nCalcolando anche il tempo trascorso tra l'invio di un pacchetto e l'arrivo del corrispondente messaggio di errore \u00e8 possibile anche verificare la velocit\u00e0 di risposta dei router.\nIl primo indirizzo IP fornito \u00e8 quello del nodo client, che invia il pacchetto di prova. Questo risulta utile ad esempio nelle connessioni ad un proxy server, per visualizzare il proprio IP."}
{"id": "135959", "revid": "86599", "url": "https://it.wikipedia.org/wiki?curid=135959", "title": "55 Pandora", "text": "55 Pandora \u00e8 un asteroide della fascia principale del diametro medio di circa 66,7\u00a0km. Scoperto nel 1858, presenta un'orbita caratterizzata da un semiasse maggiore pari a e da un'eccentricit\u00e0 di 0,1436023, inclinata di 7,18093\u00b0 rispetto all'eclittica.\nL'asteroide \u00e8 dedicato a Pandora, nella mitologia greca la prima donna del genere umano, custode del vaso che conteneva tutti i mali del mondo.\nIl nome fu suggerito dalla vedova di Charles Edward Dudley (senatore ed ex sindaco di Albany, a cui fu dedicato l'osservatorio completato nel 1856 e da cui avvenne la scoperta) e ben si adattava alle polemiche e alle difficolt\u00e0 iniziali che accompagnarono la messa in funzione dell'impianto.\nIl nome \"Pandora\" \u00e8 stato usato anche per una luna di Saturno."}
{"id": "135960", "revid": "14214", "url": "https://it.wikipedia.org/wiki?curid=135960", "title": "La Signora in Giallo", "text": ""}
{"id": "135962", "revid": "28930", "url": "https://it.wikipedia.org/wiki?curid=135962", "title": "Sviluppo di Taylor", "text": ""}
{"id": "135964", "revid": "125195547", "url": "https://it.wikipedia.org/wiki?curid=135964", "title": "James Van Der Beek", "text": "Biografia.\nNato in una famiglia benestante di lontana origine olandese, il padre Jim Van Der Beek era un giocatore di baseball professionista, che aveva militato anche nei Los Angeles Dodgers, mentre la madre Melinda Van Der Beek era una ballerina di Broadway. Inizi\u00f2 a recitare a soli tredici anni, interpretando il personaggio di Danny Zuko nella produzione teatrale di Grease, presso la sua citt\u00e0 natale. Nel 1993 fece dei provini a New York e partecip\u00f2 agli spettacoli off-Broadway \"Finding the Sun\" e \"Shenandoah\" (1994). Inoltre, gi\u00e0 nel 1986 aveva lavorato al doppiaggio di Laputa - Castello nel cielo, dando la voce al protagonista maschile Pazu.\nPoco dopo si iscrisse all'universit\u00e0 Cheshire Academy e continu\u00f2 a recitare in numerosi spettacoli scolastici. Successivamente pass\u00f2 alla Drew University, in cui ottenne una borsa di studio che gli permise per molto tempo i trasferimenti necessari per raggiungere i set cinematografici. Il suo esordio al cinema avvenne nel 1995 con \"Angus\", ma la sua carriera ebbe un decollo solo nel 1998, allorch\u00e9 egli ebbe la parte principale nella serie tv adolescenziale \"Dawson's Creek\" nel ruolo del protagonista, Dawson Leery. Per poter prendere parte senza distrazioni alla serie decise di lasciare l'universit\u00e0, anche se progetta di ritornarvi al fine di completare la sua educazione.\nNel 2011 \u00e8 stato il protagonista del video musicale \"Blow\" di Ke$ha. Nello stesso anno entra a far parte del cast principale della serie televisiva \"Non fidarti della str**** dell'interno 23\" insieme a Krysten Ritter e Dreama Walker. La serie \u00e8 trasmessa negli Stati Uniti sul canale ABC dall'11 aprile 2012 al 15 gennaio 2013. Nel 2014 \u00e8 entrato nel cast fisso della serie \"\", interpretando il ruolo di Elijah Mundo.\nVita privata.\nDal 5 luglio 2003 fino al giugno 2009 \u00e8 stato sposato con l'attrice Heather Ann McComb. Il 1\u00ba agosto 2010 ha sposato Kimberly Brook, da cui ha avuto sei figli.\nFilmografia.\nTelevisione.\nJames ha inoltre preso parte a dei pilot televisivi che per\u00f2 non vennero ordinati per diventare serie tv: \"Three\" (2005), \"Sex, Power, Love &amp; Politics\" (2006), \"Football Wives\" (2007), \"Eva Adams\" (2009), \"Sea Oak\" (2017).\nDoppiatori italiani.\nNelle versioni in italiano dei suoi film, James Van Der Beek \u00e8 stato doppiato da:"}
{"id": "135972", "revid": "446353", "url": "https://it.wikipedia.org/wiki?curid=135972", "title": "Luigi Cadorna", "text": "Figlio del generale Raffaele Cadorna, divenne capo di Stato maggiore generale nel 1914 dopo l'improvvisa morte del generale Alberto Pollio e diresse le operazioni del Regio Esercito nella prima guerra mondiale dall'entrata dell'Italia nel conflitto, il 24 maggio 1915, alla disfatta di Caporetto.\nCadorna, dopo aver formato e armato un grande esercito, senza per\u00f2 aver avuto modo di comprenderne appieno tutti i punti di forza e debolezza, concep\u00ec in termini quasi assoluti il proprio comando, ispirandosi a principi di rigidit\u00e0 e dura disciplina. A ci\u00f2 aggiunse un elevato senso del dovere che tutto sacrificava all'ottenimento della vittoria. In quest'ottica, pur non mancando di alcune intuizioni tattico-strategiche, fu essenzialmente un convinto sostenitore dell'assalto frontale a oltranza per mettere a dura prova il nemico asburgico, nonostante ci\u00f2 comportasse perdite enormi di uomini anche per l'esercito italiano.\nDi conseguenza, per oltre due anni continu\u00f2 a sferrare durissime e sanguinose \"spallate\" contro le munite linee difensive austro-ungariche sull'Isonzo e sul Carso, ottenendo modesti risultati di avanzamento territoriale. Nel 1916 ebbe il momento di maggior gloria militare, quando l'esercito italiano, arrestata la strafexpedition, occup\u00f2 Gorizia. Sull'onda di questi eventi, Cadorna accentr\u00f2 ancor di pi\u00f9 nella sue mani la condotta della guerra e inaspr\u00ec la sua fermezza. In particolare introdusse tramite ordinanza, nel novembre, il ricorso alla decimazione, pratica risalente all'antica Roma e assolutamente non prevista dal codice penale militare, atto che fu disapprovato con fermezza anche dalla Commissione d'inchiesta di Caporetto che la defin\u00ec un \u00abprovvedimento selvaggio, che nulla pu\u00f2 giustificare\u00bb.\nAltre circolari di Cadorna sul fronte disciplinare cambiarono completamente il modus operandi dell'esercito: se all'inizio della guerra vigeva la prassi di pubblicizzare in tutto l'esercito l'esonero degli ufficiali superiori per manifesta incapacit\u00e0 di comando e di rendere noti i nominativi dei militari che avevano disertato, nel 1916 e 1917 si iniziarono a diramare ordini del giorno che additavano ad esempio ufficiali che avevano fatto sparare contro militari sbandati o che mettevano all'indice ufficiali colpevoli di non aver saputo mantenere salda la disciplina dei propri reparti:\nNonostante ulteriori vittorie nel 1917, il crescendo di spietata disciplina, eccessiva rigidit\u00e0, e massacranti offensive imposte alle sue truppe, contribu\u00ec con altri fattori al drammatico crollo di Caporetto, frutto dell'offensiva austro-tedesca del 24 ottobre, che lo colse di sorpresa e costrinse a battere in ritirata fino alla linea del Piave, mantenuta, nel caos creatosi anche in termini di comando, solo grazie alla ritrovata tenacia dei soldati italiani. Ritenuto responsabile della disfatta, da lui invece attribuita alla scarsa combattivit\u00e0 di alcuni reparti, venne sostituito dal generale Armando Diaz. Luigi Cadorna rimane una figura discussa e controversa della prima guerra mondiale e della storia d'Italia.\nBiografia.\nGli esordi.\nFiglio del generale Raffaele Cadorna, nel 1860 fu avviato dal padre agli studi militari: dapprima alla Scuola militare \"Teuli\u00e9\" di Milano e cinque anni dopo all'Accademia Reale di Torino, venendo nominato sottotenente nell'arma d'artiglieria nel 1868. Nel 1867 fu ammesso come allievo nella neonata Scuola di Guerra di Torino. Nel 1870, in forza al 2\u00ba Reggimento d'artiglieria, partecip\u00f2 alle brevi operazioni militari contro Roma nel corpo di spedizione comandato dal padre. Capitano nel 1880, nel 1883 venne promosso al grado di maggiore e assegnato allo Stato Maggiore del Corpo d'armata del generale Pianell. In seguito assunse la carica di capo di Stato Maggiore del comando divisionale di Verona. Nel 1889 convol\u00f2 a nozze con Maria Giovanna Balbi dei marchesi Balbi di Genova. Nel 1892, promosso colonnello, ottenne il primo incarico operativo in qualit\u00e0 di comandante del 10\u00ba Reggimento bersaglieri, mettendosi in evidenza per la sua rigorosa interpretazione della disciplina militare e per il frequente ricorso a dure sanzioni che gli costeranno anche richiami scritti dai suoi superiori.. Fu tuttavia particolarmente apprezzato (note caratteristiche) dai generali Pianell e Baldissera che erano quelli che godevano di maggiore riconoscimento nell'Esercito quanto a capacit\u00e0.\nDurante le manovre del maggio 1895, sempre al comando del 10\u00ba Reggimento, ebbe modo di puntualizzare per la prima volta quei princ\u00ecpi tattici che costituirono poi la base della sua incrollabile fede nell'offensiva a oltranza. Nel 1896, abbandonati gli incarichi operativi, assunse la carica di capo di Stato Maggiore del Corpo d'armata di Firenze; durante la licenza del Comandante Gen. Morra, questi fu sostituito dal Principe Ereditario (poi V.E. III) che gli disse: \"Un ufficiale intelligente come lei dovrebbe essere fatto subito generale\". Nel 1898, con la promozione a tenente generale, entr\u00f2 a far parte della ristretta cerchia degli alti ufficiali dell'esercito. La sua ascesa, bench\u00e9 lenta, si dimostr\u00f2 costante a dispetto delle numerose sue recriminazioni nei confronti di un presunto ostruzionismo da parte dei superiori. Nello stesso anno dovette affrontare il primo smacco, quando, resosi disponibile l'incarico di ispettore generale degli Alpini, gli venne preferito il generale Hensch. Nel 1900 incapp\u00f2 in un secondo insuccesso: abbandonato il generale Alberto Cerruti il comando della Scuola di Guerra, si vide scavalcato dal generale Luigi Zuccari; a Cadorna fu invece assegnato il comando della Brigata \"Pistoia\", allora di stanza a L'Aquila, che tenne per i successivi quattro anni: a quel periodo risale la compilazione di un manuale dedicato ai metodi d'attacco delle fanterie, in cui Cadorna ebbe modo di ribadire la propria fiducia nelle tattiche offensive, allora in gran voga nell'esercito.\nNel 1905 assunse il comando della divisione militare di Ancona e nel 1907 fu a capo della divisione militare di Napoli con il grado di tenente generale, giungendo infine ai massimi vertici delle forze armate. Nello stesso anno venne fatto per la prima volta il suo nome come possibile successore del generale Tancredi Saletta, che godeva di pessima salute, alla suprema carica di capo di Stato Maggiore dell'esercito. Ma l'anno successivo, abbandonato infine il Saletta l'incarico, Cadorna si vide preferire il generale Alberto Pollio: a questo ribaltamento non furono sicuramente estranei n\u00e9 i proclamati sentimenti di ostilit\u00e0 di Cadorna nei confronti dell'allora capo del governo Giovanni Giolitti, n\u00e9 tantomeno una lettera che il 9 marzo egli aveva inviato a Ugo Brusati, primo aiutante del Re e fratello di quel Roberto Brusati, futuro comandante della 1\u00aa Armata, che nel 1916 sarebbe stato destituito proprio da Cadorna prima della battaglia degli Altipiani.\nIn risposta a sondaggi di Brusati sulle future intenzioni di Cadorna dopo ottenuto l'incarico, e in particolar modo riguardo al mantenimento delle prerogative del Re (formalmente comandante in capo dell'esercito), sul cui rispetto si voleva evidentemente ottenere formale assicurazione, con scarso spirito diplomatico ma onest\u00e0 intellettuale e morale egli replic\u00f2 sostenendo il principio dell'unicit\u00e0 e indivisibilit\u00e0 del comando: in tale circostanza, bench\u00e9 i poteri del sovrano fossero sanciti dallo Statuto Albertino, Cadorna si dimostr\u00f2 deciso a chiarire come, a suo parere, la responsabilit\u00e0 del comando dell'esercito spettasse de facto al solo capo di Stato Maggiore.\nBench\u00e9 con le sue dichiarazioni egli fosse allora consapevole di essersi estromesso dalla partita con le proprie mani, la nomina di Pollio inaugur\u00f2 una stagione di rapporti difficili fra le due alte personalit\u00e0, destinata a concludersi soltanto nel 1914, con la morte di quest'ultimo. All'amarezza di Cadorna per essersi visto preferire il collega (inviso in certi ambienti per le umili origini, figlio di un ex capitano dell'esercito borbonico) si aggiungevano stridenti contrasti di natura dottrinale, laddove alla rigida impostazione offensivistica del pensiero tattico cadorniano il nuovo capo di Stato Maggiore contrapponeva concezioni operative improntate a maggiore flessibilit\u00e0, e fondate sulla consapevolezza del ruolo dell'artiglieria e delle armi da fuoco moderne sul campo di battaglia. Cadorna prosegu\u00ec comunque nella carriera, e nel 1911 assunse il comando del Corpo d'armata di Genova.\nL'anno successivo scoppiava il conflitto con l'Impero ottomano e, bench\u00e9 Cadorna rappresentasse il candidato \"in pectore\" per il comando di un corpo d'armata destinato al servizio oltremare, nella conduzione delle operazioni militari in Libia gli venne preferito il generale Carlo Caneva. Cadorna, alla soglia dei sessantuno anni, non aveva ancora ricevuto alcun comando operativo su teatro di guerra: tale ritardo si sarebbe tuttavia rivelato per lui vantaggioso, poich\u00e9 pot\u00e9 presentarsi alla prova del primo conflitto mondiale vantando una carriera esente dagli insuccessi che avevano costellato la recente storia delle armi italiane, dalla campagna d'Abissinia culminata con la disfatta di Adua, sino alle sanguinose e dispendiose operazioni militari contro la guerriglia libica (piegata soltanto nel 1934).\nCapo di stato maggiore.\nLa mattina del 1\u00ba luglio 1914 moriva improvvisamente il generale Alberto Pollio, stroncato da un infarto. Pochi giorni prima, il 28 giugno, Gavrilo Princip aveva assassinato a Sarajevo l'arciduca ereditario Francesco Ferdinando e la consorte Sophie Chotek. Il 27 luglio successivo il Re Vittorio Emanuele III, su indicazione del generale Baldissera, offr\u00ec la carica a Cadorna: questi pose la condizione, allo scopo di non ripetere gli errori delle guerre risorgimentali, di dipendere, gerarchicamente e istituzionalmente, soltanto dal Re e non dal governo. Il Re accett\u00f2 dicendogli \u00abla mia autorit\u00e0 servir\u00e0 soltanto a farla obbedire da tutti\u00bb. Cadorna prendeva quindi possesso dell'ufficio di capo di stato maggiore. Il 23 luglio l'Impero austro-ungarico aveva consegnato il proprio ultimatum alla Serbia, innescando una reazione a catena che, dopo il dipanarsi di una serie di crisi diplomatiche e contromosse politico-militari, port\u00f2 in poche settimane allo scoppio della Prima guerra mondiale.\nL'esercito che il generale ereditava dal proprio predecessore stava affrontando un difficile periodo di transizione: al processo di ammodernamento, rallentato significativamente dalle scarse capacit\u00e0 industriali del Paese, si aggiungeva il dispendio di materiali richiesto dalla campagna libica e il relativo stravolgimento organizzativo e logistico provocato dall'approntamento del consistente corpo di spedizione: nel 1914, ovvero a due anni dall'ufficiale conclusione delle ostilit\u00e0, i uomini inizialmente inviati erano saliti a , insufficienti comunque per venire a capo dello stato di guerriglia che travagliava il nuovo possedimento coloniale italiano..\nLa preparazione della guerra.\nCadorna secondo quanto previsto dal trattato della Triplice Alleanza, cominci\u00f2 a organizzare l'esercito per l'intervento contro la Francia, a causa della assoluta mancanza di comunicazioni tra politici e militari non fu informato del fatto che il governo stava studiando la possibilit\u00e0 di abbandonare i suoi attuali alleati.\nIl 31 luglio, lo stesso giorno in cui il gabinetto decise la neutralit\u00e0 Cadorna invi\u00f2 al Re il suo piano di guerra che contemplava lo spiegamento di un intero corpo d'armata a fianco della Germania contro i francesi, piano che venne approvato da Vittorio Emanuele il 2 agosto, mentre contemporaneamente veniva proclamata la neutralit\u00e0.\nCadorna nel momento in cui l'Italia rinunciava ai suoi obblighi nei confronti degli alleati comincio a incoraggiare il ministro degli affari esteri Antonino Patern\u00f2 Castello di San Giuliano a intervenire immediatamente contro l'Austria sfruttando la situazione del momento che vedeva gli eserciti asburgici impegnati a combattere nei fronti orientali e in Serbia, le richieste si protrassero per tutto il mese di agosto.\nLa confusionaria situazione politica non mise nessuno in allerta sulle prese di posizione del Capo dello Stato Maggiore dell'esercito che nell'arco di poche ore in base agli accadimenti politici erano radicalmente cambiate sempre senza nessuna valutazione delle proprie forze in campo.\nAgli inizi di ottobre del 1914 Cadorna incarica il generale Vittorio Zupelli di preparare l'esercito ad una guerra ormai prossima. Nelle intenzioni di Zupelli vi era il disegno di rendere operativi e armati entro la tarda primavere del 1915 1.400.000 uomini.\nSalandra e Sonnino avviarono trattative che avrebbero portato al Patto di Londra (si richiamava il carattere difensivo del trattato e il mancato avvertimento dell'Austria-Ungheria dell'invasione della Serbia, nei confronti dell'Italia). Avviati il 4 marzo, i negoziati si protrassero sino al 26 aprile, mentre l'incertezza che regnava allora nei circoli politico-diplomatici, conseguenza di una condotta improntata a simili criteri opportunistici, determin\u00f2 un significativo ritardo nell'emanazione dei primi ordini di mobilitazione.\nQuest'ultima fu infatti avviata, e in forma parziale, soltanto il 1\u00ba marzo, mentre la vaghezza delle direttive politiche e l'assenza di un efficace spirito di collaborazione (manc\u00f2 completamente la mediazione del Re) fra governo e vertici militari spinse lo stato maggiore, nella persona di Cadorna, ad accelerare di propria iniziativa i preparativi di guerra. Come accaduto quasi un anno prima in occasione dello scoppio della guerra sugli altri fronti, i provvedimenti militari finirono per forzare la mano alla politica, spingendo infine il gabinetto Salandra a contrarre accordi vincolanti con le potenze dell'Intesa, che prevedevano la dichiarazione di guerra da parte dell'Italia all'Impero austro-ungarico entro un mese dalla ratifica degli accordi.\nDopo le prime disposizioni per una mobilitazione parziale segreta il 23 aprile, il 4 maggio con l'uscita dell'Italia dalla triplice Alleanza viene avviata la mobilitazione generale nella prospettiva di scendere in guerra contro l'Austria-Ungheria entro il giorno 26 dello stesso mese.\nLa prima guerra mondiale.\nL'inizio delle ostilit\u00e0.\nGiunta la guerra, ottenuta dal governo una libert\u00e0 d'azione che non aveva confronti con quelle dei suoi colleghi della Triplice intesa\nIl 23 aprile 1915 Cadorna inizio la mobilitazione parziale e segreta dell'esercito, 8 corpi d'armata su 14 vennero messi sul piede di guerra e subito dopo i 6 rimanenti, ancora prima che il governo ordinasse la mobilitazione generale l'esercito sarebbe stato in grado di invadere l'Austria entro la fine di maggio.\nL'avvio delle operazioni militari si ebbe il 23 maggio, le forze in campo di Cadorna erano impressionanti, 35 divisioni di fanteria, 9 divisioni di milizia territoriale, 4 divisioni a cavallo e una divisioni di fanteria speciale dei Bersaglieri, 52 battaglioni di Alpini,14 battaglioni di genieri, diversi battaglioni di Carabinieri e Guardie di finanza. L'artiglieria contava 467 batterie e quasi 2000 pezzi tra cannoni e obici.\nSecondo i piani di Cadorna la 2\u00aa e la 3\u00aa armata avrebbero sfondato facilmente le deboli difese austriache per poi avanzare rapidamente verso Lubiana e da qui minacciare direttamente Vienna.\nLe forze vennero fatte avanzare lentamente verso il corso dell'Isonzo contro una debole resistenza subito dopo il confine. I combattimenti si accesero solamente con il completamento della radunata a met\u00e0 giugno e la spinta offensiva voluta da Cadorna raggiunse il suo apice fra il 25 e il 30.\nDopo alcuni scacchi iniziali, costati pesanti perdite, il 16 giugno il Monte Nero venne conquistato da un fulmineo assalto di sei battaglioni di alpini mentre le restanti vette rimasero in mano austriaca.\nQuello stesso giorno il generale Pietro Frugoni ordin\u00f2 la sospensione delle operazioni offensive della 2\u00aa Armata contro Plava, posizione che sarebbe stata nuovamente teatro di ferocissimi combattimenti durante la seconda e la terza battaglia dell'Isonzo. Con l'ordine di Frugoni si esauriva cos\u00ec la prima fase dell'offensiva, che secondo i resoconti ufficiali era gi\u00e0 costata all'esercito perdite per uomini fra morti e feriti, quantunque oggi si tenda a ritenere che queste ammontassero ad almeno il doppio.\nIl 23 e il 28 maggio il Comando Supremo si installa provvisoriamente a Fagagna presso Villa Volpe per poi trasferirsi a giugno a Udine nel Liceo classico Jacopo Stellini, Cadorna si circonda di uno stretto gruppo di subalterni che chiamer\u00e0 \"il mio piccolo Stato Maggiore\" composto da Roberto Bencivenga, Ugo Cavallero, Pietro Pintor, Tommaso Gallarati Scotti e Camillo Casati, un gruppo di \"aiutanti \" come li definir\u00e0 su pi\u00f9 di una lettera lo stesso generale che al pari di tutti gli ufficiali del Comando Supremo non contavano nulla. Cadorna non voleva accanto a s\u00e9 nessuno che potesse dargli ombra e con cui condividere le opinioni, come ebbe modo di scrivere il generale Giuseppe Ettore Vigan\u00f2 nelle sue memorie.\nIl comportamento dei generali comandanti delle grandi unit\u00e0 non fu all'altezza della situazione: l'avanzata fu condotta con troppa cautela, tanto che Cadorna destitu\u00ec il comandante della cavalleria. D'altro canto Cadorna pensava che buona parte dei generali, selezionati durante il tempo di pace, fossero inadatti alle esigenze belliche.\nLa battaglia degli Altipiani.\nSin dall'inizio della guerra la 1\u00aa armata italiana, schierata lungo il fronte trentino al comando del generale Roberto Brusati che per tutta l'estate e l'autunno del 1915 mantenne una sostenuta spinta offensiva su tutto il fronte dal Pasubio alla Valsugana.\nA partire dal febbraio del 1916, il comando della 1\u00aa armata segnal\u00f2 una crescente concentrazione di truppe nemiche nel settore, si trattava della cosiddetta \"Strafexpedition\" del maresciallo Conrad, il generale Brusati, come segnaler\u00e0 il generale Roberto Bencivenga, continuava ad accentuare lo schieramento offensivo e decideva di fare la massima resistenza sulle posizioni avanzate. Brusati chiese dei rinforzi, e Cadorna gli mise a disposizione cinque divisioni che furono schierate in posizione avanzata.\nAlla fine di aprile 1916 Cadorna durante una ispezione delle linee della 1\u00aa armata rilev\u00f2 lo sbilanciamento in avanti dello schieramento, e le ulteriori linee difensive previste e da lui richieste dietro la prima linea erano praticamente inesistenti, tuttavia ignorando completamente le notizie dell'ammassamento di truppe sul confine e i piani di attacco rilevati dai disertori austriaci., non ordin\u00f2 il ripiegamento dell'esercito dalle posizioni avanzate a quelli retrostanti e non concessi rinforzi.\nCadorna continuo ad ignorare ogni notizia che non avvalorava le sue intuizioni, il maggiore Tullio Marchetti dell'ufficio informazioni della 1\u00aa armata inviava giornalmente dati sull'imminente attacco, i disertori che descrissero minuziosamente condizioni strategiche, l'ammontare e la disposizione delle forze in campo, lo stesso Cesare Battisti per mettere sull'avviso Cadorna ottennero nessun risultato.\nL'8 maggio rispose alle insistenze del generale Brusati che rinnovava gli allarmi su un imminente attacco togliendogli il comando, reo agli occhi di Cadorna di mancare di fiducia e di essersi fatto prendere dal panico, viene sostituito con il generale Guglielmo Pecori Giraldi.\nQuella che sarebbe passata alla storia come battaglia degli Altipiani aveva l'ambizioso obiettivo di sfruttare il saliente trentino che, profondamente incuneato nel territorio italiano, minacciava alle spalle lo schieramento isontino ove era attestata la massima parte dell'esercito italiano. Partendo dagli altopiani di Folgaria e Lavarone le forze austro-ungariche si lanciarono all'assalto il 15 maggio 1916, dopo una lunga serie di rinvii determinati dalle avverse condizioni meteorologiche. I risultati immediati furono incoraggianti per lo scarso valore difensivo (linee soggette al fuoco della potente artiglieria austriaca) dello schieramento italiano: durante i primi giorni l'offensiva port\u00f2 alla conquista di Arsiero e Asiago, due importanti punti d'accesso alle pianure meridionali, e alla cattura di prigionieri e 300 cannoni..\nIl 25 maggio viene forma la 5\u00aa Armata, concentrando uomini fra Vicenza e Padova e assegnandone il comando al generale Frugoni.\nNei piani di Cadorna tale forza era destinata a fronteggiare gli austriaci qualora questi fossero sboccati in pianura (situazione strategicamente favorevole agli italiani perch\u00e9 gli attaccanti si sarebbero trovati con linee di comunicazione lunghe, difficili da percorrere e facili da interrompere in corrispondenza della strozzatura tra il M. Altissimo e il Pasubio), ma una simile minaccia non si materializz\u00f2, dal momento che anche nel settore di massima penetrazione, quello dell'Altopiano di Asiago, l'offensiva austriaca venne arginata gi\u00e0 entro i primi quindici giorni di giugno.\nLe forze austro-ungariche continuarono a riscuotere una serie di successi tattici minori, ma l'irrigidimento della difesa italiana, e nel contempo l'allungamento delle linee di comunicazione e il previsto sovraccarico della limitata rete logistica di cui Conrad poteva disporre in Trentino fecero sfumare l'agognata prospettiva di uno sfondamento strategico. L'offensiva Brusilov, scatenata infine in Galizia, determin\u00f2 la definitiva cessazione di qualsiasi movimento offensivo e il rapido ridispiegamento a est delle principali grandi unit\u00e0 impegnate nell'offensiva.\nNon appena Cadorna valut\u00f2 che l'attacco austriaco non avrebbe avuto successo, trasport\u00f2 con tutti i mezzi disponibili (ferrovie e ruotati) le forze a sua disposizione sul fronte di Gorizia sorprendendo gli austriaci. La citt\u00e0 pot\u00e9 cos\u00ec essere conquistata facilmente unitamente a molte delle cime che la circondavano.\nLa disfatta di Caporetto.\nL'uscita della Russia dalla guerra a seguito della rivoluzione bolscevica cambi\u00f2 la situazione strategica (i rapporti di forze) liberando ingenti forze tedesche che, dopo due mesi di addestramento e allenamento in Slovenia alla tecnica dell'infiltrazione, furono indirizzate contro il fronte italiano allo scopo di sollevare l'Austria da una situazione vicina al collasso. Di conseguenza Cadorna ordin\u00f2 la difesa a oltranza che comportava lo scaglionamento in profondit\u00e0 delle artiglierie e delle truppe allo scopo di sottrarle alla prevista violenta preparazione dell'artiglieria nemica. Ma questi ordini non vennero eseguiti dal comandante della seconda armata che aveva erroneamente valutato le sue forze alla pari di quelle avversarie e ne prevedeva un impiego manovriero incompatibile con il loro addestramento e inquadramento nonch\u00e9 allenamento fisico, incompatibile con la permanenza in trincea.\nSul fronte dell'Isonzo, Cadorna aveva disposto, a sud (riva destra), la 3\u00aa Armata comandata dal Duca d'Aosta; a nord (riva sinistra), la 2\u00aa Armata, comandata dal generale Luigi Capello e costituita da otto corpi d'armata. L'offensiva austro-tedesca ebbe inizio alle ore 2.00 del 24 ottobre 1917 con tiri di preparazione dell'artiglieria, prima a gas, poi a granate fino alle 5.30 circa. Verso le 6.00 cominci\u00f2 un violentissimo tiro di distruzione a preparazione dell'attacco delle fanterie. I rapporti del comando d'artiglieria del 27\u00ba Corpo d'armata (colonnello Cannoniere) indicano che il tiro tra le 2.00 e le 6.00 produsse perdite molto lievi ma colp\u00ec con estrema precisione comandi e linee di comunicazione. Solo nella conca di Plezzo e Tolmino i gas ebbero effetti apprezzabili in corrispondenza del fondo valle Isonzo.\nL'attacco delle fanterie cominci\u00f2 alle ore 8.00 con uno sfondamento immediato sull'ala sinistra, nella conca di Plezzo sul fianco sinistro della 2\u00aa armata. Tale parte di fronte era presidiata a sud, tra Tolmino e Gabrije (paese a met\u00e0 strada tra Tolmino e Caporetto), dal 27\u00ba Corpo d'armata di Pietro Badoglio che aveva schierato nel fondovalle soltanto una compagnia della 19\u00aa div., annientata dai gas. A complicare le cose sopraggiunse la solo leggermente meno drammatica - del fronte del 4\u00ba Corpo d'armata (Cavaciocchi), confinante a sud con il Corpo d'armata comandato da Badoglio.\nIl vero disastro, infatti, cominci\u00f2 quando il nemico arriv\u00f2 a Caporetto da entrambi i lati dell'Isonzo perch\u00e9 pot\u00e9 facilmente aggirare l'intero IV corpo.\nLa mancata risposta delle artiglierie italiane sul fronte del 27\u00ba Corpo d'armata (530 pezzi di grosso e medio calibro puntati sulla conca di Plezzo) \u00e8 una delle ragioni accertate dello sfondamento (vi influ\u00ec anche la penuria di munizioni dovuta semplicemente al fatto che il governo le riteneva troppo costose); il gen. Badoglio, per effetto del fuoco del nemico, che aveva individuato la sua posizione perch\u00e9 trasmetteva in chiaro, perse il collegamento con il col. Cannoniere che, come da ordini ricevuti, rest\u00f2 inerte. Incuneato tra i due corpi d'armata e in posizione pi\u00f9 arretrata era stato disposto molto frettolosamente anche il 7\u00ba Corpo d'armata comandato dal generale Luigi Bongiovanni. La sua efficacia fu nulla. La mancanza di riserve dietro il 4\u00ba Corpo d'armata (sulla linea d'armata), fu senz'altro uno dei motivi principali che contribuirono alla disfatta.\nBadoglio, pur essendo a pochi chilometri dal fronte, seppe dell'attacco delle fanterie nemiche solo verso mezzogiorno, e riusc\u00ec a comunicarlo al comando della 2\u00aa Armata (gen. Capello) soltanto qualche ora dopo. Cadorna seppe della gravit\u00e0 dello sfondamento e del fatto che il nemico aveva conquistato alcune forti posizioni solo alle ore 22.00.\nDi l\u00e0 dalle responsabilit\u00e0 di singole piccole e medie unit\u00e0, le colpe maggiori di ordine strategico non possono che essere attribuite al Comando supremo militare italiano (Luigi Cadorna) per non aver controllato l'esecuzione dei suoi ordini, e al comando d'armata interessato (gen. Capello) per non aver eseguito l'ordine di assumere uno schieramento difensivo, mentre quelle di ordine tattico ai tre comandanti dei corpi d'armata coinvolti (Badoglio, quindi Cavaciocchi e Bongiovanni). Tutti vennero giudicati colpevoli dalla commissione d'inchiesta di prima istanza, del 1918-19, con l'unica eccezione di Badoglio.\nTuttavia l'errore tattico pi\u00f9 sconcertante e oggettivamente misterioso fu senza dubbio operato da Badoglio sul suo fianco sinistro (riva destra dell'Isonzo tra la testa di ponte austriaca davanti a Tolmino e Caporetto). Questa linea, lunga pochi chilometri, costituiva il confine tra la zona di competenza del Corpo d'armata di Badoglio (riva destra) e la zona assegnata al IV Corpo d'armata di Cavaciocchi (riva sinistra). Nonostante tutte le informazioni indicassero proprio in questa linea la direttrice dell'attacco nemico, la riva destra fu lasciata praticamente sguarnita con il solo presidio di piccoli reparti, mentre il grosso della 19\u00aa divisione e della brigata Napoli era arroccato sui monti sovrastanti. In presenza di nebbia fitta e pioggia, le truppe italiane in quota non si accorsero minimamente del passaggio dei tedeschi in fondovalle e, in sole 4 ore, le unit\u00e0 tedesche risalirono la riva destra arrivando integre a Caporetto, sorprendendo da dietro le unit\u00e0 del IV Corpo d'armata.\nA seguito della caduta del fronte e del rischio che venisse tagliata la ritirata dell'esercito, Cadorna la notte del 26 ottobre ordina il ripiegamento generale sulla destra del Tagliamento.\nLa 2\u00aa armata era stata travolta dalle forze austriache nell'ala settentrionale perdendo dieci divisioni ma in grosso delle truppe 20 divisioni schierate oltre l'Isonzo dalla altopiano della Bainsizza a Gorizia erano intatte e solide, Cadorna senza ascoltare i loro comandanti decise che queste divisioni erano minate dalla rivolta e quindi andavano sacrificate per proteggere la ritirata delle 10 divisioni della 3\u00aa armata stanzia sul Carso.\nIl 27ottobre Cadorna abbandona Udine con tutto il suo comando e si trasferisce a Treviso a oltre 100\u00a0km dal fronte senza curarsi di lasciare in zona un comando provvisorio per la raccolta informazioni e il collegamento con le truppe in movimento che vengono lasciate senza guida.\nIl 28 ottobre Cadorna invia il bollettino di guerra 887 con cui scarica tutte le responsabilit\u00e0 dello sfondamento del fronte sui soldati italiani:\n\"La mancata resistenza di riparti della II\u00b0 Armata vilmente ritiratisi senza combattere, o ignominiosamente arresisi al nemico, ha permesso alle forze austro germaniche di rompere la nostra ala sinistra sulla fronte Giulia. Gli sforzi valorosi delle altre truppe non sono riusciti ad impedire all'avversario di penetrare nel sacro suolo della Patria. La nostra linea si ripiega secondo il piano stabilito. I magazzini e i depositi dei paesi sgombrati sono stati distrutti. Il valore dimostrato dai nostri soldati in tante memorabili battaglie combattute e vinte durante due anni e mezzo di guerra, d\u00e0 affidamento al Comando Supremo che anche questa volta l'esercito, al quale sono affidati l'onore e la salvezza del Paese, sapr\u00e0 compiere il suo dovere.\"\nCadorna diede ordine al generale Antonino di Giorgio di assicurare il possesso del tratto di fiume nel quale erano compresi i ponti di Cornino e di Pinzano, garantendo lo schieramento sul Tagliamento in pianura, fra il 30 ottobre e il 3 novembre nella battaglia di Ragogna gli austriaci riescono ad avere ragione sulle forze italiane e passano il Tagliamento costringendo gli italiani incapaci di tenere la linea del fiume attuarono una confusa ritirata strategica verso il Piave.\nLa sostituzione di Cadorna con Armando Diaz.\nIl 25 ottobre 1917 il parlamento italiano neg\u00f2 la fiducia al governo presieduto da Paolo Boselli che fu costretto a dimettersi. Il giorno 30 ottobre il governo si ricostitu\u00ec sotto la guida di Vittorio Emanuele Orlando, il quale gi\u00e0 nei colloqui dei giorni precedenti aveva richiesto al Re la rimozione di Cadorna. Nel frattempo arrivarono a Treviso il comandante supremo dell'esercito francese generale Ferdinand Foch e il generale William Robertson, capo di stato maggiore dell'esercito britannico.\nNella notte dal 30 al 31 ottobre Cadorna ordin\u00f2 alla 4\u00aa Armata, schierata in Cadore al comando del generale Mario Nicolis di Robilant, di accelerare il movimento di ripiegamento sulla destra del Piave, che avrebbe dovuto presidiare il settore tra la Val Brenta e Vidor occupando il Monte Grappa. Il Duca d'Aosta, comandante della 3\u00aa Armata, era gi\u00e0 riuscito a porre in salvo le sue truppe a ovest del Piave. Di Robilant esegu\u00ec in ritardo e con riluttanza l'ordine di Cadorna, tanto che il 3 novembre, vedendo in pericolo il progetto di saldatura tra le due armate sulla nuova linea difensiva, il comandante supremo dovette ribadire l'ordine di ripiegamento.\nLa sera del 3 novembre il generale Cadorna fece partire per Roma il colonnello Gatti con una lettera al presidente del consiglio Orlando in cui affermava che la situazione era \u00abcritica\u00bb e sarebbe potuta \u00abda un momento all'altro diventare criticissima ed assumere carattere di eccezionale gravit\u00e0, ove l'offensiva nemica che, attraverso molteplici indizi, pare imminente sul fronte trentino, si sferrasse con tale violenza che le nostre forze fossero impari a fronteggiarla\u00bb.\nIl 6 e 7 novembre si svolge la conferenza di Rapallo, un vertice interalleato fra i leader politici e militari dell'Intesa, vi partecipano il Capo del Governo, i Primi ministri di Francia e Gran Bretagna e i generali Foch e Robertson, il generale Cadorna non si presenta e manda al suo posto il generale Carlo Porro con una dichiarazione di Cadorna dove dichiara che l'offensiva era stata condotta da 35 divisioni tedesche (5 volte il numero effettivo) e attribuendo la sconfitta ai soldati e ai politici.\nIn una riunione propedeutica i rappresentanti stranieri contestarono aspramente le dichiarazioni di Cadorna e si espressero subito per il suo allontanamento dal comando, e la sostituzione con il Duca d'Aosta. Nel vertice del giorno successivo la sostituzione di Cadorna fu imposta come condizione per l'invio dei rinforzi alleati e fu proposta l'istituzione di un Consiglio supremo di guerra alleato di cui avrebbero dovuto fare parte i generali Foch per la Francia, Wilson per la Gran Bretagna e Cadorna per l'Italia.\nI partecipanti al vertice di Rapallo si trasferirono a Peschiera l'8 novembre per riferire i risultati al Re, il quale si oppose alla nomina del Duca d'Aosta, ma conferm\u00f2 la rimozione di Cadorna dalla carica di capo del comando supremo deplorandone l'operato.\nIl generale Armando Diaz, fino a quel momento comandante del XXIII Corpo d'armata, fu nominato comandante supremo dell'esercito italiano con Decreto del 9 novembre, in sostituzione di Cadorna, il quale, dopo un iniziale rifiuto, accett\u00f2 l'incarico di rappresentante presso il consiglio di guerra interalleato.\nTuttavia l'intuizione di Cadorna, espressa con lettera del 3 novembre, di un imminente attacco sul fronte trentino si dimostr\u00f2 giusta: il 9 novembre la coda della 4\u00aa Armata e tre divisioni del XII Corpo d'armata in ripiegamento dalla Carnia furono sopraffatte con gravi perdite dalla 14\u00aa Armata austro-tedesca che, dopo avere forzato il ponte di Cornino sul Tagliamento il 2 novembre, aveva cominciato una manovra eccentrica rispetto all'asse principale di avanzata.\nLa 3\u00aa Armata si attest\u00f2 sulla sinistra del Piave dal Ponte della Priula al mare il 9 novembre, mentre la 4\u00aa non aveva ancora completato il suo schieramento. Tale indugio consent\u00ec alla 4\u00aa Armata di mettere in salvo le artiglierie di medio e grosso calibro, che tanto contribuirono a salvare il Grappa.\nDopoguerra.\nSenatore dal 1913 al 1928, Cadorna non ader\u00ec al fascismo. Nel 1924 Benito Mussolini lo nomin\u00f2 a sorpresa Maresciallo d'Italia e fu completamente riabilitato a seguito delle pressioni esercitate dal Grande Mutilato di Guerra Carlo Delcroix, presidente dell'associazione dei reduci.\nMor\u00ec a Bordighera il 21 dicembre 1928 alla \"Pensione Jolie\", poi divenuta \"Hotel Britannique\". Sulla facciata dell'edificio \u00e8 stata posta una placca commemorativa. La sua salma \u00e8 tuttora esposta in un mausoleo, opera dell'architetto Marcello Piacentini, nella sua citt\u00e0 natale (Pallanza), lungo il Lago Maggiore.\nNel 1931 fu battezzato in suo onore un incrociatore leggero della Regia Marina; sopravvissuta al secondo conflitto mondiale, l'unit\u00e0 entr\u00f2 nella Marina Militare sino al 1951, quando venne radiata. Il figlio Raffaele, cos\u00ec chiamato in onore del nonno, intraprender\u00e0 anch'egli la carriera militare e parteciper\u00e0 alla seconda guerra mondiale e comander\u00e0, dopo la resa incondizionata delle truppe italiane agli alleati del settembre 1943, le forze partigiane del nord Italia raccolte nel Corpo volontari della libert\u00e0.\nConvinzioni tattico-strategiche.\nUna lezione che si poteva trarre nel 1915 dal terribile massacro che imperversava su tutti i fronti era che la volont\u00e0 di combattere era una condizione fondamentale e imprescindibile di qualsiasi esercito per\u00f2 da sola non bastava a sconfiggere l'artiglieria ne la mancanza di un addestramento e una preparazione adeguata. L'esercito austriaco dopo aver perso tra morti e feriti quasi 2 milioni di uomini aveva appreso che a dominare sul campo di battaglia erano le armi moderne, mitragliatrici e artiglieria.\nCadorna non fece propri tali insegnamenti e le istruzioni ufficiali fornite ai comandi sul modo di impiegare le truppe sul campo di battaglia seguirono fedelmente la visione strategica del loro comandante in capo che aveva progettato una guerra offensiva mobile esattamente del tipo combattuta sugli altri fronti e che aveva prodotto una strage, massicci assalti di fanteria privi del supporto diretto dell'artiglieria.\nFra le accuse che pi\u00f9 gli sono state rivolte \u00e8 il disprezzo per la vita dei soldati, che parlano di disciplina brutale, punizioni eccessive e gestione degli uomini inadeguata. A tal proposito, sono note le circolari di Cadorna scritte per invitare i tribunali militari a non \"perdere tempo in laboriose interpretazioni di diritto\", e per spronare gli ufficiali a estendere la prassi delle fucilazioni sommarie e delle decimazioni.\nCadorna come comandante militare.\nPi\u00f9 complessa risulta la valutazione di Cadorna come comandante d'uomini, e del suo dispotismo nella gestione dell'esercito. In seno all'esercito pot\u00e9 godere di libert\u00e0 del tutto sconosciute agli altri comandanti alleati, e la sua influenza si estese sino a condizionare l'operato e gli orientamenti del Ministero della Guerra e dello stesso governo, in particolar modo sotto il remissivo governo Boselli; dalla caduta del governo Salandra II, in conseguenza della \"Strafexpedition\" lanciata dagli austriaci, sino a Caporetto, il generale concentr\u00f2 nelle proprie mani poteri e prerogative comparabili soltanto a quelli della \"dittatura militare\" instaurata \"de facto\" in Germania dal generale Falkenhayn e successivamente dal duo Hindenburg-Ludendorff.\nA causa di tale stato di cose Cadorna pot\u00e9 esercitare il proprio potere in modo autoritario, facendo e disfacendo i quadri superiori delle forze armate: molto discussa in particolare la pratica dei siluramenti indiscriminati che tanta parte ebbe nel minare seriamente il morale e la combattivit\u00e0 dell'esercito. Il sollevamento dal comando per le pi\u00f9 disparate ragioni (sino a giungere al paradosso dei siluramenti \"preventivi\") divenne pratica talmente diffusa da inibire completamente lo spirito d'iniziativa dei comandanti a ogni livello, ciascuno paventando di essere rimosso dal proprio superiore diretto anche in conseguenza di scacchi e fallimenti marginali. In realt\u00e0 Cadorna riteneva che i comandanti, formati tutti in tempo di pace, fossero per lo pi\u00f9 inadatti al comando in guerra e utilizzava i siluramenti allo scopo di far emergere i migliori. In particolare rilevava la scarsa disponibilit\u00e0 dei comandanti a condividere con i soldati le fatiche e i rischi della guerra e la loro scarsa competenza pratica nella valutazione del terreno (Brusati). Si rendeva conto degli inconvenienti derivanti dai siluramenti ma riteneva che sarebbe stato molto peggio lasciare la vita di migliaia di soldati nelle mani di generali incapaci.\nRispett\u00f2 sempre l'autonomia dei comandanti d'armata come previsto dal regolamento di disciplina in vigore. Sostenne poi che questa larghezza venne spesso equivocata provocando una vera e propria indisciplina (Capello, Brusati, Di Robillant) che secondo lui fu tra le cause principali di Caporetto.\nNel quadro generale della Prima guerra mondiale, Cadorna peraltro rimane una delle personalit\u00e0 di maggiore rilievo; gli stessi osservatori stranieri riconobbero la sua energia nell'azione di comando e affermarono che egli aveva \"una mentalit\u00e0 quadrata e virile, certamente non inferiore, in fatto di fibra intellettuale e morale, a nessuno dei comandanti alleati che avevamo conosciuto\". Il generale austro-ungarico Alfred Krau\u00df diede valutazioni simili su Cadorna, descritto come uomo dalla \"volont\u00e0 d'acciaio\", dotato di una \"mente fredda, tenace, che non subisce gli impulsi del cuore\", sottolineando la sua mancanza delle presunte caratteristiche temperamentali tipiche italiane; \"pi\u00f9 che un italiano, egli era un longobardo\". Il generale Enrico Caviglia nelle sue memorie infine evidenzia la sua \"forte volont\u00e0\" e il \"carattere fortissimo\", simile a \"una di quelle rocce che si elevano sulle coste del mar Ligure, contro cui si rovescia invano la furia delle tempeste\". Non mancano tuttavia le critiche di storici stranieri come il dott. David Stevenson, che nel proprio libro \"With our backs to the Wall\" definisce il Cadorna nei seguenti termini \"Luigi Cadorna si \u00e8 guadagnato l'obbrobrio di uno dei comandanti pi\u00f9 insensibili e incompetenti della Prima Guerra Mondiale, il suo successore Armando Diaz si \u00e8 rivelato essere un gradito contrasto\". Odiato dai soldati, che gli ascrivevano freddezza e disumanit\u00e0, all'indomani della rotta di Caporetto venne accusato di aver scaricato sulle truppe la colpa della sconfitta, parlando apertamente di vigliaccheria dei soldati italiani. In realt\u00e0 il bollettino del 28 ottobre, sottoscritto da Cadorna come terzo firmatario, era stato redatto dai ministri Bissolati e Giardino e nel complesso elogiava senz'altro il valore delle truppe. Erano tuttavia accusati di vilt\u00e0 solo alcuni reparti della II armata e in particolare i loro ufficiali. Il Generalissimo venne rimosso e sostituito da Armando Diaz, la cui prima preoccupazione fu quella di migliorare le condizioni di vita dei soldati, abolire le decimazioni e motivare i soldati con la promessa, poi non completamente mantenuta dai governi del dopoguerra, di dare \"terre agli Italiani\".\nMonumenti e opere intitolate a Cadorna.\nLa strada Cadorna.\nDa Bassano del Grappa al monte Grappa esiste una strada a tornanti che per circa si arrampica sino alla cima del monte, chiamata \"strada Cadorna\" perch\u00e9 da lui fatta costruire.\nNel 1916, infatti, Cadorna cap\u00ec che in caso di sconfitta, il monte Grappa sarebbe stato indispensabile per bloccare il nemico nel settore da Vicenza al Montello e avrebbe costituito quindi il fulcro della difesa italiana.\nDette quindi ordine al genio militare di costruire in breve tempo una strada e due teleferiche che potessero portare mezzi e truppe fino al monte Grappa. Tra militari e civili vi lavorarono circa uomini.\nFu una delle scelte strategiche competenti di Cadorna: la strada venne completata pochi giorni prima della disfatta di Caporetto e i contrafforti del Grappa si rivelarono indispensabili, ai fini della difesa della Pianura padana.\nA pi\u00f9 riprese, fino agli ultimi giorni di guerra, gli austriaci si dissanguarono nell'inutile tentativo di occupare la cima del monte, che dominava un intero settore del fronte e dalla quale, per decine di chilometri, gli italiani martellavano con i loro cannoni le truppe nemiche.\nMausoleo.\nA Pallanza, oggi frazione di Verbania sua citt\u00e0 natale sul Lago Maggiore (provincia del Verbano Cusio Ossola), \u00e8 presente il mausoleo a lui dedicato, inaugurato nel 1932 su progetto di Marcello Piacentini.\nStazione Ferrovie Nord Milano.\nMilano ha intitolato a Cadorna la Stazione di Milano Cadorna, la quale si affaccia sul Piazzale Luigi Cadorna.\nAltri monumenti.\nLa ventesima galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome.\nCancellazione del nome da vie e piazze di Udine.\nNel 2011 la commissione alla toponomastica di Udine ha deciso di cambiare il nome alla piazza dedicata a Cadorna, in \"piazzale Unit\u00e0 d'Italia\", poich\u00e9 nel corso degli anni si \u00e8 sempre pi\u00f9 confermato, il parere degli storici, del disprezzo per la vita dei soldati italiani impiegati al fronte. Iniziativa che trova riscontro anche in altre proposte analoghe, avanzate in varie citt\u00e0 d'Italia, tra cui la stessa Bassano del Grappa.\nDecorazioni e onorificenze italiane.\nMaresciallo d'Italia --- 4 novembre 1924\nDati tratti dal sito del Parlamento italiano."}
{"id": "135979", "revid": "1305772", "url": "https://it.wikipedia.org/wiki?curid=135979", "title": "Milford", "text": ""}
{"id": "135981", "revid": "74801", "url": "https://it.wikipedia.org/wiki?curid=135981", "title": "Ballyshannon", "text": "Ballyshannon (\"B\u00e9al \u00c1tha Seanaidh\" in gaelico irlandese - la foce del guado Seannach) \u00e8 un centro abitato del Donegal, nel nord-ovest della Repubblica d'Irlanda. Situata nella zona sud-occidentale della propria contea, a breve distanza dal confine con l'Irlanda del Nord e sulla congiunzione delle strade N3 e N15 posta sulla fiume Erne, Ballyshannon si vanta di essere la pi\u00f9 antica cittadina d'Irlanda.\n\u00c8 nota per essere sede di un importante festival di musica blues-rock e per aver dato i natali al noto chitarrista Rory Gallagher.\nToponomastica.\nNonostante il nome fuorviante, Ballyshannon non ha nulla a che fare col fiume Shannon: l'abitato \u00e8 infatti ben distante dal pi\u00f9 lungo ed importante fiume d'Irlanda ed \u00e8 paradossalmente attraversata invece dall'Erne.\nIl toponimo Ballyshannon \u00e8 in realt\u00e0 l'anglicizzazione del termine gaelico \"B\u00e9al \u00c1tha Seanaidh\" che significa tuttavia \"la foce del guado di Seannach\". Il riferimento \u00e8 alla vicina foce dell'Erne e alle via di comunicazione da sempre presenti ed importanti per la storia ed economia del centro, che costituiscono allo stesso tempo un attraversamento del fiume. Seannach era invece un guerriero celtico che qui fu assassinato nel V secolo.\nPosizione.\nBallyshannon \u00e8 situata sulla foce del fiume Erne che attraversa l'abitato prima di gettarsi nella Donegal Bay. Poco ad ovest del centro il fiume si allarga notevolmente formando un tortuoso estuario sabbioso.\nLa sponda settentrionale si innalza in maniera ripida rispetto al letto del fiume, mentre quella meridionale \u00e8 piatta e forma una piccola rupe che corre parallela al corso d'acqua. \nDalla sua posizione particolare, Ballyshannon offre vedute suggestive sull'estuario, sull'oceano nonch\u00e9 sulle montagne, i laghi e le foreste circostanti.\nIl centro storico dell'abitato si articola sul fianco di un colle ed \u00e8 pertanto caratterizzato da una strada principale che si suddivide in due procedendo in salita.\nStoria.\nAnalogamente a quanto accade per il resto della propria contea e della vicina Sligo, l'area di Ballyshannon \u00e8 ricca di siti archeologici preistorici e non, i primi risalenti soprattutto al Neolitico (4000-2500 a.C.). In particolare sono stati rinvenuti insediamenti molto antichi e luoghi di culto primordiali. I ritrovamenti spaziano dai cosiddetti \"fulachta fiadh\" (dei tumuli sotterranei) dell'Et\u00e0 del Bronzo (2500-500 A.C.) fino ad una possibile sentiero di bosco risalente al primo Neolitico. Piuttosto affascinante \u00e8 stata anche la scoperta di una chiesa medievale fino a poco tempo fa sconosciuta contenente centinaia di scheletri che sono stati datati tra il 1100 ed il 1400. Questo sito ha celato numerosi artefatti tra i quali dei cosiddetti \"silver long cross pennies\" e \"halfpennies\" (monete antiche) che risalgono al regno di Enrico III (1251\u20131276) ed Edoardo I (c.1280\u20131302). Tra gli altri oggetti rinvenuti si possono annoverare perline d'ossa e pezzi di quarzo trovati posti sulle mani di alcuni scheletri.\nNumerosi altri siti provenienti da vari periodi sono presenti o si presuma esistano, tra i quali una tomba neolitica e la lapide di \u00c1ed Ruad, Supremo Re d'Irlanda, sulla quale si suppone sia stata costruita la chiesa di St. Anna (Church of Ireland), proprio nella parte pi\u00f9 alta dell'abitato, la zona di Mullgoose. Niente \u00e8 rimasto tuttavia a testimoniare la presenza della tomba, posto che l'ultima porzione del vecchio tumulo di Mullaghnashee \u00e8 stato ricoperto nel 1798 a seguito della costruzione di un forte sulla sommit\u00e0 della collina. Sia il cimitero che la fossa per i poveri del XVIII secolo vengono chiamati \"Sidh Aedh Ruaidh\", traducibile come \"Incantato Tumulo di Red Hugh\". Lo \"sheeman\" (anglicizzazione del corrispettivo gaelico \"sidh\") a Mullgoose significa \"fate\". La credenza popolare del resto vuole che l'interno delle colline in questione sia la dimore di esseri fatati, ripresi in tante tradizioni locali che vogliono popolate di fate anche le dune di Finner nella zona di Wardtown."}
{"id": "135982", "revid": "400694", "url": "https://it.wikipedia.org/wiki?curid=135982", "title": "Burtonport", "text": "Burtonport (\"Ailt an Chorr\u00e1in\" in irlandese) \u00e8 una cittadina situata nella costa nord occidentale del Donegal, nella Repubblica d'Irlanda. \u00c8 molto vicina alla rinomata isola di Arranmore, cui \u00e8 collegata da traghetti abbastanza frequenti."}
{"id": "135984", "revid": "297745", "url": "https://it.wikipedia.org/wiki?curid=135984", "title": "Stremiz", "text": ""}
{"id": "135986", "revid": "16066", "url": "https://it.wikipedia.org/wiki?curid=135986", "title": "Flash memory card", "text": ""}
{"id": "135987", "revid": "869733", "url": "https://it.wikipedia.org/wiki?curid=135987", "title": "Tavoliere delle Puglie", "text": "Il Tavoliere delle Puglie \u00e8 un territorio pianeggiante o talora ondulato, con affaccio sul golfo di Manfredonia e con presenza anche di laghi, stagni o paludi (nella bassa pianura, lungo la fascia costiera), nonch\u00e9 di dossi e modeste alture (principalmente alle falde dell'Appennino). Situato nel nord della Puglia, \u00e8 la pi\u00f9 vasta pianura d'Italia dopo la Pianura Padana.\nPosto tra i monti Dauni a ovest, la valle del Fortore a nord, il promontorio del Gargano e il mare Adriatico a est, e la valle dell'Ofanto a sud, costituisce geologicamente una pianura di sollevamento derivata da un preistorico fondo marino. Il Tavoliere delle Puglie si estende nella provincia di Foggia e, in minima parte, nella provincia di Barletta-Andria-Trani per circa 3000\u00a0km\u00b2.\nIl nome \"Tavoliere di Puglia\" nel basso medioevo indicava l'insieme dei terreni destinati alla transumanza e come tali soggetti alla giurisdizione della dogana della mena delle pecore; il suo nome potrebbe infatti derivare dalle tavole censuarie (in latino \"tabularium\", in francese \"tablier\", in provenzale \"tauli\u00e8r\", in catalano \"tauler\") ossia dai registri doganali sui quali erano annotate le propriet\u00e0 terriere adibite al pascolo.\nIl clima mostra caratteri sub-continentali. In inverno il Tavoliere \u00e8 talvolta soggetto alle gelate e, in qualche caso, alle esondazioni del fiume Cervaro, del torrente Carapelle e di numerosi altri corsi d'acqua (in gran parte confluenti nel Candelaro); d'estate, invece, tutta l'area \u00e8 spesso segnata dalla siccit\u00e0 con frequenti ondate di calore.\nStoria.\nIn epoca romana l\"'Apulia\" era celebre per le sue colture cerealicole. In epoca medievale per\u00f2, abbandonata la regolamentazione fluviale e cessata in larga parte l'attivit\u00e0 agricola, il Tavoliere delle Puglie fu per secoli infestato dalla malaria, frequentato solo d'inverno quale terra di pascolo per le greggi che poi, d'estate, seguendo antichi tratturi e tratturelli, raggiungevano i pascoli in altura sugli Appennini.\nA partire dal XX secolo, soprattutto dopo un'intensa attivit\u00e0 di bonifica in epoca fascista, la pianura \u00e8 intensamente coltivata. Oltre al frumento, ai legumi, alla barbabietola e al pomodoro, spiccano oliveti e vitigni che consentono la produzione di oli e vini pregiati, fregiantisi di marchio DOP e DOC.\nGeografia.\nLungo la fascia costiera del Tavoliere si estendono alcune zone umide (tra cui il lago Salso, alimentato dal Cervaro) mentre nell'entroterra emergono vaste aree in debole rilievo, per lo pi\u00f9 ricollegabili al Subappennino (la collina pi\u00f9 alta \u00e8 il Monte Carpinelli, presso Ascoli Satriano, 506\u00a0).\nIl Tavoliere delle Puglie propriamente detto \u00e8 inoltre diviso in due aree geografiche pi\u00f9 o meno distinte: l'alto Tavoliere e il basso Tavoliere. La suddivisione si rende opportuna per le differenze geomorfologiche e pedologiche che caratterizzano le due zone, che pure presentano alcuni caratteri in comune come ad esempio la modesta piovosit\u00e0 (400\u2013600\u00a0mm annui) e l'altrettanto scarsa presenza di boschi o foreste.\nL'alto Tavoliere (150-300 ) \u00e8 contraddistinto da un'alternanza di terrazze (o, talvolta, di modeste dorsali) e da ampie valli fluviali con orientamento sud-ovest/nord-est (ossia discendenti dai Monti della Daunia verso il Gargano); in quest'area i terreni presentano una buona capacit\u00e0 drenante mentre il clima \u00e8 di tipo continentale con estati calde ma non afose e inverni piuttosto freddi con sporadiche nevicate.\nIl basso Tavoliere presenta, invece, zone a morfologia pianeggiante o solo debolmente ondulata con pendenze deboli e quote che non superano i 150 metri, mentre il clima \u00e8 di tipo sub-mediterraneo con estati pi\u00f9 calde e inverni meno rigidi, tanto che la neve vi compare assai pi\u00f9 di rado.\nAccanto alla divisione di tipo geografico-geologico, con \"alto Tavoliere\" si intende talvolta (sia pur impropriamente) la parte settentrionale della pianura, con \"basso Tavoliere\" quella meridionale, bench\u00e9 nessun elemento naturale separi nettamente i due settori Nord e Sud.\nElenco dei comuni del Tavoliere delle Puglie.\nQuasi tutti i comuni del Tavoliere appartengono alla provincia di Foggia; fanno eccezione Margherita di Savoia, San Ferdinando di Puglia e Trinitapoli che nel corso degli anni 2000 se ne sono staccati per aggregarsi cos\u00ec alla nuova provincia di Barletta-Andria-Trani.\nComuni situati nell'alto Tavoliere (in senso geo-morfologico), da nord verso sud:\nComuni situati nel basso Tavoliere (in senso geo-morfologico), da ovest verso est:\nInoltre, i comuni appenninici di Castelnuovo della Daunia, Pietramontecorvino, Alberona, Biccari, Orsara di Puglia, Bovino, Deliceto e Candela, pur facendo parte dei Monti della Daunia, possiedono alcune frange di territorio nell'alto Tavoliere (ad esempio le localit\u00e0 Dragonara, Tertiveri, Giardinetto, Radogna, Catenaccio, Palino).\nAnalogamente i comuni garganici di Lesina, Poggio Imperiale, Apricena, Rignano Garganico, San Marco in Lamis, San Giovanni Rotondo e Manfredonia possiedono porzioni di territorio nell'area del basso Tavoliere (ad esempio le frazioni Ripalta, Amendola, Fonterosa, Paglia, Mezzanone, e Sciali).\nNel caso di Apricena, di Poggio Imperiale e di Lesina, i loro territori si trovano \u201ca cavallo\u201d tra area del Tavoliere ed area settentrionale garganica (ma solo in parte fanno parte del Gargano, non totalmente) mentre gli altri comuni citati prima hanno qualche porzione del proprio territorio \u201csfociante\u201d nell\u2019area del Tavoliere."}
{"id": "135988", "revid": "6923", "url": "https://it.wikipedia.org/wiki?curid=135988", "title": "Raffaele Cadorna (1815-1897)", "text": "Fu al servizio prima del Regno di Sardegna e poi del Regno d'Italia.\nIl figlio Luigi fu capo di stato maggiore del Regio Esercito nel corso della prima guerra mondiale.\nL'omonimo nipote Raffaele fu il comandante del Corpo Volontari della Libert\u00e0 durante la Resistenza italiana.\nBiografia.\nDiscendente da antica e nobile famiglia di Pallanza, fu fin da giovanissimo avviato dal padre Luigi all'arte militare. Gli era fratello maggiore Carlo, ministro sotto Carlo Alberto e presidente del Consiglio di Stato sotto Vittorio Emanuele II e figlio il Maresciallo d'Italia Luigi Cadorna. Il padre aveva lasciato il Piemonte rifugiandosi a Milano in seguito alla presa del Piemonte da parte dei francesi; la madre, sposata da Luigi a Milano nel 1808, era Virgina dei marchesi Bossi, sorella del patriota Benigno.\nInviato nel 1825, a dieci anni, all'Accademia militare di Torino, ne fu espulso per indisciplina, poi reintegrato e poi nuovamente espulso; grazie al padre fu quindi ammesso il 13 luglio 1833 nel 1\u00ba reggimento della Brigata Savoia con il grado di \"soldato distinto\" (una sorta di cadetto), l'anno dopo venne nominato sottotenente di brigata a Pinerolo e, dopo una lunga gavetta militare, nel 1846 divenne capitano e nel 1848 fu maggiore dell'esercito regio.\nCon questa carica prese parte alla prima guerra di indipendenza (1848-1849). Il 12 marzo 1849, su incarico di Carlo Alberto, rec\u00f2 al feldmaresciallo Radetzky a Milano la denuncia dell'armistizio di Salasco.\nDopo la tragica sconfitta di Novara, Cadorna ottenne di potersi aggregare alla spedizione che, nel quadro della conquista dell'Algeria, i francesi condussero in Cabilia nel 1851, dove si distinse ottenendo la nomina a cavaliere della Legione d'Onore. Ottenne notevole popolarit\u00e0 a corte dopo la sua partecipazione alla guerra di Crimea (1855-1856) e soprattutto alla seconda guerra di indipendenza (1859-1861), nella quale si distinse nella battaglia di San Martino, in cui conquist\u00f2 il grado di tenente colonnello.\nComandante militare nel 1860 prima durante la campagna piemontese in Italia centrale e poi nelle appena conquistate Sicilia e Abruzzo, si adoper\u00f2 con durezza nel tentativo di arginare il fenomeno del brigantaggio postunitario. Venendo cos\u00ec a scemare il brigantaggio nel 1865, l'anno successivo prese parte alla Terza guerra d'indipendenza. Fu a capo delle truppe inviate nel 1866 a Palermo a sedare la cosiddetta \"rivolta del sette e mezzo\" (ebbe infatti a durare dalla sera di sabato 15 settembre al pomeriggio del sabato successivo). La rivolta palermitana fu domata dalla Marina del regno, dopo un feroce cannoneggiamento dal mare durato quattro giorni. Le vittime furono numerosissime. Nel 1869 ottenne da Menabrea pieni poteri per reprimere le rivolte scoppiate in tutta Italia a seguito dell'introduzione della tassa sul macinato e nel 1870 guid\u00f2 il V Corpo d'armata alla presa di Roma.\nEletto deputato e, in seguito, nominato senatore nel 1871, nel 1873 fu comandante del Corpo d'armata a Torino, ma si ritir\u00f2 da tale carica nel 1877, al fine di dedicarsi esclusivamente alla politica. Parlamentare di destra, fu negli ultimi anni della sua vita un acerrimo rivale della Sinistra storica e del garibaldinismo, nonostante fosse affiancato da un suo ex generale (Nino Bixio)."}
{"id": "135997", "revid": "64525", "url": "https://it.wikipedia.org/wiki?curid=135997", "title": "Ione ammonio", "text": ""}
{"id": "135998", "revid": "125092864", "url": "https://it.wikipedia.org/wiki?curid=135998", "title": "Raffaele Cadorna (1889-1973)", "text": "Biografia.\nFiglio del conte Luigi Cadorna, capo di stato maggiore dell'esercito italiano durante la prima guerra mondiale, e nipote di Raffaele Cadorna, comandante delle truppe italiane nella presa di Roma (20 settembre 1870), e nelle biografie viene spesso riportato con l'appellativo di \"Junior\" per distinguerlo dal nonno.\nRaffaele era imparentato col senatore Giacomo Balbi Piovera, fratello di suo nonno materno.\nNel 1928 spos\u00f2 Paola Greppi dei conti di Bussero e di Corneliano (figlia del Generale Edoardo), dalla quale ebbe quattro figli. Rimasto vedovo nel 1939, nel 1941 spos\u00f2 la sorella minore della moglie, Cecilia Greppi, dalla quale ebbe due figli.\nCarriera militare.\nAncora giovanissimo frequent\u00f2 il corso allievi ufficiali di cavalleria all'Accademia militare di Modena; divenne sottotenente nel 1909 e combatt\u00e9 prima nella guerra italo-turca e poi al servizio del padre nella prima guerra mondiale. Dal 1920 al 1924 fece parte della commissione militare interalleata in Germania incaricata di tracciare i nuovi confini.\nSuccessivamente fu addetto militare a Praga (dal 1929 al 1934) e comandante del Savoia Cavalleria nel 1937.\nPoliticamente schierato tra le file del centro-destra, sin dal 1922 fu contrario al fascismo (\"Lettere Famigliari\") e nel 1936 si dichiar\u00f2 contrario alla guerra d'Etiopia, facendo bruciare in caserma la propaganda fascista: per questo, pur essendo stato nominato colonnello perch\u00e9 classificato primo agli esami, gli fu negato un comando in guerra. Nel corso della seconda guerra mondiale partecip\u00f2 (estate 1940) ad alcune operazioni militari minori e di disturbo contro la Francia.\nComandante della scuola di applicazione di cavalleria di Pinerolo nel 1942, nel settembre 1943, all'indomani dell'armistizio di Cassibile, con il grado di generale di brigata alla testa della Divisione Corazzata \"Ariete II\", fu incaricato di organizzare la resistenza alle forze di occupazione tedesche difendendo Roma dall'invasione nazista con le vittorie di Monterosi e Bracciano.\nDurante la lotta di Resistenza partigiana, nel luglio del 1944 assunse il comando del Corpo volontari della libert\u00e0, il braccio militare della Resistenza, avendo come vice Luigi Longo e Ferruccio Parri: coordin\u00f2 la strategia militare della resistenza ed ordin\u00f2 l'insurrezione del 25 aprile 1945.\nIl 14 giugno 1945 gli venne consegnato dal generale Willis Crittenberger, comandante del IV Corpo d'Armata alleato, il Certificato al Patriota, riconoscimento attribuito ai partigiani che avevano contribuito alla lotta di Liberazione.\nIl 4 luglio 1945 fu nominato capo di stato maggiore del Regio esercito (fu l'ultimo ad avere tale incarico) e venne confermato nel ruolo anche quando l'Italia divent\u00f2 una repubblica.\nSi dimise dall'incarico di Capo di stato maggiore dell'Esercito italiano nel 1947 per divergenze con il Ministero della difesa, con il grado di Generale di divisione.\nAttivit\u00e0 politica.\nNel luglio 1947 fu chiamato come presidente della \"Fondazione Corpo Volontari della Libert\u00e0\" e nel marzo 1948 fu eletto presidente della neocostituita Federazione Italiana Volontari della Libert\u00e0 e lo sarebbe rimasto fino al 1960.\nNell'aprile 1948 fu eletto senatore come indipendente su lista della Democrazia Cristiana. Si iscrisse al gruppo misto e fu presidente della commissione difesa. In quegli anni fu promosso generale di corpo d'armata della riserva. Confermato al Senato nel 1953, fu primo dei non eletti alle elezioni del 1958 ma rientr\u00f2 a palazzo Madama, in sostituzione di Teresio Guglielmone, deceduto il 24 gennaio 1959. Dal 1961 fu ancora presidente della commissione difesa, fino a conclusione della legislatura nel 1963 .\nNel 1964 lanci\u00f2 con Randolfo Pacciardi, Tomaso Smith, Alfredo Morea, Mario Vinciguerra, Ivan Matteo Lombardo, il giornalista Giano Accame (che aveva militato giovanissimo nella X MAS di Borghese), ed altri, il manifesto per l'Unione Democratica per la Nuova Repubblica, che auspicava l'introduzione del presidenzialismo in Italia. Il movimento si sciolse nel 1968, dopo che non ebbe eletti alle politiche di quell'anno.\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Cadorna \u00e8 interpretato da Giuseppe Addobbati."}
{"id": "136004", "revid": "287204", "url": "https://it.wikipedia.org/wiki?curid=136004", "title": "Premio Tedeschi", "text": "Il premio Tedeschi \u00e8 stato istituito nel 1980 ed \u00e8 dedicato alla memoria di Alberto Tedeschi, storico direttore de \"Il Giallo Mondadori\", traduttore e figura fondamentale della letteratura gialla e di genere italiana, deceduto l'anno precedente. Il premio, riservato a romanzi gialli italiani inediti e consistente nella pubblicazione nella collana de \"Il Giallo Mondadori\", ha visto tra i suoi vincitori numerosi giallisti successivamente affermatisi come maestri del genere."}
{"id": "136006", "revid": "125184102", "url": "https://it.wikipedia.org/wiki?curid=136006", "title": "Vacatio legis", "text": "In giurisprudenza e in diritto, la locuzione latina vacatio legis, genericamente traducibile come \"mancanza della legge\", indica una condizione di non vigenza di una norma, sia perch\u00e9 ve ne sia una gi\u00e0 emanata e che debba ancora entrare in vigore (per decorso del prescritto tempo ovvero per non ancora intervenuta ratifica o comunque perfezionamento della richiesta procedura), sia perch\u00e9 si conosca o comunque percepisca la necessit\u00e0 di regolamentazione di una materia per la quale, nel periodo considerato, non vi siano norme vigenti.\nLa \"vacatio legis\" \u00e8 un periodo di tempo (generalmente di 15 giorni) che intercorre tra la pubblicazione e l'entrata in vigore della norma.\nIn Italia.\nSpecificamente, l'ordinamento giuridico italiano precisa che ordinariamente \"le leggi e i regolamenti divengono obbligatori nel quindicesimo giorno successivo a quello della loro pubblicazione, salvo che sia altrimenti disposto\" (\"preleggi\", art. 10 - Inizio dell'obbligatoriet\u00e0 delle leggi e dei regolamenti). Nell'ordinario procedere, dunque, il diritto italiano richiama attraverso il differimento della vigenza la superiore esigenza di conoscibilit\u00e0 della legge, consentendo che nel tempo in cui la norma resta vacante ciascun cittadino pu\u00f2, con l'ordinaria diligenza, prenderne compiuta nozione al fine di essere pronto ad applicarla correttamente sin dalla data di entrata in vigore. Alcune correnti di dottrina aggiungono inoltre che la vacanza possa leggersi anche alla stregua di un disposto tenuemente compensativo del principio per il quale \"ignorantia legis non excusat\", e in questa visione il tempo per l'apprendimento corrisponderebbe alla tutela offerta al cittadino per bilanciare equitativamente l'inesorabile \"imminente immanenza\" della norma stessa. Fra i destinatari della norma, vi sono certamente anche coloro cui spetta di garantirne l'applicazione, ad esempio le forze di polizia o altri tipi di enti, e pertanto la vacanza vale anche di ausilio pratico per ottimizzare le strutture e i mezzi delle amministrazioni onde poter operativamente far fronte alle nuove esigenze con l'opportuna preparazione teorica e pratica.\n\"Sunset clause\".\nNella prassi si hanno poi anche i casi di norme a termine, la cui validit\u00e0 viene a decadere per raggiunta decorrenza di previsti termini temporali (ad esempio per il tipo di norma o di fonte emanante), e delle quali in genere il rinnovo \u00e8 tassativamente condizionato a un'eventuale nuova espressione normativa; in simili casi si ha vacanza quando, per esempio, la norma rinnovatrice tardi a confermare il disposto della norma precedente e la sua entrata in vigore non risulti continuativa rispetto alla decadenza di quella (si tende a includere in questo tipo di evenienza anche la ritardata conversione in legge di un decreto legge, magari verificatasi per successiva promulgazione della legge parzialmente emendante l'originario decreto).\nDottrina.\nIl tema della \"vacatio legis\" origina diverse problematiche in ordine alla valutazione giuridica degli atti e dei fatti i cui momenti di avveramento si situino all'interno del periodo di non vigenza della norma; buona parte dei problemi originati si rivela \"ex post\", in sede di contenzioso, quando ad esempio per le norme a termine si debba esaminare un comportamento conforme al disposto sia della norma precedente che di quella rinnovata, ma compiutosi nel periodo di \"vacatio\", nel silenzio (vizio frequente) della nuova norma circa tali ipotesi. In generale, per effetto della combinata considerazione di norme generali (ad esempio costituzionali), la valutazione non pu\u00f2, se non in casi numericamente assai limitati, ricondursi alla semplice registrazione di assenza di norma cogente, ma si addensano invece spesso, intorno ai casi esaminati, considerazioni di altra natura che rendono la \"vacatio\" origine di complesse riflessioni.\nPer le norme penali, si noti che il principio della irretroattivit\u00e0 della norma penale governa con assoluta priorit\u00e0 tutte le questioni inerenti, solo articolato dall'altrettanto rilevante nozione del \"favor rei\". Per questo, non \u00e8 inconsueto assistere alla riduzione dei tempi di vacanza della legge penale (sino all'immediatezza dell'entrata in vigore nei casi pi\u00f9 gravi) nel caso di inasprimenti della considerazione giuridica di talune fattispecie socialmente reputate come pi\u00f9 profondamente o urgentemente rilevanti, e ci\u00f2 al fine di evitare che, in attesa dell'entrata in vigore di norme che sanciscano la pi\u00f9 pesante riprovazione ordinamentale, taluni possano intanto freneticamente dedicarsi, con partecipata intenzione e probabile dileggio dell'ordinamento, alla commissione di fatti gi\u00e0 considerati come illecito (poich\u00e9 la norma \u00e8 gi\u00e0 stata emanata), ma non ancora sanzionabili a causa della \"vacatio\". Viceversa, nel caso di alleviamento del trattamento sanzionatorio, per depenalizzazione o per obsolescenza dell'intento penale, l'eventuale \"vacatio\" risulterebbe deprivata di significato, essendosi gi\u00e0 modificata con la produzione della norma la posizione dell'ordinamento dinanzi alla fattispecie, e spesso infatti le norme di questo tenore hanno vigenza immediata oppure prevedono immediata esclusione di imputabilit\u00e0 (o almeno di punibilit\u00e0). Va ricordato infine, per ossequio alla tradizione accademica, che taluni docenti sogliono \"ammonire\" che nella \"vacatio\" di provvedimenti di indulto e amnistia, i cancelli restano ben serrati.\nNella dialettica dottrinale, politica e sociale, invece, la locuzione esprime la necessit\u00e0 o almeno l'invocazione di un intervento legislativo su una materia per la quale stia montando la sensibilit\u00e0 civica o comunque dei gruppi di riferimento. In questo senso si parla dunque di \"vacatio\" quando la produzione di una norma \u00e8 ritenuta necessaria per fornire una regolamentazione su argomenti di fatto affidati all'incertezza. \u00c8 sovente il caso degli ambiti relazionali innovativi, per i quali non siano sufficienti le norme preesistenti, ovvero non se ne possano applicare analogicamente con risultati soddisfacenti, come per esempio per le materie legate a Internet, per le quali inizialmente si ritenne di poter applicare estensivamente le norme sulla corrispondenza e sulla telefonia le quali, secondo alcuni, non sarebbero adeguate alle concrete bisogne. Per queste tematiche, non si ha, di regola, alcun riferimento di rilevanza giuridica, bens\u00ec un mero moto sociale (che ancorch\u00e9 aggregativo o collettivo non mai travalica il limite della proposta d'indirizzo normativo), di cui il legislatore potr\u00e0 eventualmente tener conto, nel caso producendo norme che solo allora potranno incontrare la competenza dei giuristi. Fa eccezione, ma per punto accademico, pi\u00f9 che per ortodossia modale, il caso delle interpretazioni autorevoli, in genere giurisprudenziali, che rilevino a cagione della loro medesima funzione che per l'armonia e la coerenza dell'ordinamento risultino mancare determinate norme; ad esempio, nei noti giudizi con i quali la Corte Costituzionale rileva fondata una eccezione di costituzionalit\u00e0 di una norma che giudica incompleta, indicando il fallo normativo \"nella parte in cui non prevede...\". Secondo alcuni ricercatori si tratterebbe in simili casi di \"riconoscimento giuridico di \"vacatio\"\", ma la questione diviene nei fatti nominalistica."}
{"id": "136009", "revid": "125150373", "url": "https://it.wikipedia.org/wiki?curid=136009", "title": "Riserva naturale Foresta Umbra", "text": "La riserva naturale Foresta Umbra \u00e8 un'area naturale protetta posta all'interno del Parco nazionale del Gargano. Si estende nella zona centro-orientale del Gargano, a circa 800 metri di altitudine. Il nome \"umbra\", deriva dal latino: cupa, ombrosa, come allora, e come in parte oggi, appare.\nDal 7 luglio 2017 le sue faggete vetuste sono entrate a far parte del patrimonio UNESCO.\nTerritorio.\nLa Foresta Umbra occupa un'area di circa 15.000 ettari. Comprende zone tutelate dal 1977 come riserve naturali biogenetiche (Foresta Umbra, di 399h e Falascone, di 48h), caratterizzate da faggeta mista, e una riserva integrale (Sfilzi, di 56h), zona di transizione tra faggeta e cerreta, nata nel 1971 a tutela dell'unica sorgente montana del Gargano.\nLa foresta \u00e8 stata divisa in quattro zone pi\u00f9 o meno concentriche: la zona A, la zona B, la zona C e la zona D.\nComuni.\nLa Foresta Umbra si estende nei comuni di:\nFlora.\nFloristicamente vi si possono distinguere tre zone: quella superiore della faggeta (84% circa di faggi, in misura minore aceri, carpini ecc.); quella intermedia della cerreta (cerri e altre querce circa 45%, faggi 21%, poi carpini, aceri, tigli ecc.) e quella bassa del bosco mediterraneo con lecci e specie minori. Lo scenario che la foresta offre in autunno \u00e8 spettacolare, quando le foglie degli alberi si tingono dei tipici colori.\nFauna.\nLa Foresta Umbra ospita un grande numero di specie animali. Possiamo infatti trovare lepri, scoiattoli, fagiani e piccoli roditori oltre a cinghiali, caprioli, picchi e donnole. Nel folto \u00e8 possibile anche avvistare il cervo. Comuni sono anche daini, volpi, tassi e gatti selvatici, questi ultimi predatori astuti e con abitudini elusive. Molte specie di uccelli tra le quali il corvo, la gazza, la capinera, l'usignolo, il pettirosso e il merlo. Numerosi sono i rapaci sia diurni come lo sparviero, il nibbio, l'astore e la poiana, sia notturni come il grande gufo reale, l'allocco, la civetta ed il barbagianni. Recentemente, alcune fototrappole, messe nelle zone pi\u00f9 interne della foresta hanno dimostrato la presenza del lupo appenninico. Nelle foto scattate si intravede una coppia di lupi, della quale la femmina, ha le mammelle gonfie, segno che \u00e8 nel periodo dell'allattamento e che sta allevando dei cuccioli. Il ritorno del lupo, non solo sul Gargano, ma ancora prima sulla Murgia barese pu\u00f2 essere spiegato con l'efficacia delle misure di protezione attuate dallo Stato che stanno facendo aumentare la popolazione di lupo. Il pi\u00f9 importante carnivoro italiano, a partire dalla seconda met\u00e0 del XX secolo, ha recuperato i territori dai quali era stato eliminato nei due secoli precedenti, tornando a svolgere il suo prezioso ruolo di predatore al vertice della piramide trofica.\nAttivit\u00e0.\nI prodotti principali delle attivit\u00e0 legate al bosco sono rappresentati dal legname, soprattutto di faggio."}
{"id": "136013", "revid": "767487", "url": "https://it.wikipedia.org/wiki?curid=136013", "title": "Plateosauridae", "text": "I Plateosauridae sono una famiglia di dinosauri prosauropodi plateosauriani che sono vissuti tra il Triassico superiore ed il Giurassico inferiore (approssimativamente fra i 225 e 184 milioni di anni fa, fra il Carnico ed il Toarciano) nei territori corrispondenti all'attuale Europa.\nI plateosauridi erano prosauropodi erbivori, di grandi dimensioni, fino a 8 metri, e dalla struttura fisica robusta, dal cranio stretto e dalla mandibola allungata."}
{"id": "136016", "revid": "125865754", "url": "https://it.wikipedia.org/wiki?curid=136016", "title": "Demetrio Albertini", "text": "Ritenuto tra i pi\u00f9 validi centrocampisti della sua generazione, \u00e8 stato vicecampione del mondo a e vicecampione d'Europa a con la nazionale italiana. Con la nazionale U-21 ha vinto l'Europeo di categoria nel 1992.\nHa legato la sua carriera al Milan, squadra in cui ha militato per 13 stagioni (di cui 11 consecutive) vincendo numerosi trofei tra cui cinque scudetti e tre Champions League. Trascorre gli ultimi anni della sua carriera nel campionato spagnolo vestendo le maglie di Atletico Madrid e Barcellona, vincendo con quest'ultima un campionato spagnolo.\nCaratteristiche tecniche.\nAlbertini \u00e8 stato un centrocampista completo e tatticamente duttile, in grado di effettuare passaggi e lanci lunghi precisi per i compagni. Giocatore dotato di ottime qualit\u00e0 tecniche ed eccellente visione di gioco, nasce come regista di centrocampo. Era molto abile a creare azioni da gol e a dettare i tempi della squadra; infatti, venne soprannominato \"il metronomo\" e \"il cervello\" della nazionale e del Milan. Era inoltre un buon tiratore: abile rigorista, era in grado di tirare le punizioni a giro o di potenza. Calciava bene anche da lontano. Caratteristica dei suoi tiri, in particolare sui calci di rigore, l'assenza quasi totale di rincorsa. Tutti questi attributi gli permisero di diventare uno dei centrocampisti migliori del panorama mondiale degli anni '90.\nCarriera.\nGiocatore.\nClub.\nDi origini sarde dal ramo materno, cresce a Villa Raverio, a pochi chilometri da Monza, e muove i suoi primi passi nella squadra giovanile dell'oratorio locale.\nEntra poi nel settore giovanile del , societ\u00e0 alla quale rester\u00e0 legato per la maggior parte della carriera sportiva e con cui nella stagione 1988-1989 debutta in Serie A il 15 gennaio 1989, a 17 anni, mandato in campo dall'allenatore Arrigo Sacchi nella patita Milan- (4-0). \nAll'inizio della stagione 1990-1991, a 19 anni, viene ceduto in prestito al , in Serie B, dove ebbe occasione di giocare per la prima volta con continuit\u00e0, collezionando 28 gare e 5 gol. A fine di quell'annata calcistica, inoltre, il centrocampista venne premiato dalla Diadora in quanto ritenuto la miglior speranza italiana nello sport.\nTornato al Milan, diviene una pedina fondamentale del gioco di Fabio Capello gi\u00e0 nella stagione 1991-1992, in cui i rossoneri vincono lo scudetto senza subire sconfitte, impresa senza precedenti sino a quel momento. Albertini giocher\u00e0 in maglia rossonera per undici stagioni consecutive, dal 1991 al 2002, vincendo cinque scudetti (di cui tre consecutivi dal 1992 al 1994), una Coppa dei Campioni/Champions League, una Supercoppa UEFA e 3 Supercoppe italiane. Il suo bilancio al Milan \u00e8 in totale di 406 presenze (di cui 293 in Serie A) e 28 gol (di cui 21 in massima serie). Dal punto di vista personale, la sua annata migliore \u00e8 stata la 1996-1997, in cui ha realizzato ben otto reti (record stagionale della sua carriera).\nNel 2002, non rientrando pi\u00f9 nei piani del tecnico Carlo Ancelotti, che gli prefer\u00ec il giovane Andrea Pirlo, and\u00f2 in prestito all', in Spagna, dove ottenne 28 presenze e 2 gol nella Liga.\nL'anno seguente torn\u00f2 in Italia e venne ceduto in un'operazione di scambio con Giuseppe Pancaro, con grande amarezza del giocatore, alla , con cui collezion\u00f2 23 presenze e mise a segno due reti, vincendo anche la Coppa Italia. \nNella stagione 2004-2005 si trasfer\u00ec all'; con la squadra bergamasca Albertini gioc\u00f2 14 partite segnando un gol, all'esordio. Nel mercato di gennaio il centrocampista torn\u00f2 in Spagna passando al , ricevendo per questo alcune critiche dal suo ex tecnico Delio Rossi. In Catalogna gioc\u00f2 unicamente cinque partite, che gli permisero tuttavia di fregiarsi del titolo di Primera Divisi\u00f3n vinto dalla squadra allenata da Frank Rijkaard, suo ex compagno di squadra al Milan.\nInfine il 5 dicembre 2005, a 34 anni, annunci\u00f2 il suo ritiro dall'attivit\u00e0 agonistica. La festa di addio al calcio di Albertini si \u00e8 svolta il 15 marzo 2006 a San Siro, con una partita celebrativa tra Milan e Barcellona.\nNazionale.\nEsordisce in Nazionale il 21 dicembre 1991, all'et\u00e0 di 20 anni, nella partita Italia- (2-0) giocata a Foggia.\nPrende parte con gli \"Azzurri\" al negli Stati Uniti, sotto la gestione di Arrigo Sacchi, durante il quale serve un assist decisivo per il gol di Massaro contro il nella fase a gironi, che permette all'Italia di qualificarsi alla seconda fase del torneo. Nella semifinale con la , serve un altro assist a Roberto Baggio per il gol del momentaneo 2-0, che porta gli \"Azzurri\" alla finale del torneo. L'Italia verr\u00e0 sconfitta ai tiri di rigore dal , nonostante Albertini riesca a segnare il suo tiro dal dischetto.\nDue anni dopo \u00e8 convocato da Sacchi per il in Inghilterra, dove per\u00f2 gli azzurri non superano la prima fase.\nPartecipa inoltre al in Francia, sotto la gestione di Cesare Maldini, dove nei quarti finale contro i padroni di casa della , l'Italia viene eliminata di nuovo ai rigori, a causa anche di un errore di Albertini; nei tempi supplementari, l'occasione del possibile golden gol azzurro era nato proprio dal piede di Albertini, quando il suo lancio smarcante liber\u00f2 Roberto Baggio, il quale mand\u00f2 il pallone di poco a lato della porta di Barthez.\nAl successivo organizzato congiuntamente da Belgio e Paesi Bassi, sotto la gestione di Dino Zoff, Albertini risulta il miglior uomo-assist degli azzurri con due passaggi vincenti, fornendo il primo a Francesco Totti nella vittoria contro il durante la fase a gironi, e il secondo a Filippo Inzaghi nei quarti di finale contro la . Gli azzurri saranno sconfitti in finale per 2-1 dalla Francia, per via del golden gol di Trezeguet.\nNonostante fosse titolare sotto la gestione di Giovanni Trapattoni nelle partite di qualificazione al campionato mondiale di calcio 2002, un infortunio al tendine di Achille a pochi mesi dal via della manifestazione gli ha impedito di partecipare alla fase finale i Corea del Sud e Giappone, segnando di fatto la fine della sua carriera in maglia azzurra.\nCon la Nazionale, nella quale ha militato dal 1991 al 2002, Albertini ha totalizzato 79 presenze (6 delle quali da capitano) e 3 reti.\nDirigente.\nDopo il suo ritiro, attraverso l'Associazione Italiana Calciatori, intraprende la carriera dirigenziale. Nel giugno del 2006, in seguito allo scandalo di Calciopoli e alle successive dimissioni del presidente in carica della FIGC, Franco Carraro, e alla nomina di un commissario straordinario, Guido Rossi, \u00e8 stato nominato vice commissario straordinario della FIGC. Tuttavia, il 19 settembre dello stesso anno, ha rassegnato le proprie dimissioni.\nDal 2007, con l'inizio della presidenza di Giancarlo Abete \u00e8 diventato vicepresidente della Federcalcio. \u00c8 stato confermato vicepresidente il 5 aprile 2013 con 10 voti. \u00c8 anche capodelegazione della Nazionale italiana in occasione di UEFA EURO 2012, della Confederations Cup 2013, del Mondiale 2014 dopo il quale si congeder\u00e0 dalla Federcalcio davanti all'impossibilit\u00e0 di arrivare a riforme importanti per il calcio. Il 27 luglio 2014 formalizza la propria candidatura alla presidenza della FIGC, dopo averne a lungo ventilato l'idea. L'11 agosto perde la battaglia per la presidenza della FIGC a favore di Carlo Tavecchio, che ottenne in terza votazione il 63,63% delle preferenze. Per Albertini si schierarono invano l'AIC, l'AIAC e l'AIA, le componenti tecniche (calciatori, allenatori e arbitri) della FIGC. Tra gli altri incarichi ricoperti in quegli anni, ha diretto il Comitato organizzatore per la finale della UEFA Champions League 2008-2009 a Roma e il progetto di candidatura dell\u2019Italia per UEFA EURO 2020 che ha permesso sempre a Roma di ospitare le gare dell\u2019Europeo; \u00e8 anche membro del Consiglio d\u2019Amministrazione di Federcalcio srl, del \u201cFIFA Football Committee\u201d e del \u201cUEFA Football Committee\u201d, della FIFA Task Force Football, della Commissione organizzativa per la Confederations Cup 2009, della Commissione Nazionale Atleti del CONI, del Progetto della Presidenza del Consiglio e del CONI Destinazione Sport, Vice Presidente dell\u2019ATC (ACES Technician Committee), Consigliere dell\u2019Associazione Italiana Calciatori, Ambassador e Coordinatore sport per Expo Milano 2015; relatore presso il Comitato delle Regioni dell\u2019Unione Europea nel quadro delle modifiche per il Libro Bianco sullo Sport, membro della Commisisone Stati Generali delle Carceri e della Commissione Sport e Mafia presso il Ministero della Giustizia. \nIl 1\u00ba aprile 2015, a causa del fallimento del , diventa per nomina giudiziaria coadiutore dei curatori fallimentari del club ducale.\nIl 30 gennaio 2019 diventa poi presidente del settore tecnico della FIGC venendo riconfermato il 9 giugno 2021. Il 19 luglio seguente consegue la qualifica da direttore sportivo.\nDopo il ritiro.\nNel 2006 realizza il progetto per la creazione della scuola calcio \"Demetrio Albertini\", che nasce a Selvino (BG) e si sviluppa a Milano e nel lecchese, coinvolgendo pi\u00f9 di 1000 ragazzi.\n\u00c8 amministratore delegato della Demetrio Albertini Srl, agenzia di sport marketing ed eventi con sede a Milano.\nDal 2018, insieme a Pierluigi Casiraghi e Lorenzo Alfieri, porta avanti il progetto \"City Padel Milano\", tornei di padel organizzati nei campi allestiti ai piedi delle torri in zona Garibaldi a Milano.\nNel 2020 d\u00e0 alle stampe per Gribaudo il libro \"Ti racconto i campioni del Milan\", in cui racconta cinquanta fuoriclasse della storia del club rossonero."}
{"id": "136018", "revid": "124876571", "url": "https://it.wikipedia.org/wiki?curid=136018", "title": "Zecchino d'Oro 2005", "text": "Il quarantottesimo Zecchino d'Oro si \u00e8 svolto a Bologna dal 22 al 26 novembre 2005.\n\u00c8 stato presentato da Cino Tortorella, Tosca D'Aquino, Francesco Salvi e Anna Munaf\u00f2 e con la partecipazione a staffetta dei conduttori di \"Domenica in\": Pippo Baudo (marted\u00ec), Mara Venier (mercoled\u00ec), Luisa Corna (gioved\u00ec), e Massimo Giletti (venerd\u00ec)\nVi \u00e8 anche la presenza in studio di una redazione composta da mini-giornalisti provenienti dalle file del Piccolo Coro dell'Antoniano che hanno seguito lo zecchino dando ampio spazio al backstage e interagendo via e-mail con i telespettatori. La sigla \u00e8 stata una canzone sulla melodia di , ma con testo rielaborato.\nIn questa edizione viene assegnata per l'ultima volta la targa \"G d'oro\".\nIl Fiore della solidariet\u00e0 del 2005 \u00e8 dedicato alla costruzione di un centro per l'infanzia abbandonata in Costa d'Avorio."}
{"id": "136021", "revid": "298229", "url": "https://it.wikipedia.org/wiki?curid=136021", "title": "Moody Bible Institute", "text": "Moody Bible Institute \u00e8 un'istituzione cristiana per l'educazione superiore, con sede a Chicago.\nPrende il nome dal cristiano evangelico Dwight L. Moody.\nIl Moody Bible Institute gestisce anche una radio e una casa editrice. Tuttavia il ministero principale \u00e8 l'educazione ed offre tre differenti divisioni educative: undergraduate school, graduate school e formazione a distanza."}
{"id": "136023", "revid": "125896466", "url": "https://it.wikipedia.org/wiki?curid=136023", "title": "Teatro di guerra", "text": "Teatro di guerra \u00e8 un film del 1998 diretto da Mario Martone.\nTrama.\nUna giovane compagnia teatrale napoletana intende rappresentare nella Sarajevo martoriata dalla guerra la tragedia \"I sette contro Tebe\" di Eschilo, che tratta appunto di come l'antica citt\u00e0 greca di Tebe sia posta sotto assedio contestualmente ad un conflitto bellico sanguinario e fratricida.\nTra mille difficolt\u00e0 e ristrettezze economiche, nella degradata quotidianit\u00e0 dei Quartieri Spagnoli si alternano prove teatrali e scorci privati degli appartenenti allo scalcinato gruppo di attori ed alle sue pittoresche figure di contorno. Silvano \u00e8 una sorta di ras del quartiere che protegge il gruppo, Luisella, un'attrice in ascesa che, ben poco convinta dalla validit\u00e0 del progetto, finir\u00e0 per abbandonare il gruppo per partecipare a un film; il regista Leo tiene i rapporti con il bosniaco Jasmin - suo canale di collegamento con la capitale bosniaca assediata - ed \u00e8 l'anima del progetto, che per\u00f2 raccoglie solo indifferenza dai giornalisti e dagli addetti ai lavori. Parallelamente, e con tutt'altro tenore di mezzi, nel Teatro Stabile si svolgono le prove de \"La bisbetica domata\" di William Shakespeare, dirette dallo scafato e spregiudicato Franco. La grintosa Sara, attrice ormai affermatasi ed in cerca di nuovi stimoli e suggestioni, a causa di contrasti artistici con il regista passer\u00e0 dunque da questo secondo gruppo all'altro, ma ciononostante avr\u00e0 non poche difficolt\u00e0 ad adattarsi allo sperimentalismo alla \"Living Theatre\" avallato da Leo.\nAvvengono le prove generali, ma lo spettacolo eschiliano non andr\u00e0 mai in scena: Jasmin \u00e8 morto in un bombardamento e l'unica cosa di Sarajevo a comparire nel film sar\u00e0 una pietra annerita della \"Vije\u0107nica\" (la famosa biblioteca di Sarajevo distrutta nella guerra) spedita a Leo, che questi regaler\u00e0 a una bosniaca che lavora alla biblioteca di Napoli. Il film si chiude con la cena dopo la prima dello spettacolo scespiriano, in cui Franco dichiara prosaicamente una visione del teatro completamente opposta da quella portata avanti da Leo, all'insegna della ricerca del mero successo di pubblico e del disimpegno politico (\"A quella povera gente servono armi\" dir\u00e0 infatti alquanto seraficamente).\nCritica e analisi.\nIl film \u00e8 stato presentato nella sezione Un Certain Regard al 51\u00ba Festival di Cannes. Secondo il \"Dizionario dei film\" di Morandini \u00e8 il miglior film italiano degli anni novanta.\nFilm interessante e inconsueto, polimorfo gi\u00e0 a partire dal titolo, infatti i teatri di guerra sono molti, da quelli ufficiali a quelli privati dei protagonisti. Grazie alla mancanza di cesure evidenti nella rappresentazione di realt\u00e0 e piani diversi (cinematografia, teatro e realt\u00e0 dei Quartieri Spagnoli) l'attenzione dello spettatore viene spostata impercettibilmente in modo magistrale. Malgrado si inserisca nella solida tradizione del \"film nel film\" (Truffaut, Godard) e del teatro nel cinema, lo fa in modo originale, riuscendo \"alla fine a parlare d'altro mostrando un diverso oggetto\". Evidentemente aperto agli imprevisti e alle suggestioni forniti dai luoghi di ripresa, lo stesso Martone afferma in \"Teatro di guerra. Un diario\" che vicende personali degli attori e accadimenti delle prove teatrali sono confluiti nel film, che per\u00f2 resta costruzione narrativa e non autobiografica.\nGirato in toni cupi, a evocare un clima di dolore e guerra, a spalla e in 16mm gonfiato a 35, finge il documentario e il tentativo di \"rubare la realt\u00e0\" nella parte fittizia (le scene di vita privata e quotidiana degli attori e del gruppo), visto che le scene teatrali appartengono ad una messa in scena curata dallo stesso Martone nel dicembre 1996 al Teatro Nuovo di Napoli e ripresa il giugno successivo."}
{"id": "136027", "revid": "438678", "url": "https://it.wikipedia.org/wiki?curid=136027", "title": "La scorta", "text": "La scorta \u00e8 un film del 1993 diretto da Ricky Tognazzi.\nLa didascalia iniziale indica che il film \u00e8 \u00ab\"liberamente ispirato ai fatti accaduti al giudice Francesco Taurisano e agli uomini della sua scorta\"\u00bb.\nIl film racconta la vicenda di un magistrato che conduce un'inchiesta in Sicilia, e le vicende degli uomini della sua scorta.\nFu presentato in concorso al 46\u00ba Festival di Cannes.\nTrama.\nAlla Procura della Repubblica di Trapani \u00e8 appena stato trasferito da Varese il magistrato Michele De Francesco con l'incarico di sostituto procuratore, subentrando al collega Rizzo, appena ucciso. Qui gli viene presentato il brigadiere Andrea Corsale, capo della sua nuova scorta, di cui fanno parte gli appuntati Angelo Mandolesi e Raffaele Frasca, il carabiniere Fabio Muzzi e l'autista Nicola Torre, che conoscer\u00e0 la mattina dopo.\nIl clima locale per i nuovi arrivati \u00e8 tiepido: il giudice De Francesco \u00e8 accolto con sospetto da un impiegato della Procura,\nPolizzi, che parla male di lui a Corsale; la scorta, inoltre, dispone di una sola auto blindata, di solo due giubbotti antiproiettile per tutti i carabinieri, e ha la benzina razionata. Una mattina addirittura il motore dell'auto blindata cede sotto casa del magistrato, e la scorta deve dividersi, con Muzzi, Corsale e Frasca nell'altra macchina insieme al procuratore, mentre Mandolesi e Torre aspettano l'auto blindata sostitutiva.\nDe Francesco riprende l'inchiesta del predecessore sulla concessione delle forniture idriche a imprese private, scoprendo presto delle irregolarit\u00e0 e dispone il sequestro dei pozzi, che sono le sole fonti di approvvigionamento idrico di Trapani. Assume anche l'indagine sulla costruzione di una nuova diga, che sembra coinvolgere il viceprefetto Scavone e il boss mafioso locale Giuseppe Mazzaglia.\nLa sua attivit\u00e0 fa molto rumore: la scrivania del suo ufficio viene forzata, i suoi documenti importanti spariscono nell'indifferenza di Polizzi, il solo custode delle chiavi degli uffici, e il procuratore capo Caruso gli toglie l'inchiesta, che continua lo stesso a condurre da solo: ormai si fida solo della sua scorta, diventata nel frattempo quasi una seconda famiglia. Saranno loro a trascrivere le intercettazioni, effettuare i pedinamenti e battere a macchina i verbali. Questo aumenta l'ostilit\u00e0 del personale della Procura nei suoi confronti, che protesta con Caruso.\nLa \"squadra\" del giudice De Francesco fa progressi e scopre un altro personaggio sospetto: \u00e8 il politico Nestore Bonura, l'unico che aveva difeso pubblicamente il magistrato per il sequestro dei pozzi. Altri ostacoli vengono per\u00f2 frapposti tra De Francesco e la verit\u00e0: all'uscita da un ristorante sul lungomare, una bomba montata su una delle due auto, destinata alla giovanissima figlia del magistrato (accompagnata dalla scorta), uccide Frasca e attira anche l'attenzione del procuratore Caruso, a pranzo nello stesso ristorante, quando invece avrebbe dovuto incontrare in ufficio De Francesco per l'inchiesta.\nPochi giorni dopo viene ucciso in un agguato anche il deputato Bonura con l'agente di scorta. Si avvicina la fine dell'avventura del magistrato: il procuratore capo Caruso, dopo la morte di Bonura, ha inviato al Consiglio Superiore della Magistratura una denuncia contro De Francesco per \u00abmanifesta incompatibilit\u00e0 ambientale\u00bb, che \u00e8 stata accolta e che comporta il trasferimento immediato suo e dei carabinieri della scorta. Caruso non sa per\u00f2 che De Francesco lo ha denunciato a sua volta e, di fronte al rischio di un provvedimento contro di lui, preferisce il prepensionamento."}
{"id": "136028", "revid": "767487", "url": "https://it.wikipedia.org/wiki?curid=136028", "title": "Salvatore Giuliano (film)", "text": "Salvatore Giuliano \u00e8 un film del 1962 di Francesco Rosi.\nIl film \u00e8 un'inchiesta sui fatti che hanno condotto alla morte del bandito siciliano Salvatore Giuliano, rinvenuto a Castelvetrano la mattina del 5 luglio 1950.\nPresentato in concorso al Festival di Berlino 1962, vinse l'Orso d'argento per il miglior regista nonch\u00e9 tre Nastri d'argento.\nTrama.\n1950: a Castelvetrano viene trovato il corpo senza vita del bandito Salvatore Giuliano. Un flashback riporta indietro la narrazione al 1945: i leader separatisti decidono di assoldare il bandito Giuliano e la sua banda per la causa dell'indipendenza della Sicilia; i banditi quindi assaltano le locali caserme e si accaniscono contro le forze dell'ordine. La narrazione torna al 1950: i carabinieri danno versioni discordanti sulla fine del bandito, che non convincono i giornalisti accorsi sul luogo del delitto.\nUlteriore flashback che riporta al 1945-46: la guerriglia separatista provoca l'intervento dell'esercito che, insediatosi a Montelepre (paese natale di Giuliano), viene \"accolto\" dai banditi con l'uccisione di un soldato, fatto che scatena forti restrizioni nei confronti della popolazione locale, le quali culmineranno nell'arresto di tutti gli uomini del paese per scoraggiare il banditismo; la concessione dell'autonomia siciliana pone fine alla causa separatista, inducendo la banda Giuliano ad incrementare i sequestri di persona di concerto con la mafia.\nLa narrazione torna al 1950: avviene la straziante scena del riconoscimento del corpo di Giuliano da parte della madre. Un altro flashback va al 1\u00ba maggio 1947: durante un comizio a Portella della Ginestra per festeggiare la vittoria del Blocco del Popolo alle elezioni regionali, i banditi sparano sulla folla, provocando numerosi morti e feriti; la polizia arresta i primi sospetti, arrivando alla conclusione che a sparare \u00e8 stata la banda Giuliano. Altro ritorno al 1950: dopo la morte di Giuliano, la polizia arresta il suo luogotenente Gaspare Pisciotta (Frank Wolff); inizia a Viterbo il processo per individuare i responsabili della strage di Portella, che vede come imputati Pisciotta e tutti gli altri banditi, che ritrattano le precedenti confessioni e fingono convulsioni in aula; a sorpresa, Pisciotta si autoaccusa dell'omicidio di Giuliano.\nDurante le udienze processuali si cerca di ricostruire gli oscuri legami esistenti tra banditismo, polizia, politica e mafia attraverso varie testimonianze. Un nuovo flashback ci riporta a poco prima della morte di Giuliano: avvengono contatti tra carabinieri e mafia che portano all'arresto dei banditi. Pisciotta diventa confidente delle forze dell'ordine e, in concerto con esse, uccide Giuliano, il cui corpo viene poi sistemato dai carabinieri in modo da fare credere che sia stato ucciso da loro durante una sparatoria.\nLa narrazione torna allo svolgimento del processo di Viterbo, che infine si conclude con pesanti condanne nei confronti dei banditi. In aula Pisciotta promette nuove rivelazioni sui mandanti politici della strage di Portella della Ginestra, ma viene avvelenato in carcere nel 1954. Nel finale, il film fa un salto in avanti nel tempo fino al 1960, concludendosi con l'uccisione del mafioso-confidente che aveva fatto arrestare i banditi.\nProduzione.\nLe riprese del film si svolsero negli stessi luoghi dove erano avvenuti i fatti raccontati (Montelepre, Castelvetrano, Portella della Ginestra) e durante la lavorazione vennero impiegati soprattutto attori non professionisti presi tra la gente del luogo; tra gli altri, il bandito Giuliano venne interpretato dal tranviere palermitano Pietro Cammarata, che nel film compare sempre di spalle o in lontananza.\nAccoglienza.\nNella stagione 1961-62 la pellicola incass\u00f2 737.084.000 lire dell'epoca, finendo al decimo posto della classifica dei film di maggior successo di quell'annata in Italia.\nMartin Scorsese lo ha inserito nella lista dei suoi dodici film preferiti di tutti i tempi. Il film \u00e8 stato inoltre selezionato tra i 100 film italiani da salvare."}
{"id": "136029", "revid": "767487", "url": "https://it.wikipedia.org/wiki?curid=136029", "title": "Cento giorni a Palermo", "text": "Cento giorni a Palermo \u00e8 un film del 1984 diretto da Giuseppe Ferrara, interpretato da Lino Ventura e Giuliana De Sio.\nLa pellicola narra le vicende accadute nei 100 giorni passati nel capoluogo siciliano dal generale Carlo Alberto dalla Chiesa.\nNello stesso film l'attore Adalberto Maria Merli appare sia come attore che come doppiatore del protagonista Lino Ventura. Quest'ultimo al suo penultimo film, compare inizialmente anche nel ruolo di un mafioso. Si tratta dell'ultimo film di Stefano Satta Flores, che mor\u00ec l'anno dopo per leucemia.\nTrama.\nBoris Giuliano, capo della Squadra Mobile di Palermo, viene ucciso la mattina del 21 luglio 1979 dentro un bar da un killer solitario. Cesare Terranova, giudice istruttore del tribunale di Palermo, viene ucciso il 25 settembre 1979, sotto casa sua, insieme al Maresciallo di Pubblica Sicurezza Lenin Mancuso. Piersanti Mattarella, Presidente della Regione Siciliana il 6 gennaio 1980, sotto casa sua, mentre era in auto con la moglie e i 2 figli. Gaetano Costa, giudice presso il Tribunale di Palermo, il 6 agosto 1980.\nDopo l'assassinio di Pio La Torre, segretario regionale del PCI e del suo collaboratore Rosario Di Salvo, lo Stato manda in Sicilia come nuovo Prefetto di Palermo il Generale dei Carabinieri Carlo Alberto dalla Chiesa, protagonista della guerra al terrorismo durante gli anni di piombo e gi\u00e0 attivo in Sicilia nel dopoguerra, con il compito di combattere la mafia.\nIl Generale si insedia in Prefettura, ma subito si accorge che la situazione palermitana \u00e8 pi\u00f9 che mai delicata: nessuno, a partire dallo Stato stesso, sembra voglia aiutarlo, il telefono del suo studio non suona mai, i pieni poteri da lui chiesti si rivelano solo una promessa, e il suo arrivo nel capoluogo siciliano incrementa la lunga scia di delitti della guerra di mafia.\nNonostante le continue trappole e le numerose minacce di morte, il Generale va avanti, aiutato da pochissimi alleati, tra i quali il Capitano dei Carabinieri Fontana, conosciuto dodici anni prima, dai familiari, e dalla giovane moglie Emanuela Setti Carraro, che sposa in seconde nozze il 12 luglio 1982. Privato dei suoi pi\u00f9 stretti collaboratori e diventato scomodo per molti, dopo aver rilasciato un'intervista polemica a Giorgio Bocca, il Generale, insieme alla moglie e all'agente di scorta Domenico Russo, cade in un agguato mafioso il 3 settembre 1982.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "136032", "revid": "767487", "url": "https://it.wikipedia.org/wiki?curid=136032", "title": "Andrea Fortunato", "text": "Considerato tra i pi\u00f9 promettenti terzini italiani dei primi anni 1990, nel corso della sua breve carriera ebbe tempo di vestire le maglie di , , e oltrech\u00e9 della nazionale, prima di morire a ventitr\u00e9 anni per le conseguenze di una leucemia.\nBiografia.\nNato da una benestante famiglia della borghesia salernitana, Andrea pot\u00e9 intraprendere la carriera agonistica solo dopo la promessa fatta ai genitori di proseguire gli studi, \u00abperch\u00e9 nel calcio non si sa mai\u00bb, diplomandosi in ragioneria nell'eventualit\u00e0 di una mancata affermazione come giocatore.\nCaratteristiche tecniche.\nInizialmente utilizzato in giovent\u00f9 come centrocampista sulla zona sinistra del campo, durante i trascorsi tra gli \"Allievi\" del Como l'allenatore Rustignoli lo arretr\u00f2 stabilmente in difesa, sempre sulla medesima fascia. Si espresse al meglio come terzino fluidificante, in quello che divenne il suo ruolo naturale \u2014 \u00absul campo era come se avesse una prateria, che percorreva con volate lunghe\u00bb, ricord\u00f2 Giovanni Trapattoni \u2014; ci\u00f2 nonostante poteva all'occorrenza essere impiegato con profitto anche in altre posizioni della retroguardia quali centrale di difesa o libero, fino ad essere avanzato come mediano a centrocampo.\nDal carattere introverso e solo all'apparenza problematico, ma dotato di grande personalit\u00e0 e temperamento sul manto erboso, Claudio Maselli, suo tecnico a Genova, lo defin\u00ec un \u00abuniversale\u00bb vista l'innata duttilit\u00e0, mentre per il \"Trap\", che lo volle e lo allen\u00f2 a Torino, \u00abaveva una carriera promettentissima di fronte [...] Nel ruolo era davvero fra i migliori, non soltanto in Italia ma anche in Europa [...] Aveva tutti i numeri per sfondare\u00bb.\nCarriera.\nClub.\nComo, Genoa e Pisa.\nMosse i primi passi nel mondo del calcio nella nat\u00eca Salerno, tra le file della Giovane Salerno, societ\u00e0 dilettantistica in cui era stato introdotto dal suo scopritore, Alberto Massa. All'et\u00e0 di quattordici anni, desideroso di coltivare il sogno di diventare calciatore, accett\u00f2 l'offerta del trasferendosi in Lombardia, fortemente voluto dall'allora direttore sportivo lariano Sandro Vitali. Crebbe cos\u00ec nelle giovanili comasche, militando con le formazioni \"Allievi\" e \"Primavera\", e venendo allenato in quest'ultima da Angelo Massola.\nRimase nel vivaio lariano fino al 1989, quando affront\u00f2 il passaggio nella prima squadra, all'epoca militante in Serie B. Esord\u00ec da professionista il 29 ottobre, nel successo casalingo 1-0 sul , scendendo poi in campo altre 15 volte in una negativa stagione che ebbe come epilogo la retrocessione dei lombardi in C1. Con l'annata 1990-1991, il nuovo tecnico comasco Eugenio Bersellini decise di dare una maglia da titolare a quel diciannovenne terzino per cui prov\u00f2 subito molta stima e considerazione; Fortunato gioc\u00f2 27 partite nell'arco di una stagione che vide la squadra lariana sfiorare l'immediato ritorno in serie cadetta, chiudendo il campionato al secondo posto della classifica in coabitazione con il , e mancando il salto di categoria solo dopo essere usciti sconfitti dallo spareggio di Cesena coi lagunari.\nLe prestazioni offerte a Como attirarono le attenzioni del di Aldo Spinelli, che nell'estate 1991 lo prelev\u00f2 per 4 miliardi di lire, portandolo in massima categoria. Il primo impatto del calciatore all'ombra della Lanterna, relegato a rincalzo del pi\u00f9 esperto Branco e con soltanto sporadiche apparizioni nelle coppe, fu tuttavia effimero poich\u00e9 in novembre, dopo una violenta lite con l'allenatore in seconda Sergio Madd\u00e8, il tecnico rossobl\u00f9 Osvaldo Bagnoli decise di spedire il giocatore in prestito al . Spese quindi il resto della stagione coi toscani del \"presidentissimo\" Romeo Anconetani, con cui ritrov\u00f2 serenit\u00e0 e continuit\u00e0 di rendimento, collezionando 25 presenze in un torneo cadetto concluso dai nerazzurri all'ottava piazza.\nNell'annata 1992-1993 torn\u00f2 quindi in pianta stabile in Liguria. Col tandem Bagnoli-Madd\u00e8 migrato all', Fortunato venne ben accolto dal nuovo allenatore Bruno Giorgi il quale gli affid\u00f2 il ruolo di titolare della fascia sinistra. Con la formazione rossobl\u00f9 esord\u00ec in Serie A e, pur in una stagione tribolata che vide ben tre avvicendamenti sulla panchina genoana, il promettente difensore fu protagonista di un eccellente campionato \u2014 mettendosi in luce accanto a un'altra promessa del calcio italiano quale Christian Panucci, con cui leg\u00f2 anche fuori dal campo, andando a comporre una delle migliori coppie di terzini della massima serie. Nell'unica stagione completa trascorsa a Genova mise a referto 33 presenze e 3 reti, fra cui spicc\u00f2 per importanza quella siglata al il 6 giugno 1993 che, nei minuti conclusivi dell'ultima giornata, valse il definitivo 2-2 e l'annessa salvezza per il grifone.\nJuventus.\nNell'estate 1993, richiesto dal tecnico Giovanni Trapattoni, il calciatore pass\u00f2 alla per 10 miliardi di lire, nell'ambito di un corposo ricambio generazionale che vide arrivare sotto la Mole, tra gli altri, anche Sergio Porrini e un diciottenne Alessandro Del Piero. Giunto alla \"Vecchia Signora\" con la pesante etichetta di \"erede\" di Antonio Cabrini \u2014 lui stesso sottoline\u00f2 come proprio il \"Bell'Antonio\" fosse \u00abfra quelli cui mi piacerebbe somigliare\u00bb \u2014, impieg\u00f2 poco tempo per superare gli iniziali problemi dovuti all'impatto con una cosiddetta \"big\".\nSotto la guida del \"Trap\" divenne immediatamente titolare fisso nella squadra per cui tifava fin da bambino, prendendo parte a 27 partite del campionato 1993-1994 e trovando anche, il 12 dicembre, quella che rimarr\u00e0 l'unica sua marcatura in maglia bianconera, segnando il \"gol della bandiera\" juventino alla nella trasferta capitolina persa 1-3.\nL'annata risult\u00f2 fin l\u00ec molto positiva, almeno sul piano personale, per il terzino, il quale tuttavia in primavera incapp\u00f2 in un improvviso e pesante rallentamento fisico: i giornali scrissero di come apparisse \u00abstanco, irriconoscibile in campo, lui che \u00e8 sempre stato un concentrato esplosivo di energia; fatica a recuperare, \u00e8 tormentato da una febbriciattola allarmante\u00bb. La cosa risult\u00f2 per molto tempo inspiegabile \u2014 causandogli anche frizioni con gli ultras dell\"undici\" piemontese i quali, dopo la sopravvenuta eliminazione dalla Coppa UEFA, presero di mira soprattutto lui, accusato \u00abdi dolce vita [...] di non correre molto, di non mettercela tutta [...] di essere un lavativo. Soprattutto, di essere un malato immaginario\u00bb.\nLa situazione precipit\u00f2 il 20 maggio 1994, al termine di un campionato chiuso dalla Juventus al secondo posto, quando, nel corso di un'amichevole col Tortona, Fortunato fu costretto ad abbandonare il campo all'intervallo con le parole: \u00abmi sento sfinito\u00bb. Fu a questo punto che Riccardo Agricola, medico sociale del club, decise di sottoporre il giocatore a una serie di analisi pi\u00f9 approfondite presso l'ospedale Molinette di Torino.\nLa malattia.\nL'esito dei controlli fu il peggiore possibile: a Fortunato fu diagnosticata una forma di leucemia linfoide acuta. Lo spogliatoio e la tifoseria si strinsero attorno al giovane terzino, e proprio dai gruppi organizzati bianconeri giunsero le scuse per quanto riservatogli nel periodo in cui le condizioni atletiche del ragazzo erano inspiegabilmente crollate.\nNon potendo ricevere un trapianto totale di midollo osseo per mancanza di donatori compatibili, nelle settimane seguenti venne trasferito al centro specializzato del policlinico Silvestrini di Perugia dove si tent\u00f2 un'altra strada, all'epoca ancora in fase sperimentale: oltre a trattamenti di chemioterapia, venne sottoposto a un parziale trapianto di cellule sane opportunamente \"lavorate\", provenienti dapprima dalla sorella e poi dal padre; \u00e8 in questo periodo che si rafforzarono i legami con i suoi compagni di squadra Fabrizio Ravanelli, il quale mise a disposizione la sua casa perugina e la vicinanza della sua famiglia, affinch\u00e9 Fortunato potesse seguire pi\u00f9 agevolmente le cure, e Gianluca Vialli, in contatto quasi giornaliero con l'amico.\nSe le cellule della sorella vennero rigettate, quelle del padre attecchirono aumentando la fiducia riguardo a una totale guarigione, anche grazie ai trattamenti seguenti che ne migliorarono il fisico. Gi\u00e0 nell'ottobre 1994 Fortunato riusc\u00ec a iniziare la riabilitazione: controllato in regime di \"day hospital\", ricominci\u00f2 anche con gli allenamenti grazie all'ospitalit\u00e0 della locale formazione del e, tra l'ottimismo generale, nel febbraio 1995 si rec\u00f2 dapprima nella nat\u00eca Salerno a festeggiare la laurea della sorella, e poi a Genova per seguire la trasferta juventina contro la . Ma quando tutto sembrava volgere al meglio, un improvviso abbassamento delle difese immunitarie, causato da una polmonite, lo uccise nel tardo pomeriggio del 25 aprile: \u00aba 23 anni era gi\u00e0 il terzino sinistro titolare della Juventus e aveva debuttato in nazionale. Uno di quelli che guardi alla tiv\u00f9 o sui giornali e pensi: \"Ha tutto\". E anche: \"Non gli si pu\u00f2 togliere niente\". Invece gli si pu\u00f2 togliere tutto: prima il gioco, poi la vita\u00bb.\nAl funerale, svoltosi il giorno seguente nella cattedrale di Salerno, presenziarono pi\u00f9 di cinquemila persone comprese le societ\u00e0 di Juventus e , oltre a varie personalit\u00e0 del calcio italiano; i calciatori granata portarono la bara di Andrea mentre, durante la funzione, prima Porrini, erede della sua casacca n. 3, e poi il capitano juventino Vialli tennero un commosso discorso di addio, pi\u00f9 volte rotto dalle lacrime, allo sfortunato compagno. In concomitanza col rito funebre, la nazionale italiana si trov\u00f2 a giocare a Vilnius contro la , con il lutto al braccio, in una sfida risoltasi con una vittoria a lui dedicata da Gianfranco Zola, autore del gol partita. Inserito comunque nella rosa bianconera della stagione 1994-1995, si fregi\u00f2 postumo di uno scudetto che venne a lui dedicato; Fortunato venne anche ricordato dall'allenatore del , Nevio Scala, dopo la vittoria della Coppa UEFA 1994-1995, conseguita in finale proprio contro il club torinese.\nNazionale.\nFortunato ebbe modo di raccogliere tre convocazioni in nazionale maggiore da parte del commissario tecnico azzurro Arrigo Sacchi, esordendo il 22 settembre 1993 contro l', a Tallinn, in una gara valida per le qualificazioni al . Rimase questa l'unica presenza in maglia azzurra del giocatore, a causa dei sopravvenuti problemi di salute che gli preclusero anche la chiamata alla fase finale del mondiale statunitense.\nRiconoscimenti postumi.\nAlla sua memoria \u00e8 stato istituito nel 2009 un riconoscimento eponimo, il Premio nazionale Andrea Fortunato. Al calciatore \u00e8 stato inoltre dedicato nel 2012 uno speciale annullo filatelico con bollo unico delle Poste Italiane, e nel 2014 la biblioteca e museo sul gioco del calcio di Villa Matarazzo, nel comune di Castellabate. Dallo stesso anno \u00e8 presente nella nat\u00eca Salerno lo Juventus Club \"Andrea Fortunato\"."}
{"id": "136034", "revid": "767487", "url": "https://it.wikipedia.org/wiki?curid=136034", "title": "Johnny Stecchino", "text": "Johnny Stecchino \u00e8 un film del 1991 diretto e interpretato da Roberto Benigni. Successivamente al film fu scritto anche un romanzo omonimo da Benigni e Vincenzo Cerami che fu pubblicato lo stesso anno. L'idea, su cui si basa la trama, del perfetto sosia conosciuto per caso, il quale, a sua insaputa, per salvare il perfido protagonista, deve morire secondo un piano diabolico che alla fine viene sventato dai suoi stessi complici, ricalca molto da vicino quella del film del 1958 \"Tot\u00f2 a Parigi\", interpretato da Tot\u00f2 e diretto da Camillo Mastrocinque.\nTrama.\nDante Ceccarini lavora a Cesena come autista di scuolabus per ragazzi portatori di disabilit\u00e0. \u00c8 sostanzialmente una brava persona, anche se froda la propria assicurazione inscenando un improbabile \"tic\" che lo costringerebbe ad agitare in continuazione la mano destra incessantemente. Inoltre, ha il vizio di rubare qualche banana distraendo i fruttivendoli con qualche scenetta improvvisata.\nUna notte, dopo una festa tra amici in cui ha miseramente fallito varie avances nei confronti di una sua collega e di altre donne, viene quasi investito da un'auto davanti a casa. La guidatrice rimane come \"incantata\" nel vedere Dante, per poi svenire poco dopo; mentre Dante prova a cercare aiuto per soccorrerla, la donna risale in macchina e fugge a gran velocit\u00e0. La mattina seguente ricompare sulle scale di casa e confessa a Dante di chiamarsi Maria e di essersi persa in citt\u00e0. Dante la ospita in casa, ma improvvisamente la donna fugge di nuovo. Dante prova allora a cercarla all'\"Hotel Excelsior\", e questa volta la loro frequentazione continua con visite per negozi e ristoranti della citt\u00e0. Maria cambia progressivamente il look di Dante, comprandogli abiti eleganti, disegnandogli un neo sulla faccia e mettendogli in bocca uno stuzzicadenti. Comincia, inoltre, a chiamarlo sempre \"Johnny\"; anche senza capirne mai bene il perch\u00e9, Dante, innamorato di lei, asseconda questa sua volont\u00e0. Quando improvvisamente Maria scompare nuovamente dalla citt\u00e0, Dante \u00e8 molto gi\u00f9 di morale, fin quando non riceve un invito della donna a raggiungerla a Palermo. \nMaria, che finge semplicemente di amarlo, \u00e8 in realt\u00e0 la moglie di Johnny Stecchino, un boss mafioso perfettamente identico nell'aspetto fisico a Dante, ora divenuto pentito e latitante per sfuggire alla mafia, che \u00e8 sulle sue tracce per ucciderlo. Il piano della donna \u00e8, dunque, quello di servirsi dell'ingenuo Dante come capro espiatorio e, sfruttandone la somiglianza, farlo uccidere al posto di Johnny per poi fuggire con quest'ultimo in Sudamerica.\nLe situazioni in cui Dante si viene a trovare per via della sua somiglianza con il boss e la sua ingenuit\u00e0 producono una serie di equivoci e di vicende paradossali (come quando un sicario tenta di ucciderlo e quando incontra un giudice\ned un ministro collusi con la criminalit\u00e0). Attraverso tutti questi frangenti, Maria si rende conto per\u00f2 del valore e della bont\u00e0 di Dante, stanca della meschinit\u00e0 e della mancanza di scrupoli del marito. Cos\u00ec, con uno stratagemma, consegna ai mafiosi il vero Johnny Stecchino, prima della fuga di quest'ultimo in Sudamerica, salvando cos\u00ec la vita al malcapitato sosia.\nDante torna infine a casa verso Cesena, e finalmente viene chiamato col suo reale nome da Maria, la quale pur vedova e ormai innamorata di lui, decide di ripartire per Palermo dopo un appassionato bacio, lasciando intendere che un giorno potrebbe ritornare a trovarlo.\nProduzione.\nDoppiaggio.\nDoppiaggio eseguito dalla Cine Video Doppiatori.\nDistribuzione.\nDate di uscita.\nDi seguito sono elencate, in ordine cronologico, le date di uscita del film ed il titolo (talvolta modificato) in alcuni stati del mondo.\nCensura.\nNegli USA \u00e8 stata censurata la scena finale, con Dante che fa sniffare la cocaina a Lillo, credendola un farmaco contro il diabete.\nAccoglienza.\nCritica.\nIl film fu un grande successo al botteghino, ma la critica lo accolse tiepidamente, anche se col passare del tempo \u00e8 stato riconosciuto come uno dei migliori film dell'attore toscano anche al di fuori del giudizio del pubblico.\nLa satira sociale.\nIl film al di fuori del suo aspetto comico ed esilarante, rappresenta ancora una volta, come nel caso generale del cinema di Benigni, una denuncia sociale: la societ\u00e0 \u00e8 infatti qui ritratta in tutti i suoi aspetti di ingiustizia, corruzione (come il giudice ed il ministro collusi con Johnny e la mafia), perversione, una societ\u00e0 incapace di agire in maniera onesta, ma che si basa solo su ci\u00f2 che vede. Il mondo della mafia osservato da Benigni \u00e8 dunque un mondo che vive nell'alienazione dell'individuo, un mondo capovolto basato sulle apparenze, ma osservato sotto l'ottica del comico: \u201cJohnny Stecchino\u201d (come pure negli altri lavori di Roberto Benigni, \u201cLa vita \u00e8 bella\u201d, \u201cIl Mostro\u201d, \u201dPinocchio\u201d etc.), riflette sulla societ\u00e0 contemporanea in preda al vizio e all'illusione, sublimandone con una risata l'elemento del dramma e del tragico in esso intrinseco.\nIncassi.\nLa pellicola incass\u00f2 42.000.000.000 di lire, che gli valsero il primo posto nella classifica cinematografica 1991-92. Negli USA, invece, il film guadagn\u00f2 solo 500.000 dollari.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "136035", "revid": "1543377", "url": "https://it.wikipedia.org/wiki?curid=136035", "title": "Trojan (azienda)", "text": "La Trojan \u00e8 stata una casa automobilistica britannica attiva dal 1914 al 1936 e dal 1960 al 1965 a Croydon, in Inghilterra. Questa casa automobilistica produsse anche furgoni e mezzi commerciali. La Trojan partecip\u00f2 anche ad alcune competizioni automobilistiche, tra cui il campionato di Formula 1, con il nome di Trojan-Tauranac Racing.\nStoria.\nLa Trojan \u00e8 stata fondata da Leslie Hayward Hounsfield nel 1914 a Croydon, citt\u00e0 nella zona sud di Londra, in Inghilterra, nel borgo londinese di Croydon. Leslie Hayward Hounsfield inizi\u00f2 a lavorare al primo prototipo di autovettura nel 1910. Questo prototipo, che fu pronto nel 1913, era dotato di un economico motore a quattro cilindri. Dato che la produzione in serie di autovetture era imminente, nel 1914 la societ\u00e0 fu costituita ufficialmente. Lo scoppio della prima guerra mondiale interruppe per\u00f2 questi piani. Gli impianti della neonata casa automobilistica seguirono lo stesso destino di quelli delle altre aziende britanniche e furono convertiti alle necessit\u00e0 belliche. La Trojan, in particolare, durante la guerra, produsse strumentazione per veicoli bellici. A conflitto terminato, la produzione civile riprese. Le prime sei vetture Trojan furono pronte nel 1920. Furono presentate al pubblico nel 1922 al salone dell'automobile di Londra. La Trojan fece poi un accordo con la Leyland Motors per produrre le proprie vetture nello stabilimento Leyland di Kingston upon Thames. Questo accordo dur\u00f2 fino al 1928; in questo lasso di tempo furono prodotte 11.000 vetture con marchio Trojan. \nIn questi anni fu introdotta la \"Trojan Utility Car\", una vettura particolarmente economica che venne messa in vendita a 230 sterline, prezzo che scese a 125 sterline nel 1925. Con quest'ultimo prezzo, la Trojan Utility Car era in diretta concorrenza con la Ford Model T. Nel 1920 fu introdotto un nuovo modello economico che venne dotato di una garanzia che durava 5.000 miglia. Per questo modello erano anche disponibili, su richiesta, gli pneumatici.\nLa Leyland, anche dopo la fine dell'accordo sullo stabilimento produttivo di Kingston, continu\u00f2 a fornire, fino all'inizio degli anni trenta, parti di autovettura alla Trojan. All'inizio di questo decennio le vetture Trojan furono aggiornate. Nonostante questo ammodernamento, le vendite erano in calo, e quindi, nel 1931, fu lanciato un nuovo modello, la RE, ma senza successo. Stessa sorte tocc\u00f2 alla Wayfarer, che venne lanciata nel 1934, ed alla Mastra, che fu introdotta nello stesso periodo. La Trojan Utility Car fu invece assemblata fino al 1936, dopo di cui la produzione di autovetture termin\u00f2. Qualche anno prima, nel 1930, Leslie Hounsfield lasci\u00f2 la compagnia.\nNonostante la fine della produzione di autovetture, l'assemblaggio di furgoni e mezzi commerciali continu\u00f2 anche durante la seconda Guerra mondiale e negli anni seguenti. La produzione annua di questi veicoli si assest\u00f2 a qualche migliaia.\nNel 1959 la Trojan fu acquistata da Peter Agg, che riprese la produzione automobilistica. In particolare, la Trojan realizz\u00f2 su licenza microvetture Heinkel dal 1960 al 1965. Nel 1962 acquis\u00ec i diritti di produzione della microcar \"Heinkel Kabine\", un veicolo simile all'italiana Isetta, rinominandola \"Trojan 200\", che fu, tra l'altro, l'ultima vettura a portare il nome Trojan. Nello stesso anno la Trojan acquis\u00ec i diritti per produrre su licenza modelli da corsa Elva, partner tecnico della Bruce McLaren Motor Racing Ltd.. Questa acquisizione fece s\u00ec che la Trojan subentrasse alla Elva nella produzione in serie delle auto da corsa che la McLaren progettava per le scuderie private sue clienti. Fino al 1965, di quest'ultimo tipo, ne vennero prodotti 210 esemplari. Qualche anno dopo, con il nome di Trojan-Tauranac Racing, il marchio partecip\u00f2 ad alcuni Gran Premi di Formula 1.\nNegli anni sessanta la Trojan produsse su licenza, nel Regno Unito, la Lambretta con il nome \"Trojan Lambretta\". Oltre a quest'ultima, la Trojan realizz\u00f2 anche alcuni modelli di minimoto, che erano conosciute come \"Trobike\".\nModelli prodotti (1922-1936).\nQuesta \u00e8 la lista incompleta dei modelli di autovettura prodotti dalla Trojan:"}
{"id": "136038", "revid": "1590006", "url": "https://it.wikipedia.org/wiki?curid=136038", "title": "Cuspide", "text": ""}
{"id": "136039", "revid": "1318658", "url": "https://it.wikipedia.org/wiki?curid=136039", "title": "Dwight L. Moody", "text": "Il lavoro di Moody a Chicago era alla guida della pi\u00f9 grande \"scuola domenicale\" del suo tempo. Lavor\u00f2 cos\u00ec tanto da avere in un anno 650 studenti. Divenne cos\u00ec famoso che il neoeletto presidente Abraham Lincoln visit\u00f2 la scuola il 25 novembre 1860.\nDopo che la Guerra di secessione americana ebbe inizio, venne coinvolto nella Commissione Cristiana statunitense della YMCA.\nFond\u00f2 una chiesa a Chicago che venne bruciata nel Grande incendio di Chicago. Venne ricostruita in tre mesi.\nFu durante un viaggio in Inghilterra che divenne famoso come evangelista, al punto che alcuni sostennero che fu il pi\u00f9 grande evangelista del XIX secolo. Le sue prediche ebbero un impatto pari a quelle di George Whitefield e John Wesley in Inghilterra, Scozia e Irlanda. In diverse occasioni riemp\u00ec sale da 2.000/4.000 posti. Nel Palazzo dei Giardini Botanici, un incontro ebbe la partecipazione di 15/30.000 persone. Questa affluenza continu\u00f2 per tutto il 1874 e 1875, con folle di migliaia di persone a tutti i suoi incontri. Quando torn\u00f2 negli Stati Uniti, folle dalle 12.000 alle 20.000 persone erano comuni, come era avvenuto in Inghilterra. Il presidente Grant e alcuni membri del suo gabinetto parteciparono ad un suo incontro il 19 gennaio 1876. I suoi incontri evangelistici si tennero da Boston a New York, in tutto il New England e fino a San Francisco, e ad altre citt\u00e0 della \"West coast\" da Vancouver a San Diego.\nEgli fece il suo ultimo sermone il 16 novembre 1899. Si \u00e8 sostenuto che riusc\u00ec a convertire a Cristo un milione di persone, anche se ci\u00f2 non \u00e8 dimostrabile, a causa della mancanza di un registro centralizzato."}
{"id": "136041", "revid": "17654", "url": "https://it.wikipedia.org/wiki?curid=136041", "title": "Dimodosaurus", "text": ""}
{"id": "136042", "revid": "17654", "url": "https://it.wikipedia.org/wiki?curid=136042", "title": "Gresslyosaurus", "text": ""}
{"id": "136043", "revid": "74801", "url": "https://it.wikipedia.org/wiki?curid=136043", "title": "Eugene", "text": "Eugene \u00e8 una citt\u00e0 degli Stati Uniti d'America, capoluogo della Contea di Lane, nello Stato dell'Oregon. \u00c8 la terza pi\u00f9 grande citt\u00e0 e la seconda area metropolitana dell'Oregon.\n\u00c8 situata nel sud della Willamette Valley, alla confluenza con il fiume McKenzie e il fiume Willamette, circa a est della costa.\nNel 2018 la popolazione complessiva era di abitanti."}
{"id": "136044", "revid": "125913667", "url": "https://it.wikipedia.org/wiki?curid=136044", "title": "Apocatastasi", "text": "Apocatastasi (greco: \u1f00\u03c0\u03bf\u03ba\u03b1\u03c4\u03ac\u03c3\u03c4\u03b1\u03c3\u03b9\u03c2, \"apokat\u00e1stasis\") \u00e8 un termine dai molteplici significati a seconda degli ambiti (principalmente religiosi e filosofici) in cui \u00e8 usato. Letteralmente significa \"ritorno allo stato originario\", \"reintegrazione\".\nFilosofia.\nNello stoicismo, che trae l'ipotesi dalla fisica di Eraclito, l'apocatastasi indica il \"ristabilimento\" dell'universo nel suo stato originario, e si collega alla dottrina dell'eterno ritorno: quando gli astri assumeranno la stessa posizione che avevano all'inizio dell'universo, avverr\u00e0 una grande conflagrazione (\u1f10\u03ba\u03c0\u03cd\u03c1\u03c9\u03c3\u03b9\u03c2, ecpirosi), e il tempo e il mondo ricominceranno un nuovo ciclo (\u03c0\u03ac\u03bb\u03b9\u03bd\u03b3\u03ad\u03bd\u03b5\u03c3\u03b9\u03c2, palingenesi, ovvero \"che nasce di nuovo\"). Secondo alcuni stoici tale ciclo sar\u00e0 identico al precedente, secondo altri non necessariamente uguale.\nNel neoplatonismo con apocatastasi si indica il ritorno dei singoli enti all'unit\u00e0 originaria, all'Uno indifferenziato da cui l'intera realt\u00e0 proviene, un ritorno possibile tramite l'ascesi filosofica.\nCristianesimo.\nNel Cristianesimo, il concetto di apocatastasi \u00e8 presente in un unico versetto della Bibbia, \"Atti degli Apostoli\" : \nAnche se permangono alcune incertezze, nel cristianesimo dei primi secoli il principale sostenitore dell'apocatastasi \u00e8 considerato Origene di Alessandria. Secondo Origene, alla fine dei tempi avverr\u00e0 la redenzione universale e tutte le creature saranno reintegrate nella pienezza del divino, compresi Satana e la morte: in tal senso, dunque, le pene infernali, per quanto lunghe, avrebbero un carattere non definitivo ma purificatorio. I dannati esistono, ma non per sempre, poich\u00e9 il disegno salvifico non si pu\u00f2 compiere se manca una sola creatura: \"Riteniamo comunque che la bont\u00e0 di Dio per opera di Cristo richiamer\u00e0 tutte le creature ad unica fine, dopo aver vinto e sottomesso anche gli avversari.\" (\"De principiis\", I, VI, 1)\nBase scritturale \u00e8 il seguente passaggio: La dottrina dell'apocatastasi venne accolta da altri padri orientali fra cui Gregorio di Nissa, ma la sua affermazione come \"dottrina certa\" fu condannata come eresia nel Sinodo di Costantinopoli del 543: \nIn seguito si ritrova comunque, in varie forme, in diversi teologi e pensatori anche cattolici (senza che nessuno di essi fosse dichiarato eretico o scomunicato), tra cui Giovanni Scoto Eriugena o, in tempi pi\u00f9 recenti, Friedrich Schleiermacher, Karl Barth, Hans Urs von Balthasar, Adrienne von Speyr, Giovanni Papini, Adriana Zarri, Paolo De Benedetti, Luigi Lombardi Vallauri, Vito Mancuso. Tra le correnti religiose, l'apocatastasi \u00e8 vicina alle idee dell'Anabattismo e dell'Universalismo.\nLo scrittore ortodosso F\u00ebdor Dostoevskij adombra questa ipotesi nei capitoli \"La rivolta\" e \"Il grande inquisitore\" ne \"I fratelli Karamazov\".\nProtestanti e cattolici.\nSecondo Amilcare Giudici, per la teologia protestante del XX secolo, \u00abl'apocatastasi \u00e8 la conclusione pi\u00f9 logica [...circa la] meditazione sulla grazia.\u00bb\nDal canto loro alcuni cattolici provano ad aggirare la condanna del 553 facendo leva su una contrapposizione interna alle tre virt\u00f9 teologali; ci\u00f2 che per \"fides\" (teologia dogmatica) dev'essere rifiutato e gettato via dalla porta, per \"spes\" (teologia della speranza) dev'essere accolto e fatto rientrare dalla finestra, poich\u00e9 \u00ab[L'amore...] tutto crede, [ma pure] tutto spera\u00bb (). In \"Sperare per tutti\" il teologo cattolico Von Balthasar sostiene tale tesi e cita la lista di altri teologi che considera vicini al suo pensiero: Erich Przywara, Henri de Lubac, Gabriel Marcel, Walter Kasper, Gisbert Greshake, Romano Guardini, Karl Rahner. \u00abIn breve: una compagnia, in cui mi sento benissimo\u00bb.\nAnche Vito Mancuso riscontra la vicinanza di alcuni autori cattolici a questa prospettiva:\nSecondo Ernst Bloch, questo celebre passo paolino sembra alludere a qualcosa che trascende e oltrepassa ogni forma nota di teismo, per rilanciare la speranza fino a un panteismo utopico, inedito."}
{"id": "136045", "revid": "2194416", "url": "https://it.wikipedia.org/wiki?curid=136045", "title": "Coscienza", "text": "Il termine coscienza indica quel momento della presenza alla mente della realt\u00e0 oggettiva sulla quale interviene la \"consapevolezza\" che le d\u00e0 senso e significato, raggiungendo quello stato di \"conosciuta unit\u00e0\" di ci\u00f2 che \u00e8 nell'intelletto.\nIl termine deriva dal latino \"conscientia\", a sua volta derivato di \"conscire\", cio\u00e8 \"essere consapevole, conoscere\" (composto da \"cum\" e \"scire\", \"sapere, conoscere\") e indica la consapevolezza che la persona ha di s\u00e9 e dei propri contenuti mentali. In questo senso il termine \"coscienza\" viene genericamente assunto non come primo stadio di apprensione immediata di una realt\u00e0 oggettiva, ma come sinonimo di \"consapevolezza\" nel suo riferimento \"alla totalit\u00e0 delle esperienze vissute, ad un dato momento o per un certo periodo di tempo\".\nEtimologia.\nL'etimologia dimostra come invece i due termini di coscienza e consapevolezza abbiano una diversit\u00e0 di origine cronologica e come all'inizio non si sentisse la necessit\u00e0 di distinguere tra il significato di coscienza e di \"essere consapevole\" \nStoria della nozione di \"coscienza\".\n\u00c8 d'obbligo ricordare che nella storia della cultura occidentale il termine \"coscienza\" ha assunto ulteriori significati indipendenti da quello di \"consapevolezza\".\nProcessi e organi della coscienza nella Grecia di Omero.\nIl Sogno maligno inviato da Zeus raggiunge Agamennone per convincerlo ad armare gli Achei, fatto questo, il Sogno maligno lo lascia l\u00ec a \u03c6\u03c1\u03bf\u03bd\u03ad\u03bf\u03bd\u03c4' \u1f00\u03bd\u1f70 \u03b8\u03c5\u03bc\u1f78\u03bd (\"a pensare nella sua mente\").\nNella cultura omerica \u00abLa riflessione interiore \u00e8 per l'uomo conversazione dell'io con il \u03b8\u03c5\u03bc\u03cc\u03c2, o del \u03b8\u03c5\u03bc\u03cc\u03c2 con l'io\u00bb.\nCos\u00ec quando Menelao riflette sul da farsi: \"disse (\u03b5\u1f36\u03c0\u03b5) al suo magnanimo \u03b8\u03c5\u03bc\u03cc\u03c2\" (\u03b5\u1f36\u03c0\u03b5 \u03c0\u03c1\u1f78\u03c2 \u1f43\u03bd \u03bc\u03b5\u03b3\u03b1\u03bb\u03ae\u03c4\u03bf\u03c1\u03b1 \u03b8\u03c5\u03bc\u03cc\u03bd, \"Iliade\" XVII, 90); quindi, meditando di abbandonare le armi e il corpo di Patroclo, si domanda: \u1f00\u03bb\u03bb\u1f70 \u03c4\u03af \u1f24 \u03bc\u03bf\u03b9 \u03c4\u03b1\u1fe6\u03c4\u03b1 \u03c6\u03af\u03bb\u03bf\u03c2 \u03b4\u03b9\u03b5\u03bb\u03ad\u03be\u03b1\u03c4\u03bf \u03b8\u03c5\u03bc\u03cc\u03c2? (XVII, 97: \"perch\u00e9 il mio \u03b8\u03c5\u03bc\u03cc\u03c2 medita, \u03b4\u03b9\u03b5\u03bb\u03ad\u03be\u03b1\u03c4\u03bf, queste cose?\").\nIl \u03b8\u03c5\u03bc\u03cc\u03c2 (\"th\u016bm\u00f3s\") \u00e8 quindi la \"mente\", la \"coscienza\" dell'uomo che si interroga, ma anche lo spirito vitale e la sede delle emozioni.\nConfrontando la nozione di \"psych\u00e9\" (\u03c8\u03c5\u03c7\u03ae) propria dei filosofi ionici, Edwin Rohde sostiene che:\nPierre Chantraine ricorda come l'etimologia del termine \u03b8\u03c5\u03bc\u03cc\u03c2 viene spesso collegata al sanscrito \"dh\u016bm\u00e1\" e quindi al latino \"fumus\" e all'antico slavo \"dym\u016d\", il che, derivando da \u03b8\u03c5\u03bc\u03b9\u03ac\u03c9, presupporrebbe un ricostruito *\u03b8\u03c5\u03bc\u03cc\u03c2 (fumo) per il filologo francese difficile da sostenere. Ma per Richard Broxton Onians il \u00ab\u03b8\u03c5\u03bc\u03cc\u03c2 era, con ogni evidenza, una sostanza aeriforme (si pensi a \u03b8\u03c5\u03bc\u03b9\u03ac\u03c9)\u00bb.\nSempre il filologo britannico, con un'imponente disamina dei testi conclude che la sede del \u03b8\u03c5\u03bc\u03cc\u03c2 altro non \u00e8 che le \u03c6\u03c1\u03ad\u03bd\u03b5\u03c2, i polmoni, risultando quindi il \u03b8\u03c5\u03bc\u03cc\u03c2 lo stesso respiro, l'anima-respiro, contenente le emozioni, l'elemento vitale, ma anche, come abbiamo visto, il pensiero, quindi la coscienza: \u00abPer i Greci di Omero, il \u03b8\u03c5\u03bc\u03cc\u03c2 \u00e8 lo \"spirito\", il respiro che si identifica con la coscienza, variabile, dinamico; va e viene, muta con il mutare dei sentimenti e, si pu\u00f2 aggiungere, con il mutare del pensiero\u00bb. \nAllo stesso modo gli d\u00e8i pongono ardimento, o audacia, nel \u03b8\u03c5\u03bc\u03cc\u03c2 degli uomini, riempiendone le \u03c6\u03c1\u03ad\u03bd\u03b5\u03c2:\nCos\u00ec, ma a solo titolo esemplificativo, la dea Atena quando consiglia Telemaco: \u03c6\u03c1\u03ac\u03b6\u03b5\u03c3\u03b8\u03b1\u03b9 \u03b4\u1f74 \u1f14\u03c0\u03b5\u03b9\u03c4\u03b1 \u03ba\u03b1\u03c4\u1f70 \u03c6\u03c1\u03ad\u03bd\u03b1 \u03ba\u03b1\u1f76 \u03ba\u03b1\u03c4\u1f70 \u03b8\u03c5\u03bc\u03cc\u03bd, \u1f45\u03c0\u03c0\u03c9\u03c2 \u03ba\u03b5 \u03bc\u03bd\u03b7\u03c3\u03c4\u1fc6\u03c1\u03b1\u03c2 \u1f10\u03bd\u1f76 \u03bc\u03b5\u03b3\u03ac\u03c1\u03bf\u03b9\u03c3\u03b9 \u03c4\u03b5\u03bf\u1fd6\u03c3\u03b9 (\"rifletti nella tua \u03c6\u03c1\u03ae\u03bd e nel tuo \u03b8\u03c5\u03bc\u03cc\u03c2, come tu possa uccidere i pretendenti\", \"Odissea\", I, 294-295).\nLa nozione di \u03b8\u03c5\u03bc\u03cc\u03c2 a volte risulta sovrapponibile a quella di \u03c8\u03c5\u03c7\u03ae (\"psych\u00e9\"), in altri casi \u00e8 ben evidente che \u03c8\u03c5\u03c7\u03ae e \u03b8\u03c5\u03bc\u03cc\u03c2 sono due elementi differenti; ad esempio:\no ancora\nIn tal senso \u03b8\u03c5\u03bc\u03cc\u03c2 viene usato quando questi \u00e8 racchiuso nei polmoni (ritenuti organi dell'intelligenza) come un elemento caldo; il termine diviene invece \u03c8\u03c5\u03c7\u03ae quando abbandona il corpo con l'ultimo respiro, divenendo un elemento freddo.\nMa accade anche che \u03b8\u03c5\u03bc\u03cc\u03c2 e \u03c8\u03c5\u03c7\u03ae lascino insieme il corpo, tuttavia \u03c8\u03c5\u03c7\u03ae lo abbandona giungendo nell'Ade come \u1f20\u03cd\u03c4 \u1f44\u03bd\u03b5\u03b9\u03c1\u03bf\u03c2 (un fantasma visto in sogno) mentre \u03b8\u03c5\u03bc\u03cc\u03c2 viene distrutto dalla morte.\nOnians ricorda quindi come la \u03c8\u03c5\u03c7\u03ae sia associata, come localizzazione, alla testa da dove veniva espirata, e che essa corrisponde piuttosto alla \u03c3\u03ba\u03b9\u03ac ( (\"ski\u00e1\", ombra) come descritta nell\"Odissea\" piuttosto che all'anima-respiro (questa nell'ambito del \u03b8\u03c5\u03bc\u03cc\u03c2).\nLa nozione di coscienza nella filosofia greca.\nIl primo autore a considerare una nozione di \"coscienza\" come luogo di riflessione e interiorit\u00e0 fu il filosofo neoplatonico Plotino:\nGi\u00e0 lo stoicismo aveva evidenziato il carattere di interiorit\u00e0 della coscienza che si manifesta come colloquio dell'anima con se stessa di fronte al \"non senso\" del mondo e delle sue realt\u00e0 caduche, l'unica via che rimane al saggio \u00e8 il ripiego su s\u00e9 stessi che d\u00e0 significato alla propria esistenza individuale.\nLa nozione di coscienza nelle teologie cristiane antiche e medievali.\nSant'Agostino riprende questa concezione stoica presentandola come occasione ideale per tutti gli uomini saggi e per i cristiani di cogliere la verit\u00e0:\nLa strada del in te ipseun redi \u00e8 quella che avvia alla verit\u00e0 assoluta rappresentata da Dio.\nPer S. Tommaso (in \"Summa Theologiae\", I, q. 79, a. 13) \u00ab\"coscientia deriva da cum alio scientia [scienza unita ad altro]\"\u00bb nel senso che la coscienza \u00e8 la consapevolezza di un sentimento di moralit\u00e0 per cui \u00ab... si dice che la coscienza attesta, impedisce, incita, come pure che accusa, rimorde e riprende. E tutto ci\u00f2 proviene dall'applicazione di una nostra cognizione o scienza alle nostre azioni. Ora, questa applicazione avviene in tre modi. Primo, riconoscendo di aver fatto o di non aver fatto un'azione, secondo quel detto della Scrittura [Qo 7, 23]: \u00abLa tua coscienza [il tuo cuore] sa che anche tu hai detto tante volte male degli altri\u00bb. E in questo caso diciamo che la coscienza attesta. Secondo, giudicando con la nostra coscienza di dover fare o di non dover fare una data cosa: e in questo caso si dice che la coscienza incita o trattiene. Terzo, giudicando con la coscienza se una data azione \u00e8 stata fatta bene o male: e allora si dice che essa scusa, oppure che accusa o rimorde.\u00bb. \nLa nozione di coscienza nella filosofia moderna.\nIl primo autore a elaborare la nozione di \"coscienza\" nella sua moderna accezione fu Gottfried Wilhelm von Leibniz, il quale, agli inizi del XVIII secolo, distinse le \"petites perceptions\" subliminali dalle \"aperceptions\" attraverso le quali le prime si manifestano a livello cosciente:\nLa nozione di coscienza nella filosofia della scienza.\nNel XX secolo di pari passo con lo sviluppo della fisica moderna e delle neuroscienze sono state proposte diverse teorie sulla formazione della coscienza, nessuna delle quali ancora provata sperimentalmente; una di queste \u00e8 stata elaborata dal fisico teorico Roger Penrose ed implicherebbe fenomeni connessi alla meccanica quantistica e alla teoria della relativit\u00e0\nAmbiti.\nA seconda dell'ambito nel quale viene osservata, la coscienza viene intesa nei seguenti modi:"}
{"id": "136052", "revid": "12290", "url": "https://it.wikipedia.org/wiki?curid=136052", "title": "Bubasti", "text": "Bubasti (Bubastis) nome greco della citt\u00e0 egizia di Per Bastet (\"Casa di Bastet\"), (nome arabo \"Tell Basta\"), fu la capitale del 18\u00ba distretto del Basso Egitto.\nLa citt\u00e0 era la sede principale del culto della dea Bastet che vi aveva un tempio di cui non restano che poche vestigia. Fu capitale dell'Egitto durante la XXII dinastia insieme a Tani. Le rovine di Bubasti si trovano nella periferia sud orientale della moderna citt\u00e0 di Zagazig.\nAltri media.\nIn \"Watchmen\", il personaggio di Ozymandias, ideologicamente ispirato alla cultura egizia, ha modificato geneticamente un esemplare femmina di lince dal pelo striato rosso e nero, chiamata Bubastis in onore dell'omonima citt\u00e0 egiziana. L'animale \u00e8 poi stato oggetto di trasposizione anche nell'adattamento cinematografico del romanzo a fumetti di Alan Moore, dove il colore del pelo \u00e8 reso bianco e nero."}
{"id": "136056", "revid": "1305772", "url": "https://it.wikipedia.org/wiki?curid=136056", "title": "Gelati", "text": ""}
{"id": "136057", "revid": "287204", "url": "https://it.wikipedia.org/wiki?curid=136057", "title": "Cialde", "text": ""}
{"id": "136058", "revid": "171091", "url": "https://it.wikipedia.org/wiki?curid=136058", "title": "Tegola dolce", "text": "Le tegole valdostane (in francese \"tuiles vald\u00f4taines\" o \"tuiles aostoises\" - pronuncia ) sono dei dolci a cialda tipici della Valle d'Aosta, prodotte ad Aosta fin dagli anni trenta, seguendo un'antica ricetta della Normandia.\nRecentemente sono apparse sul mercato anche tegole ricoperte di cioccolato.\nDiffusione.\nGrazie ai numerosi turisti che ogni anno visitano le montagne della Valle d'Aosta, le tegole hanno ormai varcato i confini regionali e sono distribuite su gran parte della penisola.\nVarianti.\nIn pasticceria le cialde sono frequentissime e di solito usate come contenitore o base per ripieni vari."}
{"id": "136061", "revid": "436907", "url": "https://it.wikipedia.org/wiki?curid=136061", "title": "Parsifal (album)", "text": "Parsifal \u00e8 il sesto album in studio del gruppo musicale italiano Pooh, pubblicato il 31 agosto 1973 dalla CBS.\nSi tratta della prima pubblicazione del gruppo insieme al bassista Red Canzian, che sostitu\u00ec Riccardo Fogli.\nL'album \u00e8 preceduto dall'uscita del singolo \"Io e te per altri giorni\", che avr\u00e0 notevole successo nei juke box italiani, ed \u00e8 presente nella classifica de I 100 migliori album italiani secondo Rolling Stone Italia alla posizione numero 58. In Italia ha venduto circa 400.000 copie.\nDescrizione.\nContrariamente al precedente album, le tematiche affrontate in \"Parsifal\" si allontanano dai testi tardo-adolescenziali dell'album precedente. In particolar modo, il brano omonimo tratta del personaggio wagneriano del Cavaliere del Graal, che sacrific\u00f2 la propria esistenza nel tentativo di redimere l'umanit\u00e0. Con un'estesa seconda parte strumentale, nella quale risaltano le atmosfere orchestrali, associate alle chitarre distorte di Dody Battaglia. Originariamente, il brano era stato scritto come colonna sonora di un film. Tuttavia non se ne fece nulla e i Pooh decisero di reinventare ed ampliare il brano \"Contrasto\" del 1969 (dall'omonimo disco) per la seconda parte strumentale di \"Parsifal\".\nIl testo del brano d'apertura \"L'anno, il posto, l'ora\" coglie il momento nel quale il pilota si accorge che il suo aereo si sta per schiantare al suolo; cantano in questo pezzo a turno, Red, Roby e Dody: cos\u00ec era gi\u00e0 nelle prime versioni live cui partecipava ancora Riccardo Fogli. Si tratta del brano di apertura, introdotto da Red, la seconda strofa \u00e8 interpretata da Roby, la terza da Dodi; dopo l'inciso, cantato coralmente, il resto del brano \u00e8 interpretato interamente da Dody, fino alle ultime due strofe, interpretate da Roby e Red, una a testa. Esiste una prima versione di questa canzone, del 1972, solo live, nella quale una delle strofe \u00e8 cantata da Fogli al posto di Canzian, con parole completamente diverse. Il ritornello, ad esempio, non recita altro che la frase in inglese \"Yesterday is gone\".\nInizialmente, l'idea era quella di inserire nell'album anche il brano \"Lettera da Marienbad\" ma il vinile non presentava sufficiente spazio, perci\u00f2 fu incluso nel 45 giri \"Io e te per altri giorni/Lettera da Marienbad\" e nell'edizione Stereo8.\nNel retro della copertina i Pooh si presentano vestiti in abiti da guerrieri medioevali, cos\u00ec come nel successivo tour.\nNel 2014 BTF ripubblica il disco in tiratura limitata in vinile arancione trasparente con copertina e label uguali all'edizione originale ma con l'assenza del libretto originale contenuto nel disco."}
{"id": "136062", "revid": "1812835", "url": "https://it.wikipedia.org/wiki?curid=136062", "title": "Gravit\u00e0 quantistica", "text": "La gravit\u00e0 quantistica \u00e8 il campo della fisica teorica che tenta di fornire una descrizione della gravit\u00e0, che modella l'universo su scala macroscopica, coerente con i principi della meccanica quantistica, che descrive i fenomeni tipici della scala atomica e subatomica.\nIl tentativo \u00e8 quello di unificare le quattro interazioni fondamentali della natura in una teoria in grado di comprendere le tre descritte dal Modello standard (elettromagnetica, debole e forte) e quella gravitazionale descritta dalla relativit\u00e0 generale, arrivando, in alcuni modelli, alla cosiddetta teoria del tutto.\nIntroduzione.\nA partire dagli anni ottanta del XX secolo, molti fisici teorici si sono concentrati sulla formulazione di una teoria quantistica che:\nLa teoria della relativit\u00e0 generale descrive il campo gravitazionale in termini geometrici usando la nozione di curvatura dello spaziotempo; come tale non \u00e8 una teoria quantizzata, cio\u00e8 non assegna al campo gravitazionale particelle mediatrici elementari, gli ipotetici gravitoni. La scoperta sperimentale della loro esistenza permetterebbe di assimilare l'interazione gravitazionale alle altre interazioni fondamentali, il cui quadro teorico di riferimento \u00e8 la teoria quantistica dei campi, e sarebbe un passo fondamentale per lo sviluppo di una teoria unificante che includa la relativit\u00e0 generale.\nMolte difficolt\u00e0 nella costruzione di una teoria quantistica basata sulla relativit\u00e0 generale derivano da presupposti radicalmente differenti su come sia strutturato l'universo. La teoria quantistica dei campi descrive le particelle in termini di campi che si propagano nello spazio-tempo piatto della relativit\u00e0 ristretta, ossia lo spazio-tempo di Minkowski. Per la relativit\u00e0 generale la gravit\u00e0 \u00e8 un effetto risultante dalla curvatura dello spazio-tempo legata al cambiamento e alla distribuzione della massa e dell'energia. In questo ambito un ipotetico gravitone rappresenterebbe quindi una fluttuazione elementare dello spazio-tempo stesso e non quella di un campo nello spaziotempo.\nIl modo pi\u00f9 semplice per combinare le due teorie, cio\u00e8 trattare semplicemente la gravit\u00e0 come un altro campo di particelle, presenta molti problemi con la rinormalizzazione. Le particelle di gravit\u00e0 si attraggono reciprocamente e concorrono ai risultati delle interazioni, producendo valori infiniti che non possono essere cancellati per produrre risultati finiti fisicamente sensati. Ci\u00f2 accade, al contrario, in elettrodinamica quantistica, nella quale risultati numericamente infiniti possono essere rimossi per mezzo della rinormalizzazione, ottenendo previsioni finite per la sezione d'urto dei processi di interazione fra particelle.\nSia la meccanica quantistica che la relativit\u00e0 generale hanno avuto grande successo; la prima nella fisica ad alte energie e la seconda nella descrizione della struttura a grande scala dell'universo. Sfortunatamente le energie e le condizioni alle quali gli effetti quantistici sulla gravit\u00e0 sono rilevanti sono fuori della portata degli esperimenti in laboratorio, cio\u00e8 non vi sono dati sperimentali che possano fare luce su come si comporta lo spazio tempo alla scala di Planck. Servirebbe una teoria unificante per comprendere i primissimi istanti di vita dell'universo dopo il Big Bang e il comportamento dei buchi neri.\nL'incompatibilit\u00e0 tra meccanica quantistica e relativit\u00e0 generale.\nNella relativit\u00e0 generale non esiste uno sfondo spazio-temporale fisso come nella meccanica newtoniana e nella relativit\u00e0 speciale e la geometria dello spazio-tempo \u00e8 dinamica. Questo \u00e8 il concetto pi\u00f9 difficile da capire riguardo alla relativit\u00e0 generale e le sue conseguenze sono molto profonde e non completamente esplorate, anche a livello classico. A certi livelli, la relativit\u00e0 generale pu\u00f2 essere considerata come una teoria di relazione in cui la sola informazione rilevante sotto il profilo fisico \u00e8 la relazione tra eventi differenti nello spazio-tempo.\nD'altra parte la meccanica quantistica \u00e8 dipesa fin dal suo inizio da una struttura di fondo non dinamica. In questa teoria \u00e8 il tempo che viene dato e non la dinamica, come nella meccanica newtoniana classica. Nella teoria quantistica dei campi, come nella classica teoria dei campi, lo spazio-tempo di Minkowski \u00e8 lo sfondo fisso della teoria. La teoria delle stringhe \u00e8 nata come una generalizzazione della teoria quantistica dei campi, dove al posto di particelle puntiformi oggetti simili a corde si propagano in uno sfondo spazio-temporale fisso. Sebbene la teoria abbia i suoi fondamenti negli studi sul confinamento dei quark e non sulla gravit\u00e0 quantistica, si scopr\u00ec ben presto che lo spettro della stringa contiene il gravitone e che il \"condensato\" di certi modi di vibrare delle stringhe \u00e8 equivalente ad una modifica dello sfondo originale.\nLa teoria quantistica dei campi in uno spazio-tempo curvo ha dimostrato che alcuni degli assunti fondamentali della teoria non possono essere conservati. In particolare lo stato di vuoto dipende dal tipo di moto dell'osservatore attraverso lo spazio-tempo (effetto Unruh). Inoltre il concetto di campo \u00e8 considerato pi\u00f9 fondamentale del concetto di particella, che si presenta come un utile mezzo per descrivere le interazioni localizzate. Una teoria quantistica con tali caratteristiche, che si pu\u00f2 definire topologica, fornisce un esempio di teoria dei quanti indipendente dallo sfondo, ma senza gradi locali di libert\u00e0 e globalmente solo entro molti gradi di libert\u00e0. . Nelle 2+1 dimensioni, comunque, la gravit\u00e0 \u00e8 una teoria topologica del campo ed \u00e8 stata \"quantizzata\" con successo in svariati modi, comprese le reti di spin. La gravit\u00e0 quantistica a loop \u00e8 un tentativo nella stessa direzione, cio\u00e8 quella di formulare una teoria dei quanti indipendente dallo sfondo.\nVi sono altri tre punti di disaccordo tra la meccanica quantistica e la relativit\u00e0 generale.\nPosizioni storiche.\nIn passato vi sono state due reazioni all'apparente incoerenza della teoria quantistica con la necessaria indipendenza dallo sfondo della relativit\u00e0 generale.\nLa prima \u00e8 stata che l'interpretazione geometrica della relativit\u00e0 generale non \u00e8 fondamentale ma semplicemente una qualit\u00e0 inaspettata di qualche teoria dipendente dallo sfondo. Ci\u00f2 viene esplicitamente dichiarato, per esempio, nel classico testo \"Gravitation and Cosmology\" di Steven Weinberg. L'opinione opposta \u00e8 che l'indipendenza dallo sfondo sia fondamentale e che la meccanica quantistica debba essere generalizzata per stabilire dove non vi \u00e8 un tempo specificato \"a priori\". Questo punto di vista geometrico viene esposto nel classico testo \"Gravitazione\" di Charles W. Misner, John Archibald Wheeler e Kip Thorne.\nI due libri, che esprimono punti di vista totalmente opposti sul significato della gravit\u00e0, furono pubblicati quasi contemporaneamente negli anni '70, quando fu raggiunto un vicolo cieco, situazione che port\u00f2 Richard Feynman (egli stesso autore di notevoli studi sulla gravit\u00e0 quantistica) a scrivere a sua moglie \"ricordami di non partecipare pi\u00f9 a conferenze sulla gravit\u00e0\". \nAd oggi sono stati compiuti progressi su entrambi i fronti con la teoria delle stringhe da un lato e con la gravit\u00e0 quantistica a loop dall'altro.\nTeorie.\nVi \u00e8 un gran numero di proposte di teorie della gravit\u00e0 quantistica:"}
{"id": "136064", "revid": "7", "url": "https://it.wikipedia.org/wiki?curid=136064", "title": "Rotonda alla francese", "text": ""}
{"id": "136066", "revid": "1682541", "url": "https://it.wikipedia.org/wiki?curid=136066", "title": "Battaglia di Tsushima", "text": "La battaglia di Tsushima, in Giappone detta comunemente , fu l'ultimo decisivo scontro della guerra russo-giapponese (1904-1905). Fu combattuta il 27 ed il 28 maggio 1905 (14 e 15 maggio secondo il calendario giuliano in vigore all'epoca in Russia) nello stretto di Corea. Nella battaglia la Marina imperiale giapponese, al comando dell'ammiraglio T\u014dg\u014d Heihachir\u014d, distrusse due terzi della Flotta del Baltico, parte della flotta imperiale russa, comandata dall'ammiraglio Zinovij Petrovi\u010d Ro\u017eestvenskij.\nAntefatti.\nLa Flotta Giapponese Combinata e la Flotta Russa del Baltico, inviata dall'Europa, combatterono nella parte orientale dello stretto di Corea, vicino all'isola di Tsushima. Precedentemente la Flotta del Pacifico era stata bloccata il 10 agosto 1904 nella battaglia dello Shantung che aveva impedito alla flotta russa di dirigere a Vladivostok costringendola a rientrare a Port Arthur, dove era stata decimata dal fuoco dell'artiglieria di terra giapponese.\nLa Flotta del Baltico, allestita in fretta alla notizia della sconfitta, navig\u00f2 attraverso il Mare del Nord causando un incidente diplomatico sul Dogger Bank quando attacc\u00f2 nottetempo per errore una piccola flotta di pescherecci britannici, e quindi prosegu\u00ec nell'Atlantico.\nGiunto a Tangeri, l'ammiraglio Ro\u017eestvenskij divise la flotta in due parti: una, al comando del contrammiraglio barone F\u00f6lkersam, diresse attraverso il Mediterraneo per il Canale di Suez; l'altra, al comando dello stesso Ro\u017eestvenskij, circumnavig\u00f2 l'Africa: l'appuntamento per il ricongiungimento era all'isola Saint Marie nel Madagascar. Qui era previsto il rifornimento di carbone e l'effettuazione di riparazioni nella baia di Di\u00e9go Suarez (punta nord-orientale dell'isola malgascia), ma i francesi negarono l'autorizzazione ed imposero la sosta nella molto meno ospitale baia di Nosy Be, nella parte nord-occidentale del Madagascar. Qui la flotta, giunta ai primi di gennaio 1905, fu costretta, a causa di contrasti diplomatici che bloccarono i rifornimenti di carbone previsti per contratto con la societ\u00e0 tedesca \"Hamburg-Amerika Linie\", ad una sosta ben pi\u00f9 lunga del previsto: due mesi; ritardo che risulter\u00e0 esiziale per la riuscita della missione. Il viaggio complessivo fu lungo (circa un anno), e gli equipaggi divennero sempre meno efficienti e pi\u00f9 inquieti, mentre le navi furono sottoposte ad una pesante usura. Alla flotta era stato ordinato di rompere il blocco navale di Port Arthur (L\u00fcshunkou) (una citt\u00e0 che oggigiorno fa parte della moderna citt\u00e0 portuale di Dalian), ma al suo arrivo nel mar della Cina l'insediamento era gi\u00e0 stato conquistato, e quindi la flotta russa, dopo essere stata costretta a rimanere a lungo in attesa dell'arrivo di un'ulteriore squadra di rinforzo composta di vecchie unit\u00e0 costiere (fatto che diede il tempo ai Giapponesi di riportare in piena efficienza le proprie navi, anch'esse usurate da un anno di guerra), tent\u00f2 di raggiungere il porto russo di Vladivostok.\nI russi avrebbero potuto navigare attraverso uno di tre possibili stretti per raggiungere Vladivostok: quello di La Perouse, quello di Tsugaru o quelli di Tsushima. L'ammiraglio Ro\u017eestvenskij scelse Tsushima in uno sforzo di semplificare la sua rotta e nella speranza di poter sfruttare le nebbie che coprivano la zona in quella stagione. L'ammiraglio Togo, che si trovava nella base di Pusan (Corea), credeva anch'egli che Tsushima sarebbe stata la rotta scelta dai russi. Questi stretti sono il corpo d'acqua ad oriente del gruppo di Isole di Tsushima, situato all'incirca a met\u00e0 strada tra l'isola giapponese di Ky\u016bsh\u016b e la penisola Coreana, ed erano la rotta pi\u00f9 diretta dall'Indocina. Le altre due rotte avrebbero obbligato la flotta russa (gi\u00e0 a corto di carbone per le pesanti restrizioni poste dagli Inglesi ai loro rifornimenti) a navigare ad oriente del Giappone.\nLa battaglia.\nLa flotta russa, dopo aver navigato in oscuramento per l'intera notte e nelle nebbie dell'alba successiva, era quasi riuscita a forzare il blocco dei pattugliatori nipponici, quando al levarsi della nebbia verso met\u00e0 mattina le due navi ospedale al seguito furono scoperte dalla squadra di incrociatori giapponesi, rapidamente messi in fuga dalle corazzate russe; ma ormai la flotta era stata individuata. Una delle navi ospedale non aveva rispettato le norme di oscuramento ordinate da Ro\u017eestevenskij, e, scambiata inizialmente per un mercantile neutrale, aveva incuriosito gli esploratori nipponici, che si erano avvicinati per indagare.\nIl segnale di scoperta fu trasmesso a Togo col telegrafo senza fili, invenzione recente di cui erano dotate sia le unit\u00e0 russe che quelle giapponesi. Ufficiali dello stato maggiore consigliarono a Ro\u017eestvenskij di avvalersi della stazione radio dell'incrociatore \"Ural\" per tentare di disturbare le trasmissioni nemiche.\nL'ammiraglio russo non ritenne di tentare l'azione di disturbo: l'apparato radio dell\"Ural\" non aveva dato buona prova nel corso della navigazione. L'impianto radiotelegrafico installato sull\"Ural\", definito \"ultrapotente\", un impianto sperimentale della ditta fornitrice tedesca, in realt\u00e0 si rivel\u00f2 in grado di captare al massimo trasmissioni distanti pochissime miglia. Le comunicazioni radiotelegrafiche della flotta russa furono quindi eseguite essenzialmente dai piccoli ricetrasmettitori \"Marconi\", in grado di funzionare fino a 90 miglia.\nLa pronta comunicazione via radio della scoperta della formazione nemica, ed il mancato disturbo delle comunicazioni radio giapponesi, elementi importanti per l'esito della battaglia, furono nodi storici rilevanti nella storia della guerra elettronica.\nI russi navigavano da sud-sud-ovest verso nord-nord/est; i giapponesi da est-nord/est. Togo ordin\u00f2 alla sua squadra di virare in sequenza, permettendo alle navi di prendere la stessa rotta dei russi, rischiando perci\u00f2 solo una corazzata alla volta. Questa inversione ad U ebbe successo. Le due linee di corazzate stabilizzarono la loro distanza a 6.200 metri e cominciarono a scambiarsi cannonate. La flotta giapponese si era esercitata in continuazione dall'inizio della guerra utilizzando adattatori per munizioni di calibro inferiore per i loro cannoni; i loro cannonieri erano pi\u00f9 abili, e colpirono i loro bersagli pi\u00f9 spesso. Inoltre i giapponesi usarono una miscela particolare per l'esplosivo dei loro proiettili, detta \"shimose\" (\"melinite\"), progettata per esplodere a contatto e devastare le infrastrutture delle navi. I russi usarono invece proiettili perforanti. Il risultato fu che i colpi giapponesi causarono danni pi\u00f9 gravi rispetto a quelli russi.\nA causa del lungo viaggio della flotta russa in acque tropicali e l'impossibilit\u00e0 di effettuare lavori di manutenzione, le carene delle sue navi erano pesantemente intralciate dalle incrostazioni marine, che riducevano la loro velocit\u00e0 rispetto a quelle giapponesi. In battaglia la velocit\u00e0, combinata con l'artiglieria a lunga gittata, pu\u00f2 offrire un vantaggio significativo. La flotta giapponese poteva raggiungere i 16 nodi (30\u00a0km/h), ma la flotta russa poteva al massimo raggiungere gli 8 nodi (15\u00a0km/h). Togo fu capace di sfruttare questo vantaggio per \"tagliare la T\" due volte.\nL'ammiraglio Ro\u017eestvenskij fu messo fuori combattimento da un frammento di proiettile nel cranio e, nonostante la sua volont\u00e0 contraria, dovette essere trasbordato dall'ammiraglia \"Knyaz Suvorov\" ormai irrimediabilmente danneggiata - ad una torpediniera. La flotta russa perse le sue corazzate pi\u00f9 moderne, la \"Knjaz Surov\", la \"Oslyabya\", la \"Imperator Aleksandr III\" e la \"Borodino\" il 27 maggio. Le navi giapponesi soffrirono soli danni lievi, principalmente all'ammiraglia \"Mikasa\". Nella sera l'ammiraglio di divisione Nebogatov assunse il comando della flotta russa.\nNella notte seguente le torpediniere ed i cacciatorpediniere giapponesi attaccarono la flotta russa, che si era dispersa in piccoli gruppi tentando di fuggire verso nord. La vecchia corazzata russa \"Navarin\" fu affondata, mentre la corazzata \"Sisoy Veliki\" e due vecchi incrociatori corazzati \"Admiral Nachimov\" e \"Vladimir Monomach\" furono danneggiati e dovettero essere autoaffondati al mattino.\nQuattro altre corazzate sotto l'ammiraglio di divisione Nebagatov furono costrette ad arrendersi il giorno successivo. Il suo gruppo consisteva di una sola corazzata moderna, la \"Or\u00ebl\", insieme con la vecchia corazzata \"Imperator Nikolay I\" e due piccole corazzate costiere, e non ebbe alcuna possibilit\u00e0 di affrontare la flotta giapponese. Fino alla sera del 28 maggio singole navi russe furono inseguite dai giapponesi. La piccola corazzata costiera \"Admiral Ushakov\" rifiut\u00f2 di arrendersi e fu affondata dagli incrociatori corazzati giapponesi. Il vecchio incrociatore \"Dimitri Donskoy\" combatt\u00e9 contro 6 incrociatori e sopravvisse fino al giorno successivo quando si autoaffond\u00f2 a causa dei danni. Tre incrociatori, inclusi l\"Aurora\", fuggirono fino alla base navale statunitense di Manila dove furono internati. Lo yacht rapido armato \"Almaz\" (classificato come incrociatore di 2\u00b0 rango) e due cacciatorpediniere furono le uniche navi che riuscirono a raggiungere Vladivostok. Praticamente l'intera Flotta Russa del Baltico fu persa, mentre i giapponesi persero solo tre torpediniere (le numero 34, 35 e 69).\nTattiche navali.\nQuando l'ammiraglio Togo decise di eseguire una virata verso sinistra \"per contromarcia\" lo fece con lo scopo di preservare la sua linea di battaglia, cio\u00e8 mantenere l'ammiraglia \"Mikasa\" in testa alla linea di battaglia (ovviamente Togo voleva che le sue unit\u00e0 pi\u00f9 potenti entrassero in azione prima). Virare per contromarcia significava che ogni nave avrebbe dovuto virare nello stesso tratto di mare (questo \u00e8 il pericolo della manovra, perch\u00e9 d\u00e0 alla flotta nemica la possibilit\u00e0 di prendere di mira quel tratto). Togo avrebbe potuto ordinare alle sue navi di virare \"ad un tempo\", cio\u00e8 ogni nave avrebbe dovuto virare contemporaneamente ed invertire la rotta: questa manovra sarebbe stata pi\u00f9 rapida, ma avrebbe scombinato la linea di battaglia e posto gli incrociatori davanti, cosa che Togo voleva evitare.\nLa virata iniziale, contestata dai puristi della guerra navale, avrebbe potuto esporre le navi giapponesi al fuoco prima di essersi riallineate, tuttavia questo non accadde, e la manovra \"ad alpha\" (dalla rotta eseguita da Togo per allinearsi alle corazzate russe) si rivel\u00f2 tanto audace quanto efficace.\nConseguenze.\nLa battaglia di Tsushima segn\u00f2 la definitiva sconfitta dell'Impero Russo che, con la mediazione del Presidente USA Theodore Roosevelt, sottoscrisse di l\u00ec a poco la pace di Portsmouth. La Russia abbandon\u00f2 la Corea alla sfera d'influenza giapponese, e rivolse i propri interessi sui Balcani.\nSotto il profilo della storia navale, Tsushima fu l'ultimo scontro fra corazzate non monocalibro; infatti la battaglia mostr\u00f2 la fattibilit\u00e0 e l'utilit\u00e0 di un combattimento ingaggiato a grande distanza coi grossi calibri. Di l\u00ec a breve l'ammiragliato britannico mise in linea un nuovo genere di corazzata monocalibro, che dalla prima unit\u00e0 prese il nome di \"Dreadnought\". Questo tipo d'unit\u00e0 era peraltro gi\u00e0 stato propugnato dal progettista italiano Vittorio Cuniberti. Per contro, a Tsushima le torpediniere, sulle quali gli ammiragliati avevano riposto tante aspettative, ebbero un ruolo marginale e non decisivo."}
{"id": "136067", "revid": "1543377", "url": "https://it.wikipedia.org/wiki?curid=136067", "title": "Aeroelasticit\u00e0", "text": "L'aeroelasticit\u00e0 \u00e8 una disciplina che si occupa dello studio dei fenomeni derivanti dall'interazione reciproca tra strutture solide elastiche (quali ali, ponti sospesi o strallati, ecc.), e le correnti fluide che le investono.\nPi\u00f9 precisamente ci si pu\u00f2 rifare all'ottima definizione di Collar (1947): \u00abL'aeroelasticit\u00e0 \u00e8 lo studio della mutua interazione tra le forze inerziali, elastiche e aerodinamiche agenti in un solido esposto ad una corrente fluida e dell'influenza di tale studio sul progetto della struttura\u00bb.\nI fenomeni aeroelastici interessano due grandi campi dell'ingegneria strutturale:\nIntroduzione.\nAnche se per molto tempo non si cap\u00ec l'importanza dell'interazione fluido - struttura, le sue conseguenze furono evidenti sin dagli inizi della storia del volo e anche in costruzioni come ad esempio nel Ponte di Tacoma. Si trattava in sostanza di cedimenti dovuti ad oscillazioni sempre pi\u00f9 ampie che portavano la struttura al collasso a causa delle grandi deformazioni ed il conseguente superamento dei limiti di resistenza dei materiali.\nUn sistema aeroelastico si pu\u00f2 esprimere generalmente in forma matriciale con l'equazione:\nformula_1\nnella quale il vettore colonna \"x\" rappresenta l'insieme delle variabili strutturali del problema e con il pedice \"(s,a)\" si intende la somma dei contributi derivanti dal modello strutturale ed aerodinamico.\nDifferenza fra fenomeni aerodinamici e aeroelastici.\nL'azione del vento sulle costruzioni pu\u00f2 essere considerata secondo approcci differenti, in cui alcuni fenomeni sono considerati o meno:\nNel primo caso, il moto della struttura causato dal vento incidente non altera le caratteristiche del flusso d'aria.\nNel secondo caso invece le caratteristiche del vento vengono completamente modificate dal moto della struttura causato dal flusso d'aria, poich\u00e9 la deformazione determina l'insorgere di moti nel fluido sollecitante.\nInoltre con la deformazione \u00e8 modificata l'esposizione della struttura al flusso.\nQuesti due effetti pertanto determinano una variazione sostanziale anche delle azioni indotte dal vento sulla struttura.\nLa modellazione delle azioni dovute al vento \u00e8 generalmente effettuata come la somma di:\nAnalogamente, i moti di una struttura investita da un flusso ventoso vengono suddivisi in:\nNel primo caso sulla struttura agisce una forzante esterna (forze eccitanti aerodinamiche) e pertanto indipendente dal moto del corpo stesso.\nIn questo caso se la forzante ha una frequenza uguale a quella naturale del sistema meccanico oscillante, si ha il fenomeno della risonanza che comporta l'amplificazione delle sollecitazioni e degli spostamenti (che nel caso teorico di fattore di smorzamento nullo hanno valore infinito).\nNel secondo caso la forzante (forze eccitanti aeroelastiche o autoeccitate) dipende dal moto del sistema, (come le forze elastiche, inerziali e viscose) nonch\u00e9 da alcuni valori critici i quali delimitano la regione di stabilit\u00e0, nella quale il moto si smorza, da quella di instabilit\u00e0 in cui il moto si amplifica.\nLe forze autoeccitate, di natura aeroelastica, cambiano il comportamento della struttura modificandone frequenze proprie e fattori di smorzamento.\nSi definiscono critiche le velocit\u00e0 del vento il cui superamento rende negativo lo smorzamento e/o labile la struttura.\nSecondo il D.M. del 14.01.2008, la prima situazione d\u00e0 luogo a fenomeni aeroelastici chiamati comunemente:\nLa seconda situazione d\u00e0 luogo ad un fenomeno aeroelastico comunemente chiamato torsional divergence (divergenza torsionale), tipico delle lastre molto sottili quali i cartelloni pubblicitari.\nIn generale nell'ingegneria civile strutturale i fenomeni aeroelastici sono classificati in quattro categorie:\nOgnuno dei suddetti fenomeni pu\u00f2 produrre il collasso di una struttura, come \u00e8 avvenuto ad esempio per il ponte di Tacoma Narrows a causa dell'instabilit\u00e0 aeroelastica dovuta al fenomeno del \"flutter\".\nDal punto di vista reale, poich\u00e9 i fenomeni aerodinamici e aeroelastici si influenzano tra loro, \u00e8 praticamente impossibile individuare il limite di separazione degli stessi."}
{"id": "136070", "revid": "466539", "url": "https://it.wikipedia.org/wiki?curid=136070", "title": "Cesare Siepi", "text": "Biografia.\nCarriera.\nFormatosi nel conservatorio della sua citt\u00e0 con Cesare Chiesa, debutt\u00f2 molto giovane nel 1941 a Schio nel ruolo di Sparafucile in \"Rigoletto\". Nel 1943, in quanto oppositore del regime fascista, fugg\u00ec in Svizzera.\nDopo la fine della guerra la carriera progred\u00ec rapidamente: nel gennaio 1946 interpret\u00f2 Zaccaria in \"Nabucco\" alla Fenice di Venezia e nel dicembre successivo debutt\u00f2, nello stesso ruolo, alla Scala, dove nel 1948 venne chiamato da Arturo Toscanini per il concerto commemorativo di Arrigo Boito (torner\u00e0 a cantare con il celebre direttore nel 1950 ancora a Milano e nel 1951 a New York nella \"Messa di Requiem\" di Verdi).\nApparve ancora alla Scala e in tourn\u00e9e in Messico e Sudamerica nel 1949 e 50, mentre nel novembre 1950, col ruolo di Filippo II in \"Don Carlo\" (fu il primo spettacolo dell'era Bing), debutt\u00f2 al Metropolitan di New York, dando inizio ad una pi\u00f9 che ventennale collaborazione con il teatro statunitense per un totale di 491 recite, di cui rimangono numerose registrazioni dal vivo.\nPur prevalendo l'attivit\u00e0 al Metropolitan, fu presente anche nei principali teatri europei, in particolare alla Royal Opera House di Londra e alla Staatsoper di Vienna (dove apparve ancora nel 1994 in Norma). In Italia, oltre alla Scala, fu presente a Firenze, Roma e, dopo l'abbandono del Met nel 1973, a Venezia, Napoli, Parma.\nIl 21 aprile 1989 tenne un concerto al Teatro Carani di Sassuolo che \u00e8 considerato l'addio ufficiale alle scene (apparve comunque ancora successivamente in alcune esibizioni sporadiche).\nDon Giovanni.\nDon Giovanni si pu\u00f2 considerare il ruolo chiave della carriera di Siepi, che ne fu per lungo tempo interprete di riferimento. Il debutto avvenne nel 1952 al Metropolitan, dove lo interpret\u00f2 oltre 100 volte raccogliendo l'eredit\u00e0 di Ezio Pinza. \nNel 1953 fu scelto da Wilhelm Furtw\u00e4ngler per interpretare il capovolavoro mozartiano al Festival di Salisburgo, in una edizione divenuta storica. Fu Don Giovanni ancora a Salisburgo l'anno successivo, nel 1956 alla Scala e di nuovo a Salisburgo, nel 1962 e nel 1973 alla Royal Opera House di Londra, dal 1963 al 1975 alla Staatsoper di Vienna per 43 volte (di cui due in lingua tedesca), a Los Angeles nel 1955 e 69, a San Francisco nel 1981. Affront\u00f2 il suo ruolo preferito anche in sala di incisione per due volte (vedi oltre in \"Discografia\") e in film: uno derivato dallo spettacolo di Salisburgo del 53 e uno in lingua inglese del 1960.\nAltri ruoli.\nRicopr\u00ec tutti i pi\u00f9 importanti ruoli del repertorio, sia di basso cantabile che profondo; oltre a quelli gi\u00e0 citati, Mefistofele, Mephisto, Fiesco, Silva, Padre Guardiano, Ramphis, Baldassarre, Boris, Sarastro, Figaro, Don Basilio, Conte Rodolfo, Colline, Gurnemanz. Fece inoltre apparizioni nei teatri di Broadway in alcuni musical (nel 1962 in \"Bravo Giovanni\" e nel 1979 in \"Carmelina\"). Interpret\u00f2 frequentemente nei concerti anche le romanze da salotto di Francesco Paolo Tosti, oltre che le classiche canzoni di Cole Porter.\nVita privata.\nNel 1962 spos\u00f2 la ballerina del Metropolitan Louellen Sibley, dalla quale ebbe due figli. Diversamente dai suoi colleghi dell'epoca, era molto restio ad apparire in tv e a concedere interviste. \nScomparve all'et\u00e0 di 87 anni a causa di un ictus ad Atlanta, dove si era stabilito da tempo con la famiglia.\nNote vocali e artistiche.\nLa notevole estensione, unitamente alla capacit\u00e0 di modulare una voce imponente secondo le caratteristiche del ruolo e alle doti d'interprete, gli hanno permesso di affrontare un repertorio particolarmente vasto ed eterogeneo, rendendone difficile l'attribuzione a una precisa tipologia vocale. Nella pubblicazione \"Le grandi voci\" (Garzanti - 1964) Rodolfo Celletti scrive di lui: \"\"Siepi vanta una voce piena, risonante, omogenea e dal timbro assai pastoso. \u00c8 tendenzialmente \"basso cantabile\", ma i suoni tondi e morbidi, il fraseggio ampio e aristocratico e la prestante figura scenica gli consentono di impersonare con grande prestigio anche parti regali e sacerdotali, che la tradizione vorrebbe appannaggio dei bassi profondi\"\". \u00c8 considerato uno dei maggiori bassi del novecento."}
{"id": "136073", "revid": "525063", "url": "https://it.wikipedia.org/wiki?curid=136073", "title": "Crepes", "text": ""}
{"id": "136074", "revid": "123917320", "url": "https://it.wikipedia.org/wiki?curid=136074", "title": "Trattato navale di Washington", "text": "Il trattato navale di Washington fu un trattato stipulato dalle cinque principali potenze vincitrici della prima guerra mondiale, mediante il quale esse concordarono di prevenire una corsa agli armamenti limitando le costruzioni navali.\nIl trattato limit\u00f2 il tonnellaggio totale (e quindi il numero) di navi da battaglia, incrociatori da battaglia e portaerei dei firmatari, fermando le nuove costruzioni e disponendo la radiazione di molte vecchie unit\u00e0. Per tutte le categorie vennero posti limiti sulle caratteristiche delle nuove costruzioni, ma per le unit\u00e0 minori (in particolare incrociatori, cacciatorpediniere e sottomarini) non ci furono limiti quantitativi. Il limite che pi\u00f9 avrebbe influenzato le future costruzioni fu il tetto al dislocamento standard degli incrociatori, posto a 10.000 long ton (10.160 t).\nContesto storico.\nAl termine della prima guerra mondiale l'Impero britannico disponeva della pi\u00f9 grande e potente marina militare, seguita da quella degli Stati Uniti e quindi, pi\u00f9 a distanza, dal Giappone. Le tre nazioni erano state alleate durante la prima guerra mondiale, ma si prospettava una corsa agli armamenti fra di loro. Questa fu iniziata dagli Stati Uniti quando l'amministrazione del presidente Woodrow Wilson annunci\u00f2 i piani per un'espansione della \"U.S. Navy\" che prevedeva la costruzione di 50 navi da battaglia moderne nel periodo dal 1916 al 1919.\nIl parlamento giapponese rispose autorizzando la costruzione delle navi da battaglia che avrebbero permesso alla Marina imperiale giapponese di raggiungere l'obbiettivo del suo programma per una \"flotta otto-otto\", composta da otto navi da battaglia moderne e otto incrociatori da battaglia. A questo fine il Giappone inizi\u00f2 la costruzione di quattro navi da battaglia e quattro incrociatori da battaglia, tutti pi\u00f9 grandi e potenti delle navi precedenti. Il governo britannico programm\u00f2 nel 1921 la costruzione di quattro navi da battaglia e quattro incrociatori da battaglia, con altre quattro navi da battaglia che avrebbero dovuto seguire nel 1922.\nL'opinione pubblica statunitense era fortemente contraria a questa nuova corsa agli armamenti. Il Congresso degli Stati Uniti disapprovava il piano di espansione navale di Wilson del 1919 e durante la campagna delle elezioni presidenziali del 1920 i politici statunitensi tornarono alla politica isolazionista antecedente la prima guerra mondiale, con poco interesse per una continua espansione navale. Il Regno Unito poteva difficilmente permettersi di riprendere la costruzione di navi da battaglia, dato il costo esorbitante delle costruzioni navali.\nAlla fine del 1921 il governo statunitense venne a sapere che quello britannico stava programmando una conferenza per discutere la situazione strategica nel Pacifico e nell'Estremo Oriente. Per prevenire la conferenza e soddisfare la pressione interna per una conferenza globale sul disarmo, l'amministrazione Harding convoc\u00f2 la conferenza navale di Washington nel novembre 1921.\nIl trattato.\nFu negoziato nel corso della conferenza navale di Washington tenuta a Washington D.C. dal novembre 1921 al febbraio 1922 e firmato dai rappresentanti degli Stati Uniti d'America, Impero britannico, Giappone, Francia e Regno d'Italia a Washington, il 6 febbraio 1922. Il Senato degli Stati Uniti consigli\u00f2 la sua ratifica il 29 marzo 1922; il presidente degli Stati Uniti lo ratific\u00f2 il 9 giugno 1923; le ratifiche vennero depositate presso il Governo degli Stati Uniti il 17 agosto 1923 e proclamate il 21 agosto 1923.\nI termini del trattato vennero modificati dal trattato navale di Londra del 1930 e dal secondo trattato navale di Londra del 1936. Per la met\u00e0 degli anni trenta il Giappone e l'Italia non ottemperarono ai trattati, rendendo la limitazione degli armamenti navali una posizione sempre pi\u00f9 insostenibile da parte degli altri firmatari. Le costruzioni navali della Germania erano invece controllate dal trattato di Versailles, il trattato di pace che aveva posto fine alla prima guerra mondiale, modificate per\u00f2 dall'accordo navale anglo-tedesco nel 1935.\nNegoziati.\nLa prima sessione plenaria della conferenza fu tenuta il 21 novembre 1921, il segretario di stato Charles Evans Hughes present\u00f2 le proposte degli Stati Uniti. Hughes inizi\u00f2 drammaticamente con la risoluzione: \nL'ambizioso slogan ricevette un sostegno entusiastico da parte dell'opinione pubblica e probabilmente abbrevi\u00f2 la conferenza aiutando ad assicurare l'adozione delle proposte degli Stati Uniti. Successivamente propose quanto segue:\n\"Capital ship\".\nLa proposte riguardanti le \"capital ship\" furono largamente accettate dalla delegazione britannica, sebbene vi fossero controversie nell'opinione pubblica. Non sarebbe pi\u00f9 stato possibile per il Regno Unito mantenere simultaneamente flotte adeguate nel mare del Nord, Mediterraneo ed Estremo Oriente. La \"Royal Navy\" ne fu oltraggiata, ma comunque ci furono forti pressioni sul Regno Unito perch\u00e9 accettasse. Il rischio di una guerra con gli Stati Uniti era sempre pi\u00f9 considerato come semplicemente teorico, c'erano poche differenze nelle politiche delle due nazioni e in nessuna delle due l'incremento delle spese navali era popolare. Inoltre il Regno Unito stava implementando drastici tagli alle spese a causa della crisi economica causata dalla fine della guerra..\nLa delegazione giapponese era divisa. La dottrina navale giapponese richiedeva il mantenimento di una flotta pari al 70% di quella degli Stati Uniti, ritenuta il minimo necessario per sconfiggerli in un'ipotetica guerra (i giapponesi teorizzavano due scontri separati, prima contro la flotta del Pacifico, quindi contro la flotta Atlantica e calcolavano che un rapporto 7:5 nella prima battaglia avrebbe lasciato un margine di vittoria sufficiente a vincere il secondo scontro), per cui un rapporto 5:3, pari al 60%, era inaccettabile. Comunque il direttore della delegazione, Kat\u014d Tomosabur\u014d, prefer\u00ec accettare un rapporto del 60% contro la prospettiva di una corsa agli armamenti contro gli Stati Uniti, dato che questa sarebbe stata vinta dagli Stati Uniti, grazie alla loro maggior potenza industriale e avrebbe potuto essere la causa di un crisi economica in Giappone.\nIl presidente del \"Naval Staff College\", Kat\u014d Kanji, che agiva come consigliere navale alla delegazione e rappresentava l'influente scuola di pensiero della \"big navy\" si oppose fortemente alla proposta. Questa scuola di pensiero sosteneva che, in caso di guerra, gli Stati Uniti sarebbero stati capaci di costruire molte pi\u00f9 navi da guerra, grazie alla loro potenza industriale e perci\u00f2 il Giappone doveva essere il pi\u00f9 possibile preparato per l'inevitabile conflitto contro gli Stati Uniti. Kat\u014d Tomosabur\u014d riusc\u00ec infine a convincere l'alto comando giapponese ad accettare le proposte di Hughes, ma i risultati del trattato furono causa di controversie nella marina giapponese negli anni futuri.\nLa delegazione francese inizialmente rispose infuriata all'idea di ridurre il dislocamento totale delle loro \"capital ship\" a e richiese un limite di , lievemente superiore a quello del Giappone. Infine le concessioni riguardanti incrociatori e sottomarini convinsero la Francia ad accettare i limiti sulle \"capital ship\".\nVi furono anche molte discussioni riguardanti l'inclusione o esclusione di navi individuali. In particolare la delegazione giapponese era ansiosa di mantenere la loro nuova nave da battaglia \"Mutsu\", che era stata finanziata con donazioni private, incluse quelle provenienti da scolaresche. In conseguenza di ci\u00f2 fu permesso agli Stati Uniti e al Regno Unito di possedere tre navi post-Jutland: tre Maryland per i primi (demolendo la Washington) ; l'Hood e le due future Nelson per il secondo.\nIncrociatori e cacciatorpediniere.\nIl segretario Hughes propose di limitare il tonnellaggio globale delle navi secondarie (incrociatori e cacciatorpediniere) nella stessa proporzione delle \"capital ship\"s. Comunque questo era inaccettabile, sia per i francesi che per i britannici. La controproposta britannica, per cui il Regno Unito avrebbe avuto diritto a di incrociatori in virt\u00f9 del loro impegno mondiale, ma che gli Stati Uniti e il Giappone avrebbero avuto a disposizione rispettivamente solo e , fu ugualmente contestata. Perci\u00f2 l'idea di limitare il numero o il dislocamento totale degli incrociatori fu rifiutata completamente.\nI britannici proposero in alternativa un limite qualitativo sulle future costruzioni di incrociatori. Il limite proposto di un dislocamento di e di un calibro massimo dei cannoni di fu pensato per permettere al Regno Unito di mantenere la classe Hawkins di incrociatori, al momento in corso di costruzione. Questo coincideva con i requisiti degli Stati Uniti per gli incrociatori destinati a operazioni nel Pacifico e con i piani giapponesi per la classe Furutaka. Cos\u00ec il suggerimento fu adottato con poche discussioni.\nSottomarini.\nUna delle principali richieste britanniche durante i negoziati fu l'abolizione completa dei sottomarini. Comunque questo fu impossibile, in particolare per l'opposizione francese, che proposero un limite di () e la conferenza termin\u00f2 senza accordi o restrizioni sui sottomarini.\nBasi nell'oceano Pacifico.\nL'articolo XIX del trattato proib\u00ec anche al Regno Unito, al Giappone e agli Stati Uniti di costruire fortificazioni o basi navali nell'oceano Pacifico. Questa fu una vittoria significativa per il Giappone, dato che delle basi fortificate statunitensi o britanniche sarebbero state un serio problema per le loro forze nel caso di una guerra futura. Questa clausola del trattato garant\u00ec essenzialmente che il Giappone fosse la potenza dominante nel Pacifico occidentale e fu cruciale nell'ottenere l'accettazione giapponese sul limite delle \"capital ship\" in costruzione.\nTermini.\nI limiti di dislocamento totale, definiti dagli articoli IV e VII, davano un rapporto di forza pari a circa 5:5:3:1.67:1.67 tra Regno Unito, Stati Uniti, Giappone, Italia e Francia. Venne introdotto il concetto di dislocamento standard, definito nel trattato come al netto del carburante e dell'acqua delle caldaie, ma non delle munizioni, perch\u00e9 la Gran Bretagna argoment\u00f2 che le sue attivit\u00e0 globali richiedevano un consumo di carburante maggiore di quello delle altre nazioni e che non avrebbero dovuto essere penalizzate.\nFurono imposti i seguenti limiti:\nIl trattato dettaglia nel Capitolo II quali navi individuali potevano essere conservate da ogni marina, incluso il permesso per gli Stati Uniti di completare altre due navi della classe West Virginia e per il Regno Unito di costruire due nuove navi in accordo con i limiti del trattato. Il Capitolo II, parte 2, dettaglia cosa si deve fare per rendere una nave inutilizzabile per l'uso militare, oltre ad affondarla o rottamarla, un numero limitato di navi pu\u00f2 essere convertito in navi bersaglio o da addestramento, purch\u00e9 l'armamento, la corazzatura e altre parti essenziali per il combattimento fossero state rimosse; alcune potevano essere convertite in portaerei.\nParte 3, sezione II del trattato specifica le navi da rottamare per soddisfare i termini del trattato e quando le navi rimanenti potevano essere rimpiazzate. Complessivamente gli Stati Uniti dovettero rottamare 30 \"capital ship\" esistenti o pianificate, il Regno Unito 23 e il Giappone 17.\nPer quanto riguarda le fortificazioni e le basi navali, gli Stati Uniti, l'Impero Britannico e il Giappone convennero di mantenere lo \"status quo\" del momento della firma. Nessuna nuova fortificazione o base navale poteva essere stabilita e quelle esistenti e le loro difese non potevano essere migliorate nei territori e possedimenti specificati. In generale le aree specificate permettevano la costruzione sulle coste del terreno principale della nazione, ma non sulle isole pi\u00f9 piccole. Per esempio gli Stati Uniti potevano costruire sulle coste delle Hawaii e dell'Alaska, ma non sulle Isole Aleutine. Le varie marine dell'Impero Britannico \u2014 che sotto il trattato venivano considerate come un'unica entit\u00e0 \u2014 furono trattate similarmente e gli impianti della Royal Australian Navy (che aveva dovuto rinunciare all'incrociatore da battaglia HMAS \"Australia\") e la \"Royal New Zealand Navy\" potevano potenziare le basi dei loro rispettivi territori, ma non la base di Hong Kong. Il Giappone poteva costruire sulle isole patrie ma non a Formosa.\nEffetti.\nIl trattato di Washington segn\u00f2 la fine di un lungo periodo di aumento delle costruzioni di navi da battaglia. Molte navi in costruzione furono rottamate o convertite in portaerei. I limiti del trattato furono rispettati e quindi estesi dalla conferenza navale di Londra del 1930. Non fu fino a met\u00e0 degli anni trenta che le marine ricominciarono a costruire navi da battaglia, di potere e dimensioni aumentati. Il secondo trattato navale di Londra del 1936 cerc\u00f2 di estendere la validit\u00e0 del trattato di Washington fino al 1942, ma la non partecipazione del Giappone e dell'Italia l'avrebbe reso inefficace anche senza il precipitare degli eventi bellici.\nGli effetti sulla costruzione di incrociatori furono meno fortunati. Poich\u00e9 il trattato non limitava il tonnellaggio globale ma imponeva un limite di al dislocamento e di 8 pollici (203\u00a0mm) al calibro dei cannoni di un incrociatore, l'effetto fu che queste divennero le dimensioni minime di ogni incrociatore che una marina fosse disposta a costruire. Il trattato diede il via alla corsa alla costruzione di incrociatori da armati di cannoni da che furono una nuova causa di preoccupazione. I successivi trattati navali cercarono di risolvere questo problema limitando il dislocamento di incrociatori, cacciatorpediniere e sottomarini.\nI termini non ufficiali del trattato inclusero la fine dell'Alleanza anglo-giapponese. La cancellazione di questa alleanza da parte del Regno Unito non era parte ufficiale del trattato di Washington, ma la delegazione statunitense rese chiaro che non avrebbero accettato i termini del trattato a meno che il Regno Unito non terminasse la sua alleanza con i giapponesi.\nPer le nuove navi da battaglia, le immediate conseguenze furono\nIl blocco sulla costruzione di nuove navi e incrociatori da battaglia fece iniziare molte e importanti modifiche, in alcuni casi vere ricostruzioni, sulle unit\u00e0 esistenti con il risultato che le flotte della seconda guerra mondiale consistevano principalmente di navi impostate prima della prima guerra mondiale.\nTutte le cinque marine svilupparono progetti del nuovo tipo \"incrociatore pesante\" e li costruirono in molte unit\u00e0.\nFurono fatti diversi esperimenti per costruire nuovi progetti di navi da battaglia entro le limitazioni del trattato. Il bisogno di incrementare la corazzatura e la potenza di fuoco mantenendo il peso entro le limitazioni imposte portarono allo sviluppo di nuovi progetti sperimentali, come la classe \"Nelson\" britannica (basata in parte sulle progettate G3) e le classi francesi \"Dunkerque\" e \"e Richelieu\".\nIn generale l'efficacia di una nave \u00e8 legata a velocit\u00e0, corazzatura e armamento. Il peso \u00e8 rilevante alla lunghezza della nave, che permette velocit\u00e0 maggiori. Ogni nazione us\u00f2 un approcci\u00f2 differente per aggirare il trattato. Gli USA usarono caldaie migliori per ottenere velocit\u00e0 maggiori in navi pi\u00f9 piccole. La Gran Bretagna progett\u00f2 navi a cui poteva aggiungere corazzatura dopo l'inizio di una guerra e nel caso della \"Rodney\" e della \"Nelson\" us\u00f2 \"serbatoi di carburante\" riempiti d'acqua come corazzatura. L'Italia semplicemente ment\u00ec sul tonnellaggio delle sue navi. L'Impero giapponese si ritir\u00f2 dal trattato nel 1936 e continu\u00f2 il programma di costruzioni precedentemente iniziato, incluso l'armare con cannoni da ) le corazzate classe Yamato.\nPoche nazioni europee erano interessate ad operazioni militari distanti dal proprio territorio e pertanto non c'era molto interesse nella costruzione di portaerei. Germania, Francia e Italia non si preoccuparono di esse fino all'incombere della seconda guerra mondiale, a quel punto tutte iniziarono a costruirne un piccolo numero. Alla \"Royal Navy\", incaricata di operazioni a lungo raggio in tutto il mondo, chiaramente ne occorrevano e quindi ne continu\u00f2 la costruzione. Tra il 1920 (prima del trattato) e l'inizio della seconda guerra mondiale la Gran Bretagna costru\u00ec sei nuove portaerei di varie classi. Gli USA possedevano sei portaerei all'inizio della guerra, escludendo la vecchia CV-1, \"Langley\", dato che era stato convertita in una nave appoggio idrovolanti (AV-3) nel 1936 per permettere il completamento della \"Wasp\". Al termine del trattato gli Stati Uniti impostarono sei nuove portaerei, a partire dalla \"Hornet\" (CV-8) (della vecchia classe Yorktown) e dalle nuove portaerei classe Essex. Per conformarsi al trattato il Giappone inizi\u00f2 a convertire in portaerei i due incrociatori da battaglia \"Akagi\" ed \"Amagi\", che erano in fase di costruzione. Il secondo fu irreparabilmente danneggiato dal terremoto del 1923, sicch\u00e8 la nave da battaglia \"Kaga\", essa pure in costruzione, fu convertita al suo posto. Queste conversioni fornirono una grande esperienza che fu di grande aiuto nella costruzione delle future classi di portaerei. All'inizio della guerra, il Giappone possedeva 10 portaerei.\nI francesi non furono contenti del trattato. Avevano argomentato che avrebbero dovuto avere una flotta maggiore di quella italiana, dato che la Francia ne doveva mantenere una sia nell'Atlantico che nel Mar Mediterraneo, mentre l'Italia doveva preoccuparsi del solo Mediterraneo. Il trattato ovviamente implicava che la flotta mediterranea italiana sarebbe stata pi\u00f9 potente di quella francese. Nonostante ci\u00f2 la Francia, parzialmente rassicurata dalla sua alleanza con il Regno Unito, firm\u00f2 il trattato.\nGli effetti del trattato sugli Stati Uniti non avrebbero potuto essere pi\u00f9 differenti. Il trattato, accoppiato con l'attacco a Pearl Harbor del 7 dicembre 1941, fu una delle cause principali della conversione della Marina degli Stati Uniti da una flotta basata su navi da battaglia ad una basata su portaerei.\nAlla ratifica del trattato gli Stati Uniti si trovarono oltre al limite di navi capitali permesso e dovettero decommissionare o disarmare diversi vecchi vascelli in modo da soddisfarlo. Comunque la sola portaerei della flotta USA prima della firma del trattato era la USS \"Langley\" di , una carboniera convertita. Non solo le portaerei avevano limitazioni separate, ma come vascello sperimentale la \"Langley\" non contava contro le restrizioni di dislocamento. Perci\u00f2 la Marina USA ebbe via libera nel costruire porterei.\nNegli anni venti il Dipartimento della Marina aveva una scarsa opinione del concetto di aviazione navale, nonostante il successo di Billy Mitchell del 1921 di usare un bombardiere dell'esercito per affondare la nave da battaglia tedesca catturata \"Ostfriesland\" (o forse proprio a causa di esso). Comunque, per soddisfare il trattato, avrebbe dovuto liberarsi dei due incrociatori da battaglia in corso di costruzione della classe Lexington, la \"Lexington\" (CC-1) e la \"Saratoga\" (CC-3) (). Furono quindi convertiti nelle portaerei \"Lexington\" (CV-2) e \"Saratoga\" (CV-3)], del dislocamento di , sebbene questa scelta fosse stata preferita allo smantellamento solo di stretta misura. Furono comunque armate con otto cannoni da 8 pollici, il massimo concesso dal trattato per portaerei del dislocamento maggiore di . Furono inoltre sottoposte a miracoli di \"contabilit\u00e0 creativa\" nel calcolo del loro dislocamento, che era pi\u00f9 vicino alle al momento dell'entrata in servizio. Una piccola assicurazione nel caso che si fossero rivelati un fallimento come portaerei.\nNel 1931 gli Stati Uniti erano ancora sotto al limite sulle portaerei imposto dal trattato. La USS \"Ranger\" (CV-4) di fu la prima porterei USA ad essere progettata come tale \u2014 nessun'altra classe di navi capitali poteva essere costruita \u2014 quindi la Marina inizi\u00f2 a incorporare le lezioni delle prime quattro portaerei nel progetto di altre due. Nel 1933, il Congresso pass\u00f2 il pacchetto legislativo del \"New Deal\", proposto da Franklin Roosevelt, che includeva quasi 40 milioni di dollari per due nuove portaerei: la \"Yorktown\" (CV-5) () e la \"Enterprise\" (CV-6) (). Ancora limitati dal vincolo di , fu iniziata la costruzione della chiglia dell'ultima portaerei USA antecedente la guerra, la \"Wasp\" (CV-7) (), il 1\u00ba aprile 1936. La flotta di portaerei americana ora totalizzava ) e rimase a questo livello fino a che il trattato non venne terminato dal Giappone nel 1936.\nDenuncia giapponese.\nIl trattato navale ebbe un profondo effetto sui giapponesi. Grazie alla superiore potenza industriale statunitense o britannica, una lunga guerra sarebbe probabilmente terminata in una sconfitta giapponese. Perci\u00f2 ottenere la parit\u00e0 sul livello strategico non era economicamente possibile.\nMolti giapponesi consideravano il rapporto 5:5:3 della potenza marina un'altra maniera di essere snobbati dall'Occidente. Ci\u00f2 contribu\u00ec ad alimentare discussioni negli alti ranghi dalla marina giapponese, tra gli ufficiali della \"fazione del trattato\" e quelli che si opponevano ad essa, che erano anche alleati con gli ultranazionalisti dell'esercito giapponese e di altre parti del governo giapponese. Per gli oppositori del trattato, questo era uno dei fattori che contribu\u00ec al deterioramento delle relazioni tra i governi degli Stati Uniti e del Giappone. L'ingiustizia percepita fu la causa della non partecipazione al Secondo trattato navale di Londra nel 1936. Isoroku Yamamoto, che pi\u00f9 tardi progett\u00f2 l'attacco di Pearl Harbor, sostenne che il Giappone avrebbe dovuto rimanere nel trattato e fu pertanto considerato da molti come un membro della fazione del trattato. La sua opinione era comunque pi\u00f9 complessa, poich\u00e9 durante il suo servizio presso l'ambasciata giapponese aveva avuto modo di visitare molte fabbriche, ed era convinto che gli Stati Uniti avrebbero potuto sorpassare la produzione industriale giapponese di un fattore molto maggiore del rapporto 5:3. Pensava che per equilibrare le probabilit\u00e0 del Giappone servissero metodi diversi, il che pu\u00f2 aver contribuito al suo sostegno di un piano per l'attacco di Pearl Harbor. Comunque mancava di una sufficiente influenza presso il quartier generale della Marina o presso il governo.\nIl 29 dicembre 1934 il governo giapponese comunic\u00f2 formalmente che intendeva ritirarsi dal trattato. Le sue clausole rimasero in vigore fino alla fine del 1936 e non furono rinnovate. Il Giappone in effetti ignor\u00f2 il trattato nel 1936.\nInfluenza della crittoanalisi sul trattato.\nLa \"Black Chamber\" (il servizio crittoanalitico dei servizi segreti statunitensi), al comando di Herbert Yardley, spi\u00f2 le comunicazioni delle delegazioni con i loro governi. In particolare i codici giapponesi furono completamente penetrati e gli statunitensi furono in grado di conoscere quale sarebbe stato l'accordo minimo che la delegazione giapponese avrebbe accettato, invece di rifiutare la firma del trattato."}
{"id": "136075", "revid": "339392", "url": "https://it.wikipedia.org/wiki?curid=136075", "title": "Bandiere degli stati americani", "text": ""}
{"id": "136079", "revid": "16073", "url": "https://it.wikipedia.org/wiki?curid=136079", "title": "Metal", "text": ""}
{"id": "136081", "revid": "212348", "url": "https://it.wikipedia.org/wiki?curid=136081", "title": "Marmellata", "text": "La marmellata \u00e8 la mescolanza, portata a una consistenza gelificata appropriata attraverso la cottura, di acqua, zucchero e agrumi. L'agrume, a norma di legge, deve essere fresco, integro e sano, al giusto punto di maturazione ben pulito e spuntato. L'addensamento del composto ottenuto si ha durante il raffreddamento, ad effetto della azione della pectina. La precisazione di cosa s'intenda con marmellata sotto l'aspetto giuridico \u00e8 avvenuta con una direttiva del 1982, emendatata nel 1992 e sostituita nel 2004.\nEtimologia.\n\"Marmellata\" viene dal portoghese \"marmeleiro\", \"cotogno\", una forma dissimilata del latino \"melim\u0113la\", (\"mela dolce\"), a sua volta .\nMarmellata secondo la legge vigente.\nLa legge in vigore dal 2004 stabilisce una definizione precisa per cinque prodotti distinti: confettura (extra o no); gelatina (extra o no), marmellata, marmellata gelatina, crema di marroni.\nLa marmellata, oltre all'acqua e allo zucchero, contiene polpa (la parte commestibile del frutto intero, sbucciato e privato dei semi, schiacciata ma non spappolata), purea (la parte commestibile setacciata e ridotta in poltiglia), succo, estratti acquosi (liquido dell'agrume che contiene i costituenti solubili in acqua) e scorze di agrumi. La quantit\u00e0 di agrumi che serve per un kg di prodotto deve essere non inferiore a 200 g, di cui almeno 75 g provenienti dall'endocarpo.\nLa marmellata gelatina si distingue dalla marmellata per l'assenza di sostanze insolubili; sono ammesse soltanto esigue quantit\u00e0 di scorze di agrumi tagliate finemente.\nSi pu\u00f2 usare miele invece dello zucchero; inoltre si possono usare oli essenziali di agrumi, oli e grassi commestibili, pectina liquida, sostanze alcoliche, vino, vino liquoroso, noci, nocciole o mandorle, vaniglia e vanillina, erbe aromatiche o spezie..\nSecondo la legge vigente, la confettura e la confettura extra \"possono\" essere fatte a partire da agrumi mentre la marmellata \"deve\" essere fatta a partire da agrumi.\nItaliano corrente.\nIn italiano corrente \"marmellata\" spesso sostituisce i termini \"confettura\" e \"confettura extra\". Una definizione non ufficiale ma di utilizzo corrente di marmellata \u00e8 quella di \"una conserva alimentare ottenuta facendo cuocere e poi raffreddare la polpa macinata di vari frutti o ortaggi insieme allo zucchero, senza che ne risultino pezzi di frutta\". Altrove si sostiene il contrario, ovvero che la marmellata si distinguerebbe dalla confettura per la presenza proprio di pezzi di frutta."}
{"id": "136083", "revid": "125422543", "url": "https://it.wikipedia.org/wiki?curid=136083", "title": "Incrociatore corazzato", "text": "Un incrociatore corazzato fu un tipo di incrociatore protetto da una corazzatura su tutti i fianchi, cos\u00ec come sui ponti e sulle postazioni dei cannoni. Questa classe di navi fu utilizzata all'incirca a partire dal 1875 fino a met\u00e0 della prima guerra mondiale e in ruoli ausiliari negli anni trenta e anche nella seconda guerra mondiale.\nLo sviluppo dei proiettili esplosivi alla met\u00e0 del 1800 rese l'uso della corazzatura inevitabile, nonostante il suo costo e peso, e gli incrociatori corazzati cominciarono a comparire nelle grandi marine occidentali (ed in quella Giapponese).\nStoria.\nIl primo incrociatore corazzato fu il britannico \"Shannon\" nel 1875. I primi incrociatori corazzati avevano solitamente un dislocamento di circa 6.000 - 12.000\u00a0ton ed una velocit\u00e0 di 20\u00a0nodi (36\u00a0-\u00a037\u00a0km/h). Il suo uso raggiunse il culmine nel 1906-1908 con dislocamenti di circa 14.000\u00a0-\u00a016.000\u00a0ton e velocit\u00e0 da 22 a 23\u00a0nodi (da 41\u00a0-\u00a043\u00a0km/h).\nL'armamento tipico potevano essere 2 o 4 cannoni di grande calibro (di solito da 8\u00a0-\u00a010 pollici (203\u00a0-\u00a0254\u00a0mm) ed alcune dozzine di cannoni di calibro inferiore (6\u00a0pollici - 152\u00a0mm) o similari. Per esempio:\nGli ultimi incrociatori corazzati ebbero un armamento pi\u00f9 potente:\nGli incrociatori corazzati, dopo aver avuto un ruolo non indifferente nella guerra ispano-americana del 1898, combatterono principalmente in due battaglie navali: la battaglia di Ulsan nella guerra russo-giapponese e la battaglia di Coronel nella prima guerra mondiale e giocarono un importante ruolo di supporto in altre battaglie di quel periodo. D'altra parte la battaglia delle Isole Falkland e la battaglia dello Jutland dimostrarono che la loro corazzatura era insufficiente per permettere loro di affrontare navi capitali. L'ultimo incrociatore corazzato venne costruito intorno al 1910, dopo che gli sviluppi tecnologici permisero a questo tipo di evolversi insieme alle corazzate includendo un armamento di cannoni uniforme ed incrementando la loro velocit\u00e0, trasformandosi infine in Incrociatori da battaglia\nRimane in esistenza ancora un incrociatore corazzato: il \"Giorgios Averof\" della classe Pisa, conservato in Grecia come nave museo.\nIncrociatori corazzati nella Marina USA.\nIl primo incrociatore corazzato della United States Navy fu lo , la cui esplosione nel 1898 diede il via alla Guerra Ispano Americana. Varato nel 1889, possedeva una corazzatura di spessore da 7 a 12 pollici (da 178 a 305\u00a0mm) intorno ai fianchi (\"cintura corazzata\") e spessa da 1 a 4 pollici (da 25 a 102\u00a0mm) sui ponti. Venne ridesignato come \"Corazzata di seconda classe\" nel 1894, un goffo compromesso che rifletteva la sua lentezza a paragone di quella di altri incrociatori e le debolezze rispetto alla navi da battaglia di prima linea dell'epoca.\nIl secondo incrociatore corazzato, lo , varato nel 1895, era meno protetto del \"Maine\", con 3 pollici (76\u00a0mm) di cintura corazzata e da 3 a 6 pollici (da 76 a 152\u00a0mm) di corazzatura sul ponte. Lo fu una versione migliorata del progetto del \"New York\".\nPoco dopo la guerra Americano Spagnola, la Marina costru\u00ec sei incrociatori corazzati classe \"Pennsylvania\", seguiti praticamente immediatamente dopo da cinque della classe \"Tennessee\".\nIl 17 luglio 1920, tutti gli incrociatori corazzati USA esistenti furono riclassificati semplicemente \"incrociatori\" unendoli agli incrociatori protetti mettendo fine all'uso di questo termine negli USA."}
{"id": "136084", "revid": "1543377", "url": "https://it.wikipedia.org/wiki?curid=136084", "title": "Incrociatore protetto", "text": "L'incrociatore protetto fu un tipo di incrociatore usato alla fine del XIX secolo; il nome \u00e8 dovuto all'ammontare minimo di corazzatura utilizzata in confronto agli incrociatori corazzati esistenti, nel senso che, mentre gli incrociatori corazzati erano completamente schermati da un'armatura, quelli protetti erano dotati di una corazzatura solo nei punti considerati vitali come i locali macchine e le scudature dei cannoni.\nIl dislocamento degli incrociatori protetti era di circa 2.500 - 7.000 ton. L'armamento principale poteva tipicamente essere fino ad una dozzina di singoli cannoni dai 3,9 ai 6 pollici (100 \u2013 152\u00a0mm). La velocit\u00e0 era di solito pari a circa 18 - 23\u00a0nodi (da 33 a 43\u00a0km/h). La corazzatura tendeva a variare da 2 a 3\u00a0pollici (da 5 a 7,5\u00a0cm) in spessore.\nGli incrociatori protetti comparvero verso il 1880, ma verso il 1910, quando le placche corazzate cominciarono a migliorare di qualit\u00e0 e i motori divennero pi\u00f9 leggeri, furono sostituiti dagli incrociatori leggeri e pesanti.\nStoria.\nA partire dai tardi anni 1850, le marine militari iniziarono a rimpiazzare le loro flotte di vecchie navi di linea in legno con pi\u00f9 moderne navi corazzate; ad ogni modo, le fregate e gli sloop, cui erano affidate missioni come la ricognizione, l'attacco al traffico commerciale e la scorta dei convogli mercantili, rimasero unit\u00e0 prive di protezioni corazzate: per diversi decenni si dimostr\u00f2 difficile progettare una nave che fosse al contempo dotata di un adeguato ammontare di corazzatura difensiva ma capace anche dell'alta velocit\u00e0 e dell'ampio raggio richiesti a un incrociatore. Il primo tentativo di ottenere un'unit\u00e0 con queste caratteristiche, l'incrociatore corazzato britannico del 1875, si dimostr\u00f2 fallimentare in quanto l'unit\u00e0 risult\u00f2 troppo lenta per il suo ruolo di incrociatore\nDurante gli anni 1870, l'aumento della capacit\u00e0 di perforazione dei cannoni navali rese ancora pi\u00f9 difficile la progettazione delle corazzature, visto che ora erano richieste piastre corazzate ancora pi\u00f9 spesse e quindi pesanti; per quanto si progettasse un'armatura soddisfacente per la protezione della nave, era probabile che la successiva generazione di cannoni sarebbe stata in grado di perforarla. L'alternativa fu di lasciare le fiancate della nave senza protezione, prevedendo solo un ponte corazzato appena sotto la linea di galleggiamento: poich\u00e9 questo ponte poteva essere colpito solo da proiettili aventi una traiettoria obliqua, poteva essere meno spesso e quindi pesante di una cintura corazzata posta a protezione delle fiancate, la quale doveva sostenere l'impatto di proiettili con traiettoria dritta. La nave poteva quindi essere progettata in modo che le macchine, le caldaie e i depositi di carburante e munizioni si trovassero sotto il ponte corazzato, e che vi fosse sufficiente dislocamento perch\u00e9 la nave rimanesse stabile e a galla anche nel caso fosse stata danneggiata dai colpi nemici. Incrociatori protetti da un ponte corazzato e senza fiancate blindate divennero quindi noti come \"incrociatori protetti\", ed eclissarono in popolarit\u00e0 gli incrociatori completamente corazzati tra gli anni 1880 e gli anni 1890\nIl britannico \"Shannon\" fu la prima nave a disporre di un ponte corazzato, esteso dal davanti della cittadella corazzata fino a poppa, anche se la nave faceva pi\u00f9 affidamento sulla sua cittadella corazzata verticale per la protezione. Alla fine degli anni 1870 divenne frequente trovare navi da guerra dotate di un ponte corazzato esteso per tutta la lunghezza dello scafo ma senza protezione laterale per le fiancate: la classe Italia di navi da battaglia aveva questa configurazione, risultando tra le pi\u00f9 veloci navi da battaglia della loro epoca; i britannici impiegarono un ponte corazzato lungo tutto lo scafo nelle loro corvette classe Comus del 1878, le quali tuttavia, designate per compiti di servizio nelle colonie, erano capaci solo di una velocit\u00e0 di 13 nodi e non risultavano quindi sufficientemente veloci per le missioni di protezione del traffico commerciale o della flotta da battaglia. La svolta nella progettazione degli incrociatori protetti avvenne con il cileno \"Esmeralda\", progettato e realizzato dalla ditta britannica Armstrong Whitworth tra il 1881 e il 1884: l'incrociatore era capace di una elevata velocit\u00e0 di 18 nodi (erogata interamente a vela) e dotato di un armamento ammontate a due cannoni da 254\u00a0mm e sei cannoni da 152\u00a0mm, mentre il suo sistema di protezione, ispirato a quello delle navi da battaglia classe Italia, includeva un ponte corazzato esteso per tutta la lunghezza dello scafo e un cassone pieno di sughero lungo i suoi lati, L'\"Esmeralda\" tracci\u00f2 la progettazione degli incrociatori per gli anni a venire, con unit\u00e0 di simile configurazione realizzate dalla Armstrong per Italia, Cina, Giappone, Argentina, Austria-Ungheria e Stati Uniti d'America.\nLa britannica Royal Navy mantenne posizioni equivoche sullo schema di protezione da adottare fino al 1887; i grossi incrociatori classe Imperieuse, costruiti tra il 1881 e il 1886, furono realizzati come incrociatori corazzati anche se spesso sono indicati come incrociatori protetti: bench\u00e9 dotati di una cintura corazzata verticale spessa 250\u00a0mm, essa correva per solo 42 dei 96 metri di lunghezza dello scafo e risultava inoltre completamente sommersa dall'acqua con la nave a pieno carico; la vera protezione degli Imperieuse era data da un ponte corazzato spesso 102\u00a0mm e da una sistemazione dei depositi di combustibile per prevenire gli allagamenti. Gli Imperieuse furono inoltre gli ultimi incrociatori corazzati progettati per essere propulsi a vela: gli studi misero in chiaro che gli alberi e le vele erano pi\u00f9 un intralcio che un vantaggio e pertanto furono rimossi e sostituiti con un solo albero militare armato di mitragliatrici. La successiva classe di incrociatori britannici, la classe Mersey, era composta propriamente di incrociatori protetti, ma la Royal Navy ritorn\u00f2 agli incrociatori corazzati con la classe Orlando realizzata tra il 1885 e il 1889; ad ogni modo, uno studio del 1887 giudic\u00f2 gli Orlando inferiori come prestazioni ai precedenti incrociatori classe Mersey, e di conseguenza la Royal Navy si mise a produrre solo incrociatori protetti, tornando alla categoria degli incrociatori corazzati solo nei tardi anni 1890 con le unit\u00e0 classe Gressy.\nLa Marine nationale francese adott\u00f2 con entusiasmo la categoria degli incrociatori protetti nel corso degli anni 1880. La corrente di pensiero della \"Jeune \u00c9cole\", particolarmente influente in Francia, proponeva di ristrutturare l'intera marina su una flotta composta di veloci incrociatori per gli attacchi al traffico commerciale e di torpediniere per la difesa costiera; il primo incrociatore protetto francese fu lo \"Sfax\", impostato nel 1882, cui fecero seguito altre sei classi di incrociatori protetti a fronte di nessuna realizzazione di incrociatori corazzati. La sola grande potenza che mantenne una preferenza per gli incrociatori corazzati durante gli anni 1880 fu l'Impero russo: la Voenno-morskoj flot impost\u00f2 nel corso di quel decennio quattro incrociatori corazzati a fronte di un unico incrociatore protetto, tutte grosse unit\u00e0 propulse a vele. Il primo incrociatore protetto della United States Navy fu lo , varato nell'ottobre del 1884, presto seguito dallo in dicembre e dallo un anno pi\u00f9 tardi; una serie numerata di incrociatori inizi\u00f2 con il \"Newark\" impostato nel giugno 1888, sebbene il \"Charleston\" venne varato per primo nel luglio 1888, e termin\u00f2 con un secondo \"Charleston\" varato nel 1904. La Regia Marina italiana complet\u00f2 venti incrociatori protetti negli anni 1880 e 1890, a partire dal \"Giovanni Bausan\" varato nel dicembre 1883 cui fecero seguito le unit\u00e0 delle classi Etna e Goito. La Kaiserliche Marine tedesca realizz\u00f2 una serie di incrociatori protetti tra gli anni 1880 e 1890, a iniziare dalle due unit\u00e0 della classe Irene del 1886-1889 a cui fecero seguito altre sei unit\u00e0 in due classi distinte: la singola e le cinque classe Victoria Louise; la realizzazione di ulteriori unit\u00e0 fu per\u00f2 sospesa dopo il ritorno in auge degli incrociatori corazzati all'inizio del XX secolo. Tutte le unit\u00e0 tedesche tendevano a incorporare elementi di progettazione provenienti dai loro contemporanei stranieri, anche se i Victoria Louise assomigliavano pi\u00f9 alle navi da battaglia tedesche del periodo, armate con cannoni principali di calibro leggero e un gran numero di pezzi secondari.\nIntorno al 1910 l'avanzamento delle tecniche siderurgiche consent\u00ec la realizzazione di piastre corazzate di maggior qualit\u00e0, mentre divenne pi\u00f9 diffusa la propulsione basata su motori a turbina a vapore, pi\u00f9 leggeri e potenti delle precedenti motrici alternative; la diffusione dell'alimentazione a olio combustibile invece che a carbone rese inutili i depositi laterali privando le navi della protezione passiva che essi davano. Di conseguenza, la tipologia degli incrociatori protetti, pi\u00f9 lenti e corazzati delle nuove navi, divenne obsoleta a fronte dei nuovi tipi di incrociatori corazzati progettati nel periodo, venendo sostituiti nei loro compiti da \"incrociatori corazzati leggeri\" dotati tanto di una cintura blindata lungo le fiancate quanto di pi\u00f9 ponti corazzati, modello di nave poi evoluto nella classe degli incrociatori pesanti.\nEsemplari ancora esistenti.\nAlcuni incrociatori protetti sono stati preservati come navi museo in alcuni musei navali:"}
{"id": "136085", "revid": "287204", "url": "https://it.wikipedia.org/wiki?curid=136085", "title": "Carndonagh", "text": "Carndonagh (in irlandese: \"Carn Domhnach\") \u00e8 un centro abitato situato nella parte settentrionale della penisola di Inishowen, nel Donegal, Repubblica d'Irlanda. A poca distanza dalla citt\u00e0 sorge Malin Head, punto pi\u00f9 alto di tutta l'Irlanda."}
{"id": "136087", "revid": "729019", "url": "https://it.wikipedia.org/wiki?curid=136087", "title": "Oile\u00e1n Thoraigh", "text": "Oile\u00e1n Thoraigh (talvolta chiamata \"Tory Island\" in inglese) \u00e8 un'isola irlandese situata 12 chilometri al largo delle coste settentrionali del Donegal. Nell'isola l'uso della lingua gaelica \u00e8 molto frequente e questa caratteristica la inserisce senza dubbio tra le zone \"gaeltacht\" pi\u00f9 importanti.\nGeografia.\nLunga approssimativamente 5 chilometri e ampia poco pi\u00f9 di uno, conta una popolazione di circa 170 abitanti dislocata in 4 centri: \"An Baile Thoir\", \"An Baile Thiar\", \"An L\u00e1r\" e \"\u00darbhaile\".\nStoria.\nSecondo il libro di storia apocrifa irlandese Lebor Gab\u00e1la \u00c9renn, Toraigh era la sede della torre di Conand, roccaforte delle popolazioni fomoriane, sconfitte poi da quelle nemediane nella grande battaglia d'Irlanda. Anche l'ultimo re Fomoriano, Balor dall'occhio diabolico visse li.\nBalor avrebbe imprigionato Ethlinn in una torre costruita su Tor Mor, un isolotto antistante Toraigh. L'isola \u00e8 stata anche immortalata dalla ballata tradizionale per bambini \"B\u00e1id\u00edn Fheilim\u00ed\".\nStoria pi\u00f9 recente e meno mitologica, invece, racconta che il 22 settembre 1884 la fregata britannica HMS Wasp, spedita per ricevere tributi, si incagli\u00f2 nella costa vicino al faro. Perirono o risultarono disperse 52 anime su 58.\nA partire dagli anni cinquanta Toraigh \u00e8 divenuta un frequente ritrovo per artisti che hanno formato una piccola comunit\u00e0 con tanto di gallerie artistiche. Uno di questi, e il pi\u00f9 famoso senz'altro, \u00e8 Patsy Dan Rodgers, il quale \u00e8 anche \"Re di Toraigh\": questo titolo molto curioso, non gli attribuisce nessun potere formale, non essendo ovviamente riconosciuto dal governo irlandese, ma \u00e8 una tradizione culturale dell'isola con quindi una certa importanza sociale nella piccola comunit\u00e0. Particolare di questa \"monarchia\" \u00e8 che il sovrano viene eletto dalla popolazione, quindi mantiene di monarchico soltanto la durata a vita della carica.\nDemografia.\nLa tabella che segue riporta dati sulla popolazione dell'isola tratti dal libro \"Discover the Islands of Ireland\" (Alex Ritsema, Collins Press, 1999) e dai censimenti irlandesi. I dati censuari in Irlanda prima del 1841 non sono considerati completi e/o sufficientemente affidabili."}
{"id": "136095", "revid": "363629", "url": "https://it.wikipedia.org/wiki?curid=136095", "title": "Wargame tridimensionale", "text": "Il wargame tridimensionale \u00e8 una forma di \"wargame\" progettato per incorporare l'uso di miniature nel gioco. Le miniature utilizzate rappresentano truppe o veicoli (come carri armati, carri da guerra, aerei, navi, ecc.). Il gioco pu\u00f2 riflettere situazioni ed eserciti storici o essere futuristico o basato su ambientazioni fantasy.\nDescrizione.\nMolti giochi di miniature sono giocati sul pavimento o su un tavolo, con il terreno rappresentato da elementi di scenario in miniatura (colline, foreste, strade, ecc.). A questo riguardo, il \"wargame\" tridimensionale offre teoricamente ai giocatori una grande libert\u00e0 di gioco, cos\u00ec come uno spettacolo visivo. Il movimento delle miniature viene regolato usando centimetri. Comunque, come per i giochi da tavolo possono essere giocati demarcando il terreno con una griglia (tipicamente rettangolare o esagonale) o anche su un tabellone di gioco.\nUna delle ragioni principali per cui le persone giocano con le miniature, invece che con giochi similari al computer o con mappe e talloncini di cartone \u00e8 perch\u00e9 molti trovano l'elemento tattile della gestione dei soldati e dello scenario sulla mappa esteticamente piacevole; inoltre a molti hobbisti piace dipingere le miniature e costruire elementi di scenario. Il \"wargame\" tridimensionale pu\u00f2 essere visto come un misto dell'estetica del modellismo ferroviario con la strategia della guerra.\nScala.\nLa scala di gioco viene generalmente espressa relativamente all'altezza delle figure in millimetri, invece di utilizzare la proporzione di valori utilizzato nel modellismo. Scale popolari sono 1:32(54mm), 1:35(45mm), 1:56(30mm), 1:64(28mm), 1:72(20mm), 1:87(18mm), 1:100(15mm), 1:120(12mm), 1:144 (10mm) e 1:300 (6mm). Alcune scale del modellismo ferroviario sono abbastanza vicine alle miniature di scala inferiore da fornire strutture e/o veicoli utilizzabili, magari con qualche modifica. Alcuni giocatori usano modelli di carta delle strutture a causa della loro economicit\u00e0 e della facilit\u00e0 di produrli nella scala appropriata e molti altri li costruiscono da s\u00e9 con elementi di fortuna (per esempio usando scatole di cartone, barattolini dello yogurt, ecc...ridipingendoli e modificandoli ecc.).\nRegolamenti.\nEsistono diversi regolamenti di \"wargame\" tridimensionale, inclusi alcuni disponibili liberamente su internet. Alcuni sono destinati ad uno specifico periodo storico o genere. Inoltre variano anche nella scala dei modelli usata: una miniatura potrebbe rappresentare un singolo uomo, una squadra, o un numero ancora maggiore di truppe reali.\nAlcuni regolamenti hanno raggiunto una diffusa popolarit\u00e0. Di particolare nota sono i giochi prodotti dalla Games Workshop - Warhammer Fantasy Battle (fantasy), Warhammer 40.000 (fantascienza).\nRiguardo ai giochi storici i regolamenti pi\u00f9 popolari per quanto riguarda il periodo Medioevo- antichit\u00e0 sono quelli sviluppati dal Wargames Research Group (WRG), come il \"De Bellis Antiquitatis\" (\"DBA\") e i giochi ad esso associati, come per esempio la variante fantasy \"Hordes of the Things\" e quella per battaglie su larga scala \"De Bellis Multitudinis\" (\"DBM\"). Comunque sono ancora popolari i vecchi regolamenti \"WRG6\" e \"WRG7\". Al momento della scrittura di questo articolo (agosto 2005) \u00e8 in corso da parte di Phil Barker e Richard Bodley Scott la scrittura del successore per \"DBM\", il \"De Bellis Magistrorum Militorum\" (\"DBMM\"). Per il periodo rinascimentale \u00e8 stato sviluppato dalla WRG il \"De Bellis Renationis\" (\"DBR\")."}
{"id": "136103", "revid": "1908673", "url": "https://it.wikipedia.org/wiki?curid=136103", "title": "Distretto di Kreuzlingen", "text": "Il distretto di Kreuzlingen (fino al 1874 distretto di Gottlieben) \u00e8 un distretto del Canton Turgovia, in Svizzera. Confina con i distretti di Arbon a sud-est, di Bischofszell e di Weinfelden a sud e di Steckborn a ovest e con la Germania (circondari di Costanza e di Bodenseekreis nel Baden-W\u00fcrttemberg) a nord. Il capoluogo \u00e8 Kreuzlingen. Comprende una parte del Lago di Costanza."}
{"id": "136111", "revid": "106456", "url": "https://it.wikipedia.org/wiki?curid=136111", "title": "Malacologia", "text": "La malacologia (dal greco \u03bc\u03b1\u03bb\u03b1\u03ba\u03cc\u03c2 \"malak\u00f3s\", \"molle\" e -\u03bb\u03bf\u03b3\u03af\u03b1 -\"log\u00eda\", da \u03bb\u03cc\u03b3\u03bf\u03c2 \"l\u00f3gos\", \"discorso\") \u00e8 la branca della zoologia che studia i molluschi. \nDescrizione.\nLo studio avviene mediante l'osservazione dei carapaci (gusci) e, soprattutto, delle parti molli. La branca della malacologia che si occupa delle sole conchiglie si definisce concologia.\nQuando i caratteri esterni del mollusco, soprattutto quelli conchigliari, non sono sufficienti alla determinazione, la malacologia si serve dell'indagine microscopica. In questo caso la determinazione avviene mediante l'osservazione al microscopio dell'apparato riproduttivo e dell'apparato masticatorio, detto radula.\nLe parti molli, che un tempo si conservavano sotto formalina, oggi si conservano in etanolo (alcol non denaturato, in quanto il colorante contenuto nell'alcol denaturato pu\u00f2 alterare i colori del campione)."}
{"id": "136113", "revid": "729019", "url": "https://it.wikipedia.org/wiki?curid=136113", "title": "Hohentannen", "text": "Hohentannen (toponimo tedesco) \u00e8 un comune svizzero di 597 abitanti del Canton Turgovia, nel distretto di Weinfelden.\nStoria.\nNel 1999 Hohentannen ha inglobato il comune soppresso di Heldswil. Fino al 2010 ha fatto parte del distretto di Bischofszell.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Heldswil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136115", "revid": "111373", "url": "https://it.wikipedia.org/wiki?curid=136115", "title": "Sulgen", "text": "Sulgen (toponimo tedesco) \u00e8 un comune svizzero di 3\u00a0703 abitanti del Canton Turgovia, nel distretto di Weinfelden.\nStoria.\nNel 1964 Sulgen ha inglobato il comune soppresso di Bleiken, nel 1995 quello di Donzhausen e la localit\u00e0 di Uerenbohl (fino ad allora frazione di Opfershofen) e nel 1996 quelli di G\u00f6tighofen e Hessenreuti. Fino al 2010 ha fatto parte del distretto di Bischofszell.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Bleiken e G\u00f6tighofen; fino al 2000 anche con Kradolf e Riedt ma senza Donzhausen, Hessenreuti e Uerenbohl):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dall'omonima stazione sulle linee Winterthur-Romanshorn e Sulgen-Gossau."}
{"id": "136119", "revid": "6923", "url": "https://it.wikipedia.org/wiki?curid=136119", "title": "Steinberg Media Technologies", "text": "La Steinberg Media Technologies GmbH \u00e8 una software house tedesca che realizza software per computer dedicati alla produzione musicale.\nL'azienda fu fondata nel 1984 da Karl Steinberg e Manfred R\u00fcrup. Il suo primo prodotto fu il sequencer \"Steinberg Pro 16\" per il personal computer Commodore 64. La societ\u00e0 cambi\u00f2 quindi nome in \"Steinberg Research to Steinberg Soft- und Hardware GmbH\", ed ebbe attivit\u00e0 negli Stati Uniti per qualche anno con il nome di \"Steinberg North America, Inc\". Nel gennaio 2003 Steinberg venne acquisita dalla statunitense Pinnacle Systems, in cui ebbe ruolo indipendente continuando a sviluppare i propri prodotti prima di essere venduta a Yamaha nel dicembre 2004."}
{"id": "136138", "revid": "1543377", "url": "https://it.wikipedia.org/wiki?curid=136138", "title": "Damnatio ad bestias", "text": "Con la locuzione latina damnatio ad bestias, o soltanto ad bestias, che tradotta letteralmente significa \"(condanna) alle bestie\", si indica un particolare tipo di condanna a morte riservata nell'antica Roma ai criminali peggiori di basso rango (non ai pi\u00f9 pericolosi) o agli schiavi macchiatisi di qualche reato contro i propri padroni, i quali venivano appunto condannati a essere divorati vivi dalle belve nelle arene.\nDescrizione.\nLe bestie erano solitamente leoni o tigri, ma potevano essere impiegati anche orsi, leopardi, lupi e animali di taglia pi\u00f9 piccola (cinghiali, linci, cani, iene, ecc.), cos\u00ec da prolungare il tormento. Il \"damnatus\" poteva essere legato a un palo oppure costretto a vestire i panni di un personaggio mitologico divorato da una belva (per esempio Prometeo, a cui un'aquila per volere di Zeus divorava quotidianamente il fegato, che ricresceva infatti ogni giorno). Tali esecuzioni si svolgevano al mattino o prima degli spettacoli gladiatori, quando il pubblico era particolarmente numeroso.\nLa \"lex Petronia\" (forse del 61) proibiva al padrone di dare lo schiavo in pasto alle belve senza una sentenza del giudice.\nLa prima condanna di questo tipo fu eseguita nel 167 a.C.: dopo la vittoria su Perseo, Emilio Paolo ordin\u00f2 che i disertori dell'esercito nemico fossero schiacciati dagli elefanti. Nel 146 a.C. Scipione Emiliano inser\u00ec una \"damnatio ad bestias\" all'interno dei giochi organizzati per il suo trionfo: anche in questo caso i condannati erano disertori nemici, ma l'esecuzione era organizzata come uno spettacolo pubblico."}
{"id": "136140", "revid": "1543377", "url": "https://it.wikipedia.org/wiki?curid=136140", "title": "Constanza (Repubblica Dominicana)", "text": "Constanza (a volte italianizzato in Costanza) \u00e8 un comune della Repubblica Dominicana di 58.600 abitanti, situato nella Provincia di La Vega. Comprende, oltre al capoluogo, due distretti municipali: Tireo Arriba e La Sabina.\nLa citt\u00e0 \u00e8 situata nella parte montagnosa della Repubblica Dominicana, nella regione del \"Cibao\".\nConstanza \u00e8 raggiungibile da La Vega, passando per la cittadina di Jarabacoa, ma ancora pi\u00f9 facilmente prendendo lo svincolo dell'Autopista Duarte dopo la citt\u00e0 di Bonao.\nConstanza \u00e8 a 1.283 m s.l.m., ed \u00e8 detta la Svizzera dei Caraibi per il suo clima temperato d'estate e freddo d'inverno, temperatura minima sui 5\u00a0\u00b0C.\nEconomicamente, Constanza vive di agricoltura: patata, aglio, floricoltura, fragole, ecc. Tutti questi prodotti sono destinati al mercato interno (soprattutto della capitale) e esterno."}
{"id": "136141", "revid": "2176804", "url": "https://it.wikipedia.org/wiki?curid=136141", "title": "Termocoppia", "text": "La termocoppia \u00e8 un trasduttore di temperatura il cui funzionamento \u00e8 basato sull'effetto Seebeck.. \nLe termocoppie sono ampiamente utilizzate perch\u00e9 economiche, facilmente sostituibili, standardizzate e possono misurare un ampio intervallo di temperature. Il loro limite pi\u00f9 grande \u00e8 l'accuratezza, infatti errori sistematici minori di un grado Celsius sono difficili da ottenere. Inoltre le termocoppie sono dei dispositivi non lineari, nonostante il loro vasto utilizzo. Un gruppo di termocoppie poste in serie viene detto termopila.\nIn estrema sintesi la termocoppia \u00e8 costituita da due conduttori di materiale ben noto che si uniscono in un punto detto \"giunto caldo\" in prossimit\u00e0 del quale va effettuata la misura di temperatura. Gli altri due estremi sono collegati ad una morsettiera detta \"giunto freddo\", la quale pu\u00f2 essere connessa allo strumento di misura in modo diretto oppure mediante prolunga. \u00c8 importante conoscere la temperatura del giunto freddo ai fini della misura (compensazione): infatti se in prossimit\u00e0 del giunto caldo si rilevasse una temperatura di 11 \u00b0C mentre il giunto freddo si trova alla temperatura di 20 \u00b0C, allora la temperatura effettiva alla quale si trova il giunto caldo sarebbe di 31 \u00b0C; questa compensazione potrebbe essere trascurata se il giunto freddo venisse mantenuto alla temperatura di 0 \u00b0C.\nPrincipio di funzionamento.\nNel 1821 Thomas Johann Seebeck, un fisico di provenienza estone, riscopr\u00ec ci\u00f2 che Alessandro Volta aveva gi\u00e0 scoperto nel 1787: in un circuito chiuso formato da due conduttori di natura differente e saldati alle estremit\u00e0 in modo da creare un anello, sottoposto a un gradiente di temperatura (le due estremit\u00e0 di giunzione sono esposte a temperature differenti), si instaura una differenza di potenziale proporzionale alle differenze di temperatura. Questo fenomeno, chiamato effetto Seebeck o effetto termoelettrico, \u00e8 sfruttato dalle termocoppie.\nIl fenomeno non pu\u00f2 sussistere in un circuito formato da un solo conduttore omogeneo, quindi una termocoppia, \u00e8 costituita da una coppia di conduttori elettrici di diverso materiale uniti tra loro in un punto.\nLa giunzione utilizzata per la misurazione \u00e8 convenzionalmente chiamata giunto caldo o \"giunzione calda\", la quale pu\u00f2 essere del tipo esposto o non esposto (l'armatura della termocoppia protegge anche il punto caldo), modificando anche la velocit\u00e0 della misurazione, in quanto minore \u00e8 il rivestimento di protezione o assente (giunto esposto) e pi\u00f9 sar\u00e0 rapida e precisa la misurazione.\nL'altra estremit\u00e0, costituita dalle estremit\u00e0 libere dei due conduttori, \u00e8 convenzionalmente chiamata giunto freddo o \"giunzione fredda\".\nQuando esiste una differenza di temperatura tra la zona del giunto caldo e la zona del giunto freddo, si pu\u00f2 rilevare una differenza di potenziale elettrico tra le estremit\u00e0 libere della termocoppia in corrispondenza del giunto freddo.\nTale valore di potenziale elettrico \u00e8 funzione diretta della differenza di temperatura, secondo una legge non lineare (vedi sotto).\nNella pratica, ad esempio negli impianti industriali, la giunzione calda \u00e8 inserita all'interno di una guaina di protezione che penetra all'interno dell'apparecchiatura della quale si vuole misurare la temperatura. Subito all'esterno, i due conduttori sono connessi ad una morsettiera di porcellana contenuta dentro una testina di protezione. Da questo punto, altri due conduttori elettrici di metallo, aventi caratteristiche simili a quelle della termocoppia (cavi di estensione), prolungano il collegamento elettrico fino ad una sala controllo centralizzata, e vengono collegati alla morsettiera di uno strumento indicatore o registratore di temperatura.\nIn tal modo il giunto freddo si trova fisicamente sottoposto alla temperatura presente sulla morsettiera dello strumento di misura.\nQuesta temperatura viene misurata tramite un termistore o una termoresistenza e utilizzata, all'interno dello strumento, per compensare elettricamente il segnale proveniente dalla termocoppia.\nIn questo modo, qualsiasi sia la temperatura presente in tale zona, \u00e8 come se il giunto freddo si trovasse alla temperatura di 0\u00a0\u00b0C. Quest'azione si chiama \"compensazione della temperatura ambiente\" ed assicura la massima precisione di misura.\nLo strumento misuratore avr\u00e0 sulla sua scala o sul suo display l'indicazione direttamente in gradi Celsius (e non in mV), in quanto al suo interno esistono sistemi che tengono conto anche della non linearit\u00e0 del segnale in ingresso.\nAltri effetti termoelettrici.\nIn realt\u00e0 altri due effetti, effetto Peltier ed effetto Thomson, dovrebbero essere presi in considerazione. Infatti se si lascia fluire corrente in un circuito per termocoppie (anche se questo non \u00e8 il caso tipico dei dispositivi di misura industriale), i processi di conversione dell'energia termoelettrica provocheranno effetti di riscaldamento o raffreddamento. L'effetto Peltier \u00e8 concentrato nelle giunzioni, mentre l'effetto Thomson \u00e8 distribuito lungo i fili. Questi fenomeni innalzano e abbassano le temperature dei fili rispetto ai valori che avrebbero senza circolazione di corrente. Fortunatamente per i metalli tipicamente usati gli effetti sono sufficientemente piccoli da poter esser trascurati.\nTipi di termocoppia.\nEsiste una grande variet\u00e0 di termocoppie, distinguibili in base ai due conduttori elettrici che compongono la giunzione ed al campo di applicazione (industriale, scientifico, alimentare, medico, ecc.).\nSono termocoppie di uso generale, economiche e disponibili in una grande variet\u00e0 di formati. Il loro intervallo di misura va da -200\u00a0\u00b0C a 1260\u00a0\u00b0C. La sensibilit\u00e0 \u00e8 di circa 41\u00a0\u00b5V/\u00b0C.\nIl loro intervallo di misura va da -40\u00a0\u00b0C a 750\u00a0\u00b0C ed essendo pi\u00f9 limitato del tipo K, le rende meno diffuse di queste ultime. Sono utilizzate in vecchi apparati che non funzionano con il tipo K. Le termocoppie tipo J sono caratterizzate da un basso costo ed una notevole sensibilit\u00e0 (51,7\u00a0\u00b5V/\u00b0C), ma non possono essere utilizzate sopra i 760\u00a0\u00b0C a causa di una transizione magnetica che fa perdere loro la calibrazione.\nPresentano caratteristiche simili alle termocoppie in ferro/costantana (tipo J). Presentano una sensibilit\u00e0 di 48,2\u00a0\u00b5V/\u00b0C. Utilizzabili nell'intervallo di temperature comprese tra -200\u00a0\u00b0C e 400\u00a0\u00b0C. Questo tipo viene utilizzato principalmente per misure di laboratorio, nonostante la rapida ossidazione del conduttore in rame quando viene superata la temperatura dell'intervallo ottimale. La ripetitivit\u00e0 \u00e8 eccellente nell'intervallo -200 +200 \u00b0C.\nHanno una elevata sensibilit\u00e0 (68\u00a0\u00b5V/\u00b0C) che le rende adatte ad applicazioni a bassa temperatura (criogeniche). Sono inoltre amagnetiche.\nL'intervallo di misura utile \u00e8 compreso tra i 650\u00a0\u00b0C e i 1250\u00a0\u00b0C. La loro stabilit\u00e0 e la resistenza all'ossidazione a caldo le rendono un ottimo sostituto a basso costo delle termocoppie a base di platino (tipi B, R, S) per le misure di alta temperatura. Progettate per essere una evoluzione del tipo K, sono oggigiorno sempre pi\u00f9 popolari.\nLe termocoppie B, R, S, sono tutte composte da metalli nobili ed hanno caratteristiche simili. Sono le pi\u00f9 stabili fra le termocoppie, ma la loro bassa sensibilit\u00e0 (10\u00a0\u00b5V/\u00b0C) ne limita l'uso a misure di alte temperature (&gt;300\u00a0\u00b0C).\nAdatte per alte temperature, fino a 1800\u00a0\u00b0C. A causa della particolare relazione tensione-temperatura che le caratterizza, forniscono la stessa differenza di potenziale a 0\u00a0\u00b0C ed a 42\u00a0\u00b0C. Sono perci\u00f2 inutili al di sotto di 50\u00a0\u00b0C.\nAdatte per alte temperature fino a 1600\u00a0\u00b0C. Grazie alla loro particolare stabilit\u00e0, sono utilizzate come standard di calibrazione per il punto di fusione dell'oro (1064,43\u00a0\u00b0C).\nSono simili al precedente tipo S e sono quindi adatte per alte temperature fino a 1600\u00a0\u00b0C; hanno per\u00f2 il vantaggio di avere in uscita un segnale un po' pi\u00f9 forte e migliore stabilit\u00e0. Hanno gli stessi campi di applicazione delle termocoppie S, ma hanno lo svantaggio di essere pi\u00f9 costose.\nLe termocoppie vanno scelte in base al valore di temperatura media da misurare.\nSe la temperatura \u00e8 relativamente bassa si useranno termocoppie dall'elevato coefficiente termoelettrico come ad esempio il tipo J (ferro-costantana).\nIn questi casi infatti, termocoppie meno sensibili avrebbero un segnale in uscita piuttosto scarso, difficile da trattare in modo preciso.\nPer temperature pi\u00f9 alte si potranno usare invece ad esempio le termocoppie K (chromel-alumel) o addirittura quelle tipo R (platino-platino/rodio) che per\u00f2 sono molto costose.\nCome gi\u00e0 detto, la termocoppia viene isolata dal processo tramite una guaina di protezione. La guaina introduce un ritardo nella misura per variazioni rapide di temperatura e di ci\u00f2 si tiene conto in fase di progettazione.\nCi sono ad esempio processi chimici come i reattori di polimerizzazione del polietilene dove la velocit\u00e0 di risposta della misura della temperatura \u00e8 di fondamentale importanza per la conduzione in sicurezza dell'impianto.\nIn questo caso la termocoppia ha una costruzione speciale. I due fili (molto sottili ed isolati elettricamente tra loro) sono contenuti in modo ermetico all'interno di una guaina di piccolo diametro, ed il giunto caldo fa parte dell'estremit\u00e0 di tale guaina.\nQuesta \u00e8 saldata in modo ermetico a speciali guarnizioni in modo che la sola estremit\u00e0 della termocoppia sia direttamente investita dal flusso dei prodotti di reazione che fluiscono ad alta velocit\u00e0 e temperatura, e ad una pressione di circa 2500 bar.\nCon questa realizzazione costruttiva per un processo cos\u00ec difficile e gravoso si ha una misura di temperatura rapida ed affidabile, e la durata delle termocoppie \u00e8 abbastanza alta.\nGiunto.\nI principali tipi di giunzione sono:\nUn giunto esposto risulta economico e comporta un tempo di risposta estremamente ridotto. Lo svantaggio principale consiste nel rapido deterioramento se esposto ad agenti corrosivi e nella necessit\u00e0 di un ingresso di fem differenziale.\nUn giunto a massa \u00e9 realizzato saldando direttamente il giunto caldo della termocoppia sul pozzetto termometrico, pertanto pur essendo, come il giunto esposto, soggetto a loop contro\nterra, presenta il vantaggio di essere parzialmente protetto da agenti esterni.\nUn giunto isolato, infine, \u00e8 costruito in modo tale da essere completamente isolato dal pozzetto termometrico. Ci\u00f2 limita fortemente l'insorgere di loop contro terra e l'influenza di\nfem parassite, inoltre aumenta la reiezione al rumore del sensore. Per contro aumenta il costo della termocoppia ed il suo tempo di risposta.\nCavi.\nCavi di estensione.\nSono costituiti da conduttori aventi la stessa composizione nominale delle termocoppie corrispondenti. Si indicano con una X dopo la lettera relativa al tipo di termocoppia (ad es: JX).\nCavi di compensazione.\nSono costituiti da conduttori di composizione diversa dalle termocoppie corrispondenti. Si indicano con una C dopo la lettera relativa la tipo di termocoppia (ad es: KC). Per distinguere tra le varie leghe all'interno di un medesimo gruppo, si aggiunge una lettera supplementare (ad es: KCA).\nLinearizzazione del segnale.\nLa linearizzazione \u00e8 un significativo problema per le termocoppie, perch\u00e9, tranne per piccoli intervalli di temperatura, la relazione tra la f.e.m. termoelettrica e la temperatura non \u00e8 una funzione lineare. La norma EN 60584-1 fornisce sotto forma di tabelle tutte le informazioni circa la relazione tra la f.e.m. e la temperatura per tutte le termocoppie standardizzate, con l'ipotesi di una giunzione di riferimento a 0 \u00b0C.\nRelazione tra temperatura e differenza di potenziale.\nLa relazione tra la differenza di temperatura e la differenza di potenziale prodotta non \u00e8 lineare e varia a seconda del tipo di sonda. Essa pu\u00f2 essere approssimata dalla seguente equazione polinomiale:\nformula_1\nI valori an variano in relazione ai materiali utilizzati. A seconda della precisione desiderata, \u00e8 possibile scegliere N compreso tra 5 e 9.\nLa norma EN 60584-1 fornisce le funzioni polinominali dalle quali i dati in tabella sono stati ricavati.\nConnettori.\nSi usa un connettore dedicato per collegare la termocoppia ad un cavo di estensione o di compensazione e quindi al giunto di riferimento e alla strumentazione di rilevamento. Inoltre, con questo sistema si pu\u00f2 effettuare velocemente e con facilit\u00e0 il collegamento e la sostituzione di sonde senza compromettere l'uniformit\u00e0 dei conduttori.\nEsistono connettori per termocoppie, di formato o miniatura, per collegare tutti i tipi comuni di conduttori, sia cavi di estensione o di compensazione; si usano leghe degli stessi materiali delle termocoppie, per evitare che si generino f.e.m. indesiderate, nel caso molto probabile che il connettore non possa essere mantenuto a temperatura costante.\nLe spine e le prese dei connettori sono state progettate per rendere il montaggio semplice ed affidabile e normalmente sono dotati di meccanismi di bloccaggio incorporati."}
{"id": "136152", "revid": "110157", "url": "https://it.wikipedia.org/wiki?curid=136152", "title": "Hendrik Casimir", "text": "\u00c8 conosciuto anche come Henk Casimir.\nRicevette il PhD nel 1931 all'Universit\u00e0 di Leida. Collabor\u00f2 con Bohr a Copenaghen e con Pauli a Zurigo.\nNel 1948, mentre studiava perch\u00e9 fluidi come la maionese si muovessero con tanta lentezza, formul\u00f2 la teoria dell'effetto che da lui prese il nome, secondo la quale nel vuoto, tra due lastre piane affacciate, si esercita una forza attrattiva dovuta alle fluttuazioni quantistiche. L'effetto Casimir fu sperimentalmente verificato nel 1996 da Steven Lamoreaux all'Universit\u00e0 di Washington in Seattle."}
{"id": "136153", "revid": "17654", "url": "https://it.wikipedia.org/wiki?curid=136153", "title": "Pachysauriscus", "text": ""}
{"id": "136154", "revid": "17654", "url": "https://it.wikipedia.org/wiki?curid=136154", "title": "Pachysaurus", "text": ""}
{"id": "136155", "revid": "6923", "url": "https://it.wikipedia.org/wiki?curid=136155", "title": "Plateosaurus", "text": "Il plateosauro (gen. Plateosaurus) \u00e8 un dinosauro plateosauride vissuto nel Triassico superiore, circa 214-204 milioni di anni fa, in quella che oggi \u00e8 l'Europa. \"Plateosaurus\" \u00e8 considerato un rappresentante arcaico dei sauropodomorfi (il grande gruppo di dinosauri comprendenti anche i grandi sauropodi del Mesozoico, come \"Apatosaurus\"). Nonostante siano state istituite varie specie, a partire dal 2011, sono riconosciute solo due specie: la specie tipo \"P. engelhardti\", vissuta dalla fine del Norico fino al Retico, e la pi\u00f9 antica \"P. gracilis\", vissuta nei primi del Norico. La maggior parte delle altre presunte specie assegnate al genere sono state assegnate ad una di queste due specie o ad altri plateosaridi. Allo stesso modo, ci sono una pletora di sinonimi (nomi duplicati non validi) a livello del genere.\nScoperto nel 1834 da Johann Friedrich Engelhardt e descritto solo tre anni dopo da Hermann von Meyer, il \"Plateosaurus\" \u00e8 stato il quinto genere di dinosauro il cui nome \u00e8 tuttora considerato valido. Sebbene fosse stato descritto in precedenza da Richard Owen fu affiliato all'interno di Dinosauria solo nel 1842, e non fu uno dei tre generi utilizzati da Owen per definire il gruppo, poich\u00e9 all'epoca si conosceva ancora troppo poco sull'animale. Oggi invece \u00e8 uno dei dinosauri meglio conosciuti dalla scienza: sono stati trovati pi\u00f9 di 100 scheletri, alcuni di loro quasi completi. L'abbondanza dei suoi fossili in Svevia e in Germania, gli ha valso il soprannome di \"Schw\u00e4bischer Lindwurm\" (parola sveva per Lindworm).\n\"Plateosaurus\" era un erbivoro bipede dotato di una piccola testa posta in cima ad un lungo collo flessibile. La bocca era armata da grossi e taglienti denti adatti alla frantumazione del materiale vegetale di cui si nutriva. Il corpo era forma di botte ed era sorretto da massicce zampe posteriori, mentre gli arti anteriori erano pi\u00f9 corti ma ugualmente muscolosi e dotati di tre dita armate di grossi artigli probabilmente usati per la raccolta del cibo o per difesa. Insolito per un dinosauro, il \"Plateosaurus\" mostra una forte plasticit\u00e0 dello sviluppo: invece di avere dimensioni abbastanza uniformi negli adulti, gli individui completamente sviluppati raggiungevano una lunghezza compresa tra i 4,8 e i 10 metri (16 e i 33 piedi), per un peso tra i 600 e i 4.000 chilogrammi (1.300 e 8.800 libbre). Dai fossili si \u00e8 dedotto che la vita media di questi animali si aggirava tra i 12 e i 20 anni, sebbene la durata massima della vita non \u00e8 nota.\nNonostante la grande quantit\u00e0 e la qualit\u00e0 eccellente del materiale fossile, il \"Plateosaurus\" \u00e8 stato per lungo tempo uno dei dinosauri pi\u00f9 fraintesi di sempre. Molti ricercatori hanno proposto varie teorie che si sono poi scontrate con le evidenti prove geologiche e paleontologiche, ma che sono diventate il paradigma dell'opinione pubblica. Dal 1980, la tassonomia, la tafonomia, la biomeccanica e la paleobiologia di \"Plateosaurus\" sono state ristudiate nel dettaglio, alterando l'interpretazione della biologia dell'animale, la postura e il comportamento.\nDescrizione.\n\"Plateosaurus\" aveva la tipica forma del corpo di un dinosauro bipede erbivoro: cranio piccolo, collo lungo e flessibile composta da 10 vertebre cervicali, un corpo tozzo e una lunga coda mobile composta da almeno 40 vertebre caudali. Le braccia di \"Plateosaurus\" erano piuttosto brevi, anche rispetto alla media di prosauropodi. Tuttavia, erano molto muscolose e robuste, con mani adattate per afferrare gli oggetti in una potente presa. La cintura scapolare era stretta (spesso disallineata nei supporti scheletrici), con le clavicole che toccavano la linea mediana del corpo, come negli altri sauropodomorphi basali. Gli arti posteriori erano posti sotto il corpo, con le ginocchia e le caviglie leggermente flesse, mentre il piede era digitigrade, vale a dire che l'animale camminava sulle dita. Le proporzioni tra la lunghezza complessiva della gamba e il metatarso dell'animale, indica che il \"Plateosaurus\" poteva correre relativamente velocemente sui suoi arti posteriori. La coda del \"Plateosaurus\" era tipica dei dinosauri, molto muscolosa e con un'elevata mobilit\u00e0.\nIl cranio di \"Plateosaurus\" era piccolo e stretto, rettangolare in vista laterale e quasi tre volte pi\u00f9 lungo dall'alto. Vi era inoltre un'apertura temporale laterale sul retro del cranio. La grande orbita rotonda, la finestra anteorbitale e l'apertura delle narici hanno quasi le stesse dimensioni. I denti erano piccoli e numerosi, a forma di foglia e disposti in batterie: nella premascella erano presenti da 5 a 6 denti, da 24 a 30 per ogni lato della mascella e da 21 a 28 per ogni lato della mandibola. Le spesse corone dei denti a forma di foglia erano per met\u00e0 seghettate ed erano adatte a schiacciare e sminuzzare il materiale vegetale. La bassa posizione della mandibola dava ai muscoli masticatori una grande leva, indicando che \"Plateosaurus\" aveva un morso potente. Queste caratteristiche suggeriscono che l'animale si nutriva principalmente e/o esclusivamente di piante. Gli occhi erano rivolti ai lati, e non frontalmente, fornendo una visione a tutto tondo, utile per individuare potenziali predatori. Alcuni scheletri conservano ancora l'anello sclerotico.\nLe costole erano collegate alle vertebre dorsali tramite due giunti, che agivano insieme in un semplice giunto a cerniera, che ha permesso ai ricercatori di ricostruire le posizioni inalanti ed esalanti della gabbia toracica. La differenza di volume tra queste due posizioni definisce il volume e il ricambio dell'aria (la quantit\u00e0 d'aria spostata ad ogni respiro), determinato in circa 20 l per un individuo di \"P. engelhardti\" con un peso stimato sui 690\u00a0kg, o 29 ml/kg di peso corporeo. Si tratta di un valore tipico per gli uccelli, ma non per i mammiferi, indicando che \"Plateosaurus\" probabilmente aveva uno stile di respirazione polmonare molto pi\u00f9 simile a quello dei moderni uccelli, anche se gli indicatori per pneumaticit\u00e0 postcraniale (gli alveoli polmonari invadono le ossa per ridurre il peso) sono stati ritrovati nelle ossa di pochi individui, e sono state riconosciute solo nel 2010, che in combinazione con l'evidenza dell'istologia delle ossa, ha indicato che il \"Plateosaurus\" era endotermico.\nLa specie tipo di \"Plateosaurus\", \u00e8 \"P. engelhardti\". Gli adulti di questa specie potevano raggiungere dai 4,8 ai 10 metri (da 16 a 33 piedi) di lunghezza, per un peso che andava dai 600 ai 4.000 chilogrammi (1.300 a 8.800\u00a0lb). La specie geologicamente pi\u00f9 antica, \"P. gracilis\" (in origine classificata come \"Sellosaurus gracilis\"), era un po' pi\u00f9 piccola, con una lunghezza totale tra i 4 e i 5 metri (da 13 a 16 piedi).\nClassificazione.\n\"Plateosaurus\" \u00e8 un membro del gruppo dei primi dinosauri erbivori comparsi sulla terra, noti come \"prosauropodi\". Il nome del gruppo \u00e8 obsoleto, come \"Prosauropoda\" ma non \u00e8 un gruppo monofiletico (cos\u00ec dato tra virgolette), e la maggior parte dei ricercatori preferiscono il termine \"sauropodomorfi basali\". Il \"Plateosaurus\" \u00e8 stato il primo \"prosauropod\" ad essere stato descritto, e d\u00e0 il nome alla famiglia dei plateosauridae, formata da Marsh, nel 1895. Inizialmente, quando il genere era poco conosciuto, fu incluso solo in Sauria, essendo una specie di rettile, ma non fu classificato in alcun taxon pi\u00f9 ristretto. Nel 1845, von Meyer cre\u00f2 il gruppo Pachypodes (una defunto sinonimo junior di Dinosauria) per includervi \"Plateosaurus\", \"Iguanodon\", \"Megalosaurus\" e \"Hylaeosaurus\". L'istituzione di plateosauridae fu proposta Othniel Charles Marsh, nel 1895, erroneamente all'interno di Theropoda. Pi\u00f9 avanti fu spostato in \"Prosauropoda\" da von Huene, una disposizione che \u00e8 stata accettata dalla maggior parte degli autori. Prima dell'avvento della cladistica in paleontologia nel corso del 1980, con la sua enfasi sui gruppi monofiletici (\"clade\"), Plateosauridae \u00e8 stata definita in modo impreciso, come un gruppo comprendente animali grandi, con grosse zampe, larghe mani e teschi relativamente pesanti, a differenza dei pi\u00f9 piccoli \"anchisauridi\" e dei giganteschi \"melanorosauridi\". Una rivalutazione sui \"prosauropodi\"alla luce dei nuovi metodi di analisi ha portato alla riduzione di Plateosauridae. Per molti anni il clade includeva solo \"Plateosaurus\" e vari sinonimi minori, ma in seguito altri due generi sono stati considerati come appartenenti ad esso: \"Sellosaurus\" (oggi sinonimo di \"Plateosaurus\"), \"Jaklapallisaurus\" e \"Unaysaurus\".\nLa specie tipo di \"Plateosaurus\", \"P. engelhardti\" includeva \"circa 45 frammenti di ossa\", di cui quasi la met\u00e0 andarono persi. Il restante materiale \u00e8 conservato presso l'Universit\u00e0 Friedrich-Alexander di Erlangen-Norimberga, in Germania. Da queste ossa, il paleontologo tedesco Markus Moser, nel 2003, selezion\u00f2 un sacrale parziale (serie di vertebre e l'anca fuse insieme) come lectotipo. Il tipo di localit\u00e0 non si sa con certezza, ma Moser ha tentato di dedurre dalle pubblicazioni precedenti e dal colore e la conservazione delle ossa. Ha concluso che il materiale probabilmente proveniva dal \"Buchenb\u00fchl\", a circa 2\u00a0km (1,2 miglia) a sud di Heroldsberg.\nL'esemplare tipo della specie \"P. gracilis\", \u00e8 invece formato da un postcranio incompleto, ed \u00e8 conservato presso il Museo Staatliches f\u00fcr Naturkunde Stuttgart, in Germania, e la localit\u00e0 dove \u00e8 stato ritrovato \u00e8 Heslach, un sobborgo della stessa citt\u00e0.\nSpecie.\nSpecie valide.\nLa storia tassonomica di \"Plateosaurus\" \u00e8 \"lunga e confusa\", \"un groviglio caotico di nomi\". A partire dal 2011, sono state riconosciute come valide solo due specie: la specie tipo \"P. engelhardti\" e \"P. gracilis\", precedentemente conosciuto come \"Sellosaurus gracilis\". Il paleontologo britannico Peter Galton ha dimostrato chiaramente che tutto il materiale cranico proveniente da Trossingen, Halberstadt e Frick, apparteneva ad una singola specie. Moser condusse un'indagine pi\u00f9 completa e dettagliata di tutto il materiale dei plateosauridi della Germania e della Svizzera, concludendo che tutto il materiale di \"Plateosaurus\" e la maggior parte del materiale di prosauropode dal Keuper, apparteneva ad una sola specie, ossia \"Plateosaurus engelhardti\". Moser considerava gi\u00e0 allora \"Sellosaurus\" un sinonimo di \"Plateosaurus\", ma non discusse sulla possibilit\u00e0 che \"S. gracilis\" e \"P. engelhardti\" fossero la stessa specie. Il paleontologo Adam Yates, dell'Universit\u00e0 di Witwatersrand, gett\u00f2 ulteriori dubbi sulla separazione del genere. Egli concluse che il materiale tipo di \"Sellosaurus gracilis\", dovesse essere ridescritto come \"Plateosaurus gracilis\", mentre il restante materiale doveva essere inserito nel vecchio genere \"Efraasia\". Nel 1926, von Huene aveva gi\u00e0 concluso che i due generi rappresentassero due specie dello stesso genere.\nTuttavia, Yates indic\u00f2 che \"P. gracilis\" potesse essere un metataxon, il che significa che non vi \u00e8 prova che il materiale assegnato sia monofiletico (ossia appartiene ad una sola specie), n\u00e9 che sia parafiletico (appartiene a diverse specie). \nAlcuni scienziati considerano anche altre specie valide, come per esempio \"P. erlenbergensis\". Tuttavia questi scienziati ignorano gli studi di Moser (2003); la pubblicazione, infatti, mostra che la specie tipo, \"P. engelhardti\", \u00e8 molto diagnostica e pertanto non \u00e8 difficile ricollegare il materiale riconducibile ad essa.\nSpecie non valide.\nTutte le presunte specie di \"Plateosaurus\" nominate negli anni (tranne la specie tipo e la specie \"P. gracilis\") si sono invece rivelate come sinonimi junior di \"P. engelhardti\" o non appartenenti al genere. Infatti, von Hueneref ha eretto come nuova specie ogni nuovo fossile relativamente completo, proveniente da Trossingen (in totale: tre specie di \"Pachysaurus\" e sette di \"Plateosaurus\" ) e da Halberstadt (una specie di \"Gresslyosaurus\" e otto di \"Plateosaurus\"). In seguito, egli fuse molte di queste specie, ma rimase convinto che vi fossero pi\u00f9 di un genere e pi\u00f9 di una specie di \"Plateosaurus\", in entrambe le localit\u00e0. Jaekel credeva che il materiale proveniente da Halberstadt comprendeva diversi dinosauri plateosauridi, cos\u00ec come prosauropodi non-plateosauridi. La ricerca sistematica da Galton ha drasticamente ridotto il numero di generi e di specie. Galton sinonimizz\u00f2 tutto il materiale cranico, e ha descrisse le differenze tra i sintipi di \"P. engelhardti\" e il materiale di Trossingen, facendo riferimento a \"P. longiceps\". Galton descrisse le specie \"P. trossingensis\", \"P. fraasianus\" e \"P. integer\" come identiche a \"P. longiceps\". Markus Moser, tuttavia, dimostr\u00f2 che \"P. longiceps\" \u00e8 di per s\u00e9 un sinonimo junior di \"P. engelhardti\". Inoltre, una gran variet\u00e0 di specie di altri generi sono stati creati per il materiale appartenente a \"P. engelhardti\", tra cui \"Dimodosaurus poligniensis\", \"Gresslyosaurus robustus\", \"Gresslyosaurus torgeri\", \"Pachysaurus ajax\", \"Pachysaurus giganteus\", \"Pachysaurus magnus\" e \"Pachysaurus wetzelianus\". Il cranio, catalogato come AMNH FARB 6810, \u00e8 il cranio meglio conservato di \"Plateosaurus\" e fu smonatato durante la preparazione ed \u00e8 quindi disponibile come ossa separate, ed \u00e8 stato descritto di nuovo nel 2011. Gli autori di tale pubblicazione, i paleontologi Albert Prieto-M\u00e1rquez e Mark A. Norell, riferiscono che il cranio appartenesse alla specie \"P. erlenbergensis\", specie eretta nel 1905 da Friedrich von Huene. Se l'olotipo della specie \"P. erlenbergensis\" \u00e8 diagnostico (vale a dire, ha abbastanza caratteri per essere distinti dagli altri materiali), \u00e8 il nome corretto per il materiale assegnato a \"P. longiceps\" Jaekel, 1913. Tuttavia, secondo l'ultimo studio dettagliato del materiale olotipo di \"P. engelhardti\" da Markus Moser, \"P. erlenbergensis\" \u00e8 un sinonimo junior di \"P. engelhardti\".\nOltre ai fossili chiaramente appartenenti a \"Plateosaurus\", \u00e8 presente molto del materiale di prosauropode, proveniente da Knollenmergel, in Germania, nelle collezioni museali. La maggior parte di essi sono etichettati come \"Plateosaurus\", non appartenenti alla specie tipo e, eventualmente, non appartengono nemmeno a \"Plateosaurus\". Parte di questo materiale non \u00e8 diagnostico; altro materiale \u00e8 stato riconosciuto essere diverso, ma non \u00e8 mai stato sufficientemente descritto.\nStoria della scoperta.\nNel 1834, il medico Johann Friedrich Engelhardt scopr\u00ec alcune vertebre e ossa delle gambe a Heroldsberg, nei pressi di Norimberga, in Germania. Tre anni pi\u00f9 tardi, il paleontologo tedesco Hermann von Meyer, design\u00f2 questo nuovo esemplare tipo come un nuovo genere, appunto \"Plateosaurus\". Da allora, sono stati ritrovati pi\u00f9 di 100 esemplari, in varie localit\u00e0 europee.\nIl materiale assegnato a \"Plateosaurus\" \u00e8 stato ritrovato in pi\u00f9 di 50 localit\u00e0 della Germania (principalmente lungo le valli fluviali di Neckar e di Pegnitz), in Svizzera (Frick) e in Francia. Queste tre localit\u00e0 sono di particolare importanza, in quanto hanno restituito esemplari in ottimo stato: soprattutto vicino ad Halberstadt in Sassonia-Anhalt, in Germania; Trossingen in Baden-W\u00fcrttemberg, in Germania e a Frick.\n Tra gli anni 1910 e 1930, gli scavi in una cava di argilla in Sassonia-Anhalt hanno rivelato tra i 39 e i 50 scheletri appartenuti a \"Plateosaurus\", insieme ai denti e alle ossa del teropode \"Liliensternus\", oltre che a due scheletri della tartaruga \"Proganochelys\". Una parte del materiale scoperto \u00e8 stata assegnata alla specie \"P. longiceps\", una specie descritta dal paleontologo Otto Jaekel, nel 1914, ma ora \u00e8 considerato un \"sinonimo junior\" di \"P. engelhardti\". La maggior parte del materiale ritrovato \u00e8 conservato nel Museum f\u00fcr Naturkunde, di Berlino, dove gran parte delle ossa \u00e8 stata distrutta durante la seconda guerra mondiale. La cava di Halberstadt oggi \u00e8 coperta da una lottizzazione.\nUna seconda importante localit\u00e0 tedesca dove sono stati ritrovati i fossili di \"P. engelhardti\", era la cava di Trossingen nella Foresta Nera, dove si sono estratti vari esemplari durante il XX secolo. Tra il 1911 e il 1932, gli scavi per sei stagioni sul campo, guidati dai paleontologi tedeschi Eberhard Fraas (1911-1912), Friedrich von Huene (1921 -23), e Reinhold Seemann (1932), ha portato alla luce un totale di 35 scheletri completi o parzialmente completi di \"Plateosaurus\", nonch\u00e9 resti frammentari di circa 70 o pi\u00f9 individui. Il gran numero di campioni dalla Svevia, aveva valso al dinosauro il soprannome di \"Schw\u00e4bischer Lindwurm\" (parola sveva per lindworm). Gran parte del materiale di Trossingen \u00e8 stato distrutto nel 1944, quando il Naturaliensammlung di Stoccarda (predecessore del Museo di Stato di Storia Naturale di Stoccarda (SMNS)) fu raso al suolo dopo un bombardamento alleato. Per fortuna, per\u00f2, uno studio del 2011 da parte del curatore Rainer Schoch ha scoperto che, almeno dei reperti dello scavo del 1932, era ancora riconoscibile.\nNel 1976, furono invece ritrovati alcuni scheletri di \"Plateosaurus\" in una cava di argilla della Tonwerke Keller AG, a Frick, in Svizzera. Tuttavia la maggior parte delle ossa erano significativamente deformate dai processi tafonomici.\nNel 1997, i lavoratori di una piattaforma petrolifera del giacimento di petrolio Snorre, situato all'estremit\u00e0 settentrionale del Mare del Nord, stavano attuando una perforazione attraverso l'arenaria per un'esplorazione petrolifera, quando si imbatterono in un fossile che credevano di essere materiale vegetale. La carota, contenente il fossile, fu estratta da appena 2.256 metri (7.402 piedi) al di sotto del fondale marino. Martin Sander e Nicole Klein, paleontologi della Universit\u00e0 di Bonn, hanno analizzato la microstruttura delle ossa e hanno concluso che la roccia conservava del tessuto osseo fibroso del frammento di un osso di un arto appartenente a \"Plateosaurus\", il che lo rendeva anche il primo dinosauro ritrovato in Norvegia. Ulteriore materiale fossile di \"Plateosaurus\" \u00e8 poi stato ritrovato anche nella Formazione Fleming, in un fiordo della Groenlandia orientale.\nLa specie \"Plateosaurus gracilis\", la specie pi\u00f9 antica, \u00e8 stata rinvenuta nella formazione L\u00f6wenstein (risalente al basso Norico). Il \"P. engelhardti\" deriva, invece, dalla superiore Formazione L\u00f6wenstein (risalente al'alto Norico), dalla Formazione Trossingen (alto Norico), e da un'unit\u00e0 di roccia equivalente a questa et\u00e0. Quindi il \"Plateosaurus\" ha vissuto, probabilmente, da circa 214 a 204 milioni di anni fa."}
{"id": "136156", "revid": "17654", "url": "https://it.wikipedia.org/wiki?curid=136156", "title": "Zanclodon", "text": ""}
{"id": "136167", "revid": "1621884", "url": "https://it.wikipedia.org/wiki?curid=136167", "title": "Andrea Doria (transatlantico)", "text": "L'Andrea Doria \u00e8 stato un transatlantico italiano della \"Italia - Societ\u00e0 di Navigazione\", gruppo IRI - Finmare, meglio conosciuta nel mondo della navigazione internazionale come \"Italian Line\". Costruito nei cantieri navali Ansaldo di Genova Sestri Ponente, fu varato il 16 giugno 1951 ed inizi\u00f2, agli ordini del comandante superiore di lungo corso (CSLC) Piero Calamai, il suo viaggio inaugurale, salpando da Genova il 14 gennaio 1953.\nGeneralit\u00e0.\nLa turbonave prese il suo nome dall'ammiraglio ligure del XVI secolo, Andrea Doria. Strutturata su 11 ponti, poteva ospitare fino a 1241\u00a0passeggeri e, quando venne varata, rappresentava uno dei motivi d'orgoglio dell'Italia, che stava allora cercando di ricostruire la propria reputazione dopo la seconda guerra mondiale. Degna erede dei transatlantici degli anni trenta quali il \"Rex,\" l\"Andrea Doria\" era considerata la pi\u00f9 bella nave passeggeri della flotta italiana di linea ed era apprezzata ancora pi\u00f9 per la sicurezza e la bellezza dei suoi interni di lusso, che la facevano preferire a molti transatlantici di altre compagnie internazionali.\nIl 25 luglio del 1956, mentre era diretta a New York, l\"Andrea Doria\" fu speronata ed affondata dal mercantile svedese \"Stockholm\" della \"Swedish America Line\" al largo della costa di Nantucket (USA), in quello che fu uno dei pi\u00f9 famosi e controversi disastri marittimi della storia.\nMorirono 51 persone (5 passeggeri della \"Stockholm\" e 46 dell\"Andrea Doria\"), per la maggior parte alloggiati nelle cabine investite dalla prua della nave svedese. Il transatlantico, con una murata completamente squarciata, si coric\u00f2 su un fianco e affond\u00f2 la mattina di gioved\u00ec 26 luglio 1956, alle ore 10:15, dopo 11\u00a0ore dalla collisione, davanti alle coste statunitensi. L'inclinazione della nave rese inutilizzabili met\u00e0 delle lance di salvataggio, tutte quelle sul lato opposto a quello della collisione. Ci\u00f2 nonostante, vi fu una sola altra vittima, oltre a quelle dovute alla collisione: in seguito al disastro del \"Titanic\" del 1912, infatti, erano state migliorate le procedure di comunicazione di emergenza e si poterono chiamare tempestivamente altre navi in soccorso; inoltre le manovre di evacuazione furono rapide ed efficaci.\nL'incidente ricevette una grande copertura dai media: l\"Andrea Doria\" fu l'ultimo grande transatlantico a naufragare prima che l'aereo si imponesse come mezzo di trasporto passeggeri per le traversate dell'oceano Atlantico, chiudendo l'epoca delle grandi navi transatlantiche.\nIl relitto dell\"Andrea Doria\", mai recuperato, giace posato sulla murata di dritta a una profondit\u00e0 di 75 metri. Le esplorazioni subacquee hanno constatato come nel corso degli anni il materiale di pregio sia stato razziato da sommozzatori non autorizzati.\nL'unit\u00e0 fu sostituita nel 1960 dalla \"Leonardo da Vinci\", molto simile nell'aspetto, ma con alcuni accorgimenti tecnici apportati dopo l'esperienza del naufragio. Gemella dell\"Andrea Doria\" era la \"Cristoforo Colombo\", varata nel 1952. Entrambe le navi furono smantellate nel 1982.\nDescrizione.\nCaratteristiche.\nL\"Andrea Doria\" misurava 213,59\u00a0m di lunghezza fuori tutto e 27,40\u00a0m di larghezza massima al galleggiamento; aveva una stazza lorda di 29.950 tonnellate e una stazza netta di 15.788 tonnellate. La propulsione era affidata a due impianti separati di turbine a vapore, collegate a due eliche gemelle a tre pale, che permettevano alla nave di raggiungere agevolmente una velocit\u00e0 di crociera di 23\u00a0nodi, con una velocit\u00e0 massima di 26,44\u00a0nodi, raggiunta durante le prove, e una massima richiesta dal contratto di 25,3\u00a0nodi. L\"Andrea Doria\" non era n\u00e9 la nave pi\u00f9 grande al mondo n\u00e9 la pi\u00f9 veloce: i due primati all'epoca andavano, rispettivamente, alla britannica \"RMS Queen Elizabeth\" della Cunard Line e alla statunitense \"United States\" della United States Line.\nL\"Andrea Doria\" puntava invece su estetica e lusso: fu la prima nave ad avere a bordo tre piscine aperte, una per ogni classe (prima, cabina e turistica) e una delle prime ad avere l'aria condizionata in tutti i locali abitati, sia dei passeggeri che dell'equipaggio. Per l'arredo della nave erano stati chiamati i migliori architetti dell'epoca, tra cui Ponti, Zoncada, Pulitzer Finali, Minoletti. A bordo erano inoltre presenti numerose opere d'arte realizzate appositamente per la nave: \"La leggenda d'Italia\" di Salvatore Fiume per la sala di soggiorno di prima classe, \"L'allegoria d'autunno\" di Felicita Frai per la sala delle feste di classe cabina, i mosaici di Lucio Fontana, le ceramiche di Fausto Melotti, gli specchi dipinti di Edina Altara nel bar di prima classe, le decorazioni di Federico Morgante e di Emanuele Luzzati per gli ambienti destinati ai bambini, la statua dell'ammiraglio Andrea Doria di Giovanni Paganin e gli arazzi di Michael Rachlis. La nave divenne ben presto un mito, tanto che Elia Kazan, in \"Fronte del porto\", fa incrociare lo sguardo di Marlon Brando con l\"Andrea Doria\" in approdo a una banchina di New York.\nI 1241 passeggeri erano cos\u00ec suddivisi: 218 in prima classe, 320 in classe cabina e 703 in classe turistica.\nGrazie a un investimento di oltre 1\u00a0milione di dollari dell'epoca, spesi in decori e pezzi d'arte nelle cabine e nelle sale pubbliche (inclusa la gi\u00e0 menzionata statua dell'ammiraglio Doria a grandezza naturale), molti la consideravano la pi\u00f9 bella nave mai varata. L'esterno della nave era anch'esso considerato molto elegante: la linea era affusolata, con l'unico fumaiolo colorato in verde, bianco e rosso come la bandiera italiana, e la sovrastruttura che digradava armoniosamente verso poppa.\nTecnica.\nL'unit\u00e0 era considerata una delle pi\u00f9 sicure dell'epoca. A quei tempi la normativa SOLAS 1948 non era ancora obbligatoria per tutti i Paesi membri dell'Organizzazione marittima internazionale, ma una semplice raccomandazione. Era stata la Societ\u00e0 Italia - che aveva sempre creduto nella sicurezza a bordo come un fattore di vitale importanza per il successo commerciale delle sue linee - ad autoimporsi quella regola.\nDato che la sua genericit\u00e0 poteva dare adito a interpretazioni diverse, aveva affidato la sorveglianza del progetto e della costruzione delle sue navi a tre enti di classificazione indipendenti: il Lloyd's Register britannico, l'American Bureau of Shipping statunitense e il Registro Italiano Navale, che avevano tradotto la SOLAS 1948 in un manuale di costruzione marittima dettagliato. Questo comportava un aumento della larghezza al galleggiamento e una sensibile riduzione dell'altezza complessiva dell'unit\u00e0 a parit\u00e0 del numero di ponti; quest'ultimo aspetto avrebbe ridotto la spettacolarit\u00e0 dei saloni, ma costituito un vantaggio per la stabilit\u00e0. La SOLAS 1948 richiedeva, per contenere lo sbandamento dell'unit\u00e0 entro i 15\u00b0 nell'ipotesi di due compartimenti stagni allagati, un'altezza metacentrica residua di almeno 15\u00a0cm, ma l\"Andrea Doria\" doveva ottemperare ai requisiti italiani in materia e la sua altezza metacentrica minima doveva essere almeno il doppio. Alla partenza l\"Andrea Doria\" aveva un'altezza metacentrica iniziale pari a circa 1,52\u00a0m, quindi ben superiore ai requisiti minimi della SOLAS 1948.\nIl transatlantico era costituito da 11\u00a0ponti, di cui 4\u00a0continui, 12\u00a0compartimenti stagni e altrettante porte stagne, doppiofondo cellulare per tutta la lunghezza della carena e scafo a doppio guscio compartimentato nella zona dell'apparato motore. Le prestazioni del progetto, in particolare la nuova carena a bulbo, si rivelarono sorprendenti durante la prova alla massima velocit\u00e0 svoltasi il 9 dicembre 1952. A sottolineare l'importanza di quella prova, si erano imbarcati il presidente dell'Ansaldo, il presidente della Societ\u00e0 Italia e i rappresentanti del RINA, del Lloyd's Register e dell'American Bureau of Shipping. Il risultato dell'ultimo passaggio fu straordinario: le eliche giravano a 172,5\u00a0giri al minuto in luogo dei 143 di servizio e la potenza misurata all'asse fu di 62200\u00a0hp; in luogo dei 25,3\u00a0nodi massimi richiesti dal contratto, l\"Andrea Doria\" viaggi\u00f2 alla media di 26,44\u00a0nodi. La soddisfazione generale per quei risultati, che andavano oltre ogni aspettativa, indusse i dirigenti dell'Ansaldo e dell'Italia a tenere a bordo un'improvvisata conferenza stampa al termine delle prove.\nIn seguito alla collisione, vi furono critiche circa la stabilit\u00e0 della nave, ma bisogna tener presente che la falla causata dalla \"Stockholm\" era circa quattro volte quella standard. Inoltre, a bordo al momento della collisione si trovava Robert Young, dirigente e poi amministratore e presidente dell'American Bureau of Shipping che, oltre a difendere l'equipaggio italiano dalle accuse di codardia, non ravvis\u00f2 alcuna carenza nella stabilit\u00e0 della nave. Pertanto nessuna modifica fu richiesta dagli enti di classifica della gemella \"Cristoforo Colombo\", in quanto non vi era alcuna deficienza costruttiva da rimediare.\nStoria.\nCostruzione e viaggio inaugurale.\nAlla fine della seconda guerra mondiale l'Italia aveva perso met\u00e0 della sua flotta mercantile per le distruzioni dei bombardamenti e per l'uso militarizzato delle navi. Le perdite includevano anche il famoso transatlantico \"Rex\", vincitore del Nastro Azzurro nel 1933. Inoltre la nazione stava lottando contro un'economia allo sfascio. Per incentivare la ripresa economica e recuperare l'orgoglio nazionale, vennero commissionate nei primi anni cinquanta due unit\u00e0 simili: l\"Andrea Doria\" e la \"Cristoforo Colombo\", varate rispettivamente nel 1951 e nel 1953.\nL\"Andrea Doria\" fu la costruzione n. 918 dei Cantieri Ansaldo di Genova. Impostata il 9 febbraio 1950, la chiglia fu poi portata alla rampa del cantiere n.\u00a01. Il 16 giugno 1951 la \"Andrea Doria\" venne varata. Durante la cerimonia lo scafo fu benedetto dal cardinale Giuseppe Siri, arcivescovo di Genova, e battezzato dalla signora Giuseppina Saragat, moglie dell'ex ministro della marina mercantile e futuro presidente della Repubblica Giuseppe Saragat. Il viaggio inaugurale dell\"Andrea Doria\" ebbe inizio dal capoluogo ligure il 14 gennaio 1953 alla volta di Napoli, per proseguire verso gli Stati Uniti d'America.\nDurante questa crociera l\"Andrea Doria\" incontr\u00f2 intense tempeste, specialmente in fase di avvicinamento al continente nordamericano viaggiando alla volta di New York e accumul\u00f2 molto ritardo. Ci\u00f2 nonostante giunse a destinazione il 23 gennaio e ricevette una delegazione guidata dal sindaco della citt\u00e0 di New York, Vincent R. Impellitteri. La nave si rese famosa per la puntualit\u00e0 e per la grande richiesta di biglietti di passaggio da parte di una sempre crescente clientela. Molti infatti ambivano ad attraversare l'oceano navigando a bordo della nave italiana, che per questo motivo viaggiava sempre a pieno carico; inoltre sull\"Andrea Doria\" viaggiava il jet set dell\u2019epoca, che apprezzava l\u2019Italian Style e soprattutto amava vivere l\u2019atmosfera di bordo.\nLa collisione.\nIl 25 luglio 1956 l\"Andrea Doria\", agli ordini del comandante superiore Piero Calamai, navigava alla volta di New York proveniente da Genova. Contemporaneamente una nave mercantile battente bandiera svedese, la \"Stockholm\" (che paradossalmente nel 1989, dopo una radicale trasformazione, venne utilizzata dalla italiana Star Lauro Lines come nave da crociera, con il nuovo nome \"Italia I\"), un transatlantico per il trasporto promiscuo di merci e passeggeri, si dirigeva verso G\u00f6teborg. La \"Stockholm\" era agli ordini del comandante Gunnar Nordenson, ma al momento dell'incidente al comando di guardia in plancia vi era il terzo ufficiale di coperta Johan-Ernst Carstens-Johannsen.\nAlle 23:10 entrambe le navi stavano per incrociare un corridoio molto trafficato, coperto da una fitta coltre di nebbia. Non ci fu alcun contatto radio e, nonostante l\"Andrea Doria\" continuasse a emettere i fischi obbligatori durante la nebbia, la \"Stockholm\" non lo fece; una volta giunte a potersi vedere a occhio nudo, fu troppo tardi per praticare contromanovre atte a evitare l'incidente.\nIl violento impatto avvenne nel punto di coordinate .\nL\"Andrea Doria\" e la \"Stockholm\" entrarono in collisione con un angolo di quasi 90\u00a0gradi: la prua rinforzata (in funzione del fatto che poteva operare anche come rompighiaccio) della \"Stockholm\" sfond\u00f2 la murata dell\"Andrea Doria\" e la squarci\u00f2 per quasi tutta la sua lunghezza (dato che l\"Andrea Doria\" continuava a viaggiare lungo la propria rotta ortogonale alla direzione della \"Stockholm\"), sfondando sotto il ponte di comando dell\"Andrea Doria\" per un'altezza di tre ponti, ovvero per oltre 12\u00a0metri, uccidendo numerosi passeggeri che si erano gi\u00e0 ritirati a dormire nelle proprie cabine. Inoltre, sfondando molte paratie stagne e perforando cinque depositi combustibile, caus\u00f2 l'imbarco di circa 500\u00a0tonnellate di acqua di mare che, non potendo essere bilanciate nei brevissimi tempi della collisione, produssero il pericoloso, immediato e anomalo sbandamento (inclinazione) a dritta per oltre 15 gradi.\nQuarantasei dei 1706 passeggeri trovarono la morte al momento dell'impatto, insieme a 5\u00a0uomini della \"Stockholm\". Dopo la collisione l'equipaggio trov\u00f2 sul ponte di coperta della \"Stockholm\" una ragazza di 14\u00a0anni che era ospitata nella cabina 52 dell\"Andrea Doria\": era Linda Morgan, sopravvissuta all'impatto senza riportare ferite gravi, mentre sua sorella era morta nella cabina, schiacciata dalla prua della \"Stockholm\". Le due ragazzine erano figlie di un noto cronista statunitense che nel corso della stessa notte, senza mai apparire di essere interessato da motivi di natura personale, segu\u00ec e port\u00f2 avanti una cronaca diretta.\nSubito dopo la collisione l\"Andrea Doria\" continu\u00f2 a imbarcare acqua e lo sbandamento aument\u00f2 superando i 18\u00a0gradi in pochi minuti. Una voce diffusa riteneva che mancasse una delle porte dei compartimenti stagni delle sale macchina, ma in seguito se ne determin\u00f2 l'infondatezza. Varie cause determinarono la repentina inclinazione della nave italiana: l'accostata a sinistra prima dell'impatto determin\u00f2 uno sbandamento a dritta di circa 8\u00b0, e la falla un ulteriore sbandamento a dritta di almeno 13\u00b0. In poco tempo la nave super\u00f2 i 20\u00a0gradi di inclinazione e il comandante Calamai si rese conto che non c'erano pi\u00f9 speranze, ma non fece emettere il segnale di abbandono nave immediato, per non causare panico e confusione.\nIl soccorso da parte della \"\u00cele de France\".\nL'abbandono della nave fu reso difficoltoso dallo sbandamento laterale iniziale, che rese inservibili le lance del lato sinistro. Gli addetti alle macchine si mobilitarono subito e l'elettricit\u00e0 fu mantenuta fino alla fine, tanto che la nave s'inabiss\u00f2 con le luci di emergenza ancora accese. L'arrivo dell\"\u00cele de France\" con undici lance di salvataggio fu preceduto da quello di altre due navi mercantili, la \"Cape Ann\" prima e la \"Thomas\" dopo, ciascuna con l'apporto di due lance. Anche la \"Stockholm\" raccolse una parte dei naufraghi.\nUn punto chiave nella soluzione del disastro fu la decisione del comandante Raoul de Beaud\u00e9an, sulla \"\u00cele de France\", transatlantico francese diretto verso l'Europa che aveva superato la \"Stockholm\" diverse ore prima, di dare ordine di invertire la rotta con le macchine avanti tutta. Beaud\u00e9an continu\u00f2 a procedere attraverso la fitta nebbia alla massima velocit\u00e0 finch\u00e9, attorno alle due del mattino del 26 luglio, raggiunse l\"Andrea Doria\". L'arrivo del grande transatlantico francese fu lo spartiacque emotivo di quella tragica notte: alla vista della nave, illuminata a giorno per ordine del capitano de Beaud\u00e9an, i passeggeri e l'equipaggio dell\"Andrea Doria\" tirarono un sospiro di sollievo: il panico si plac\u00f2, permettendo un'evacuazione della nave decisamente pi\u00f9 tranquilla ed efficace di quanto fosse stato possibile fino ad allora.\nL\"\u00cele de France\" era la terza nave a giungere sul luogo della sciagura, ma grazie alla perizia del suo comandante e al numero delle sue lance di salvataggio fu quella che riusc\u00ec ad accogliere pi\u00f9 passeggeri dell\"Andrea Doria\": ben 750. Con un'eccezionale manovra de Beaud\u00e9an accost\u00f2 l\"\u00cele de France\" a soli 370\u00a0metri dall\"Andrea Doria\", mettendo la propria nave sottovento al lato di dritta di quella italiana, cio\u00e8 quello che si stava inabissando e da cui venivano evacuati i naufraghi, creando inoltre uno specchio d'acqua liscio e calmo tra le due navi, perfetto per le operazioni di salvataggio. Alcuni passeggeri della \"\u00cele de France\" rinunciarono alle proprie cabine per darle ai sopravvissuti, stanchi, bagnati e congelati. Numerose altre navi risposero alla chiamata.\nIl risultato fu che l'unica vittima del naufragio, oltre alle persone rimaste uccise nell'attimo dell'impatto, fu Norma Di Sandro, una bambina di 4\u00a0anni, morta per le conseguenze di un grave trauma cranico subito durante le operazioni di soccorso, quando il padre, per metterla in salvo, l'aveva lanciata da bordo su una lancia di salvataggio sottostante: ferita gravemente nell'urto violento della testa contro la falchetta della lancia, la bambina mor\u00ec in ospedale a Boston qualche giorno dopo.\nIl numero limitato di vittime e il completo successo delle operazioni di soccorso fu merito del comportamento eroico dell'equipaggio dell\"Andrea Doria\", soprattutto del comandante Piero Calamai, e delle rapide e difficili decisioni da lui prese in momenti tanto concitati. Tali capacit\u00e0 furono dovute alla sua grande esperienza, soprattutto nelle due guerre mondiali. Dopo il salvataggio di tutti i passeggeri, il comandante Calamai rest\u00f2 a bordo dell\"Andrea Doria\" rifiutando di mettersi in salvo; fu costretto a farlo dai propri ufficiali, tornati indietro appositamente.\nI naufraghi furono salvati dalle seguenti navi:\nIl naufragio.\nAlle 5:30 tutti erano stati allontanati dall\"Andrea Doria\". L'ultima lancia di salvataggio, la n.\u00a011, lasci\u00f2 il transatlantico dirigendosi verso il guardacoste posaboe USCG \"Hornbeam\" (W394) della United States Coast Guard. A bordo si trovavano altri membri dell'equipaggio con il comandante Calamai, che tent\u00f2 invano di convincere il comandante del guardacoste a trainare la nave su una secca. Furono in seguito trasbordati sulla USS \"Edward H. Allen\" per essere trasferiti a New York. Un telex della Societ\u00e0 Italia ordin\u00f2 di attendere l'arrivo dei rimorchiatori inviati da New York, previsto nel pomeriggio, ma a quel punto fu chiaro che l'ultima speranza di salvare l'ammiraglia italiana era sfumata. A causa della falla sul fianco la nave continuava a inclinarsi, fino al definitivo affondamento alle ore\u00a010:09 del 26 luglio, 11 ore dopo l'impatto. L'ultimo pezzo visibile dell\"Andrea Doria\" fu l'elica, che poi fu inghiottita anch'essa dal mare. Le operazioni di soccorso da parte del transatlantico \"\u00cele de France\" e di tutti gli altri mezzi navali a disposizione, vista la rapidit\u00e0 e il modo in cui si svolsero le operazioni, fecero del disastro dell\"Andrea Doria\" la pi\u00f9 grande operazione di soccorso della storia marittima dell'epoca.\nIl processo del 1956.\nDopo l'incidente vi furono diversi mesi di indagini a New York. Importanti avvocati esperti di diritto marittimo rappresentarono le due compagnie coinvolte e dozzine di avvocati si presentarono in nome dei parenti delle vittime. Gli ufficiali di entrambe le navi vennero fatti deporre, finch\u00e9 il processo si concluse con una conciliazione extragiudiziale e le indagini finirono. Come previsto dalla conciliazione extragiudiziale, entrambe le compagnie armatrici contribuirono al risarcimento delle vittime ed entrambe pagarono i propri danni: la Swedish-American Line sub\u00ec danni per circa 2\u00a0milioni di dollari, met\u00e0 per le riparazioni e met\u00e0 derivante dall'impossibilit\u00e0 di usare la \"Stockholm\", mentre la Italia-Societ\u00e0 di Navigazione perse oltre 30\u00a0milioni di dollari.\nLa nebbia venne alla fine considerata l'unica responsabile del disastro, ma diverse altre cause concomitanti vennero evidenziate nel corso dell'inchiesta dai rispettivi collegi di difesa.\nA entrambe le compagnie venne richiesto di limitare la discussione relativa agli eventuali problemi strutturali dell\"Andrea Doria\" (che poi non furono riscontrati, neanche dopo una perizia sulla gemella Cristoforo Colombo): gli armatori della \"Stockholm\" avevano infatti un'altra nave in costruzione, la \"Gripsholm\", presso i cantieri Ansaldo. Essendovi stato un accordo extragiudiziale, il processo non giunse a nessuna conclusione di attribuzione di responsabilit\u00e0.\nConseguenze della collisione.\nLa collisione tra l\"Andrea Doria\" e la \"Stockholm\" port\u00f2 a diversi cambiamenti nel mondo marittimo, tesi a evitare che incidenti simili potessero ripetersi: le compagnie armatrici furono obbligate a migliorare l'addestramento degli uomini all'uso del radar. Va precisato che l\"Andrea Doria\" era dotata di due radar molto avanzati per l'epoca che mostravano direttamente le posizioni dei bersagli, senza dover calcolare manualmente lo scarto tra rotta teorica ed effettiva; invece sulla \"Stockholm\" il radar non aveva il regolatore della portata illuminato.\nIndagini e studi successivi.\nRecenti scoperte, realizzate anche grazie a sonde computerizzate e immersioni, hanno gettato luce su alcuni aspetti:\nLa spedizione Vailati sul relitto.\nLe condizioni ambientali del luogo del naufragio sono abbastanza difficili. Anche se il relitto si trova a soli 75 metri di profondit\u00e0, la zona \u00e8 percorsa da forti correnti, l'acqua \u00e8 estremamente fredda ed essendo ricca di plancton \u00e8 sempre torbida, schermando i raggi solari e rendendo il sito quasi completamente buio. Inoltre, frequente \u00e8 la presenza di squali e ci sono altri pericoli da non sottovalutare: la presenza di nebbia, le condizioni del mare che cambiano repentinamente ed il continuo via vai di navi, essendo l'area nel bel mezzo della cosiddetta \"shipping line\" (linea di navigazione), rotta obbligata per tutte le navi che vengono dall'Europa per New York e viceversa. Ciononostante, l\"Andrea Doria\" \u00e8 stata sempre un ambito obiettivo di esperti subacquei in cerca di tesori e di avventure ed \u00e8 stata definita \"il Monte Everest delle immersioni\".\nLe prime immagini del relitto dell\"Andrea Doria\" adagiato sul fondale furono realizzate da Peter Gimbel gi\u00e0 il giorno successivo a quello dell'affondamento, il 27 luglio 1956.\nIn seguito nel luglio del 1968 vi fu la prima spedizione italiana, organizzata dal regista Bruno Vailati, insieme a Stefano Carletti, Mim\u00ec Dies, Arnaldo Mattei e All Giddings, noto ed esperto subacqueo statunitense. Fu realizzato un documentario dal titolo \"Andrea Doria -74\" che ottenne il premio della critica \"David di Donatello\" e il \"Premio della Giuria al Congresso di Tecnica Cinematografica di Parigi\". Sul relitto venne apposta una targa di bronzo con la scritta: \"Siamo venuti fin qui per lavorare perch\u00e9 l'impossibile diventi possibile e l\"Andrea Doria\" ritorni alla luce\"\nIn seguito Peter Gimbel in collaborazione con la moglie, l'ex attrice tedesca Elga Andersen, condusse un gran numero di operazioni di recupero, inclusa una nel 1981 destinata a recuperare la cassaforte della prima classe. Nonostante le voci indicassero che i passeggeri vi avessero depositato grandi ricchezze per metterle al sicuro durante il viaggio, l'apertura della cassaforte in diretta televisiva permise il recupero solo di alcuni certificati d'argento americani e banconote italiane dell'epoca. In Italia la RAI dedic\u00f2 all'evento un documentario in due parti dal titolo \"I Segreti dell'Andrea Doria\" condotto da Mino Damato: la prima parte, dal titolo \"Le telecamere in fondo all'oceano\", venne trasmessa il 16 agosto 1984. Il giorno successivo, la seconda parte, \"\"L'apertura della cassaforte\",\" con la vera e propria apertura della cassaforte - in differita di alcune ore rispetto alla \"diretta\" USA.\nQuesto deludente risultato conferm\u00f2 la teoria secondo cui la maggior parte dei passeggeri, in vista dell'arrivo in porto la mattina successiva, aveva gi\u00e0 ritirato i propri beni. La campana della nave fu recuperata alla fine degli anni ottanta e la statua dell'Ammiraglio Doria fu recuperata dal salone di prima classe da un gruppo di subacquei capitanati da George Merchant. Gli esemplari delle porcellane dell\"Andrea Doria\" sono stati considerati a lungo pezzi pregiatissimi, ma oggi dopo le numerose razzie rimangono pochi oggetti di valore a bordo.\nIl ricercatore oceanografo Robert Ballard, che visit\u00f2 il relitto con un sommergibile della US Navy nel 1995, afferm\u00f2 che lo scafo \u00e8 coperto di fitte reti da pesca strappate, e che una rete di cavi pi\u00f9 sottili pu\u00f2 facilmente impigliare e danneggiare l'attrezzatura di coloro che si immergono. Inoltre il relitto sta collassando e la parte superiore \u00e8 sprofondata di oltre 10 metri.\nEredit\u00e0.\nLa storia dell'incidente venne raccontata nel libro di Alvin Moscow \"Collision Course: The Story of the Collision Between the Andrea Doria and the Stockholm\", pubblicato nel 1959 e successivamente aggiornato nel 1981 e nel 2004; in Italia il libro \u00e8 stato pubblicato da Mondadori nel 2006 col titolo \"Andrea Doria - Un naufragio pieno di misteri\" (Oscar Storia n. 421). Tuttavia questo libro appare sbilanciato a favore della versione svedese dell'incidente e superato sia da nuove pubblicazioni sia dai risultati degli studi tecnici sulle responsabilit\u00e0 della collisione, in special modo da quelli di John C. Carrothers e quelli del Comandante Robert Meurn.\nLa \"Stockholm\" venne successivamente riparata e cambi\u00f2 nome e propriet\u00e0 pi\u00f9 volte tra cui quello di \"Italia Prima\" agli inizi degli anni novanta.\nUn gruppo di sopravvissuti ha fondato l'associazione \"Friends of the Andrea Doria\" mantenendo i contatti tramite internet, organizzando riunioni, servizi funebri e pubblicando un bollettino.\nL\"Andrea Doria\" nella cultura di massa.\nL\"Andrea Doria\" ispir\u00f2 anche il mondo dell'intrattenimento: nel film \"Ghost Ship\" compariva una nave, la \"Antonia Graza\", che era ispirata alla \"Andrea Doria;\" l\"Andrea Doria\" \u00e8 inoltre ricordato nella prima parte del libro \"Il serpente dei Maya\" di Clive Cussler, e nel romanzo \"Uragano Rosso\" di Tom Clancy.\n\"Fronte del porto\" (1954), di Elia Kazan, con Marlon Brando, \u00e8 l'unico film in cui si vede l\"Andrea Doria\": in una scena, il protagonista vede il transatlantico italiano discendere l'Hudson a New York. L\"Andrea Doria\" ha inoltre ispirato una delle ambientazioni del videogioco Tomb Raider\u00a0II, pubblicato da Eidos Interactive nel 1997, nel cui 8\u00ba livello l'eroina Lara Croft esplora il relitto sommerso di un transatlantico denominato \"Maria Doria\". Nel videogame del 2006 The Ship: Murder Party, la nave \u00e8 una mappa giocabile.\nRenato Russo, carismatico leader del complesso brasiliano Legi\u00e3o Urbana, scrisse nel 1986 la canzone \"Andrea Doria\" in cui il tragico affondamento della nave italiana, la regina del mare, \u00e8 la metafora dei sogni infranti dei giovani e degli idealisti.\nNella storia a fumetti di Don Rosa intitolata \"Paperino e il ritorno di Super Segugio\", pubblicata per la prima volta nel 1992, appare il relitto di un transatlantico indicato come \"Alsorea Doria\" (nella traduzione italiana diventato \"Andrea Rodia\").\nIl cantautore Caparezza, nella canzone \"Goodbye Malinconia\", brano dell'album Il sogno eretico (2011), fa un riferimento alla vicenda:\nIl cantante tedesco Udo Lindenberg intitola un suo celebre pezzo del 1973 Andrea Doria.\nClive Cussler inizia il suo romanzo \u201cIl serpente dei Maya\u201d descrivendo il tragico naufragio dell\u2019Andrea Doria, evento che sar\u00e0 alla base della storia ambientata negli anni 2000 e che vede protagonista per la prima volta la coppia Kurt Austin e Joe Zavala, due avventurieri alle dipendenze della NUMA (National Underwater &amp; Marine Agency).\nNella decima puntata dell'ottava stagione di Seinfeld George si trova a contendere un appartamento con un sopravvissuto del naufragio dell'Andrea Doria."}
{"id": "136176", "revid": "729019", "url": "https://it.wikipedia.org/wiki?curid=136176", "title": "47\u00ba Battaglione trasmissioni &quot;Gennargentu&quot;", "text": "Il Battaglione trasmissioni \"Gennargentu\" \u00e8 un reparto dell'Esercito Italiano con sede a Cagliari nella caserma S.Ten. Alberto Riva Villa Santa, dipendente dal Comando Trasmissioni dell'Esercito.\nStoria.\nOrigini e Prima Guerra Mondiale.\nI primi documenti ufficiali dove viene menzionata la 47\u00aa\" Compagnia Genio Telegrafisti \"\u00e8 nell'Ordine di Battaglia 24 ottobre 1918 del Ten. Gen. Armando Diaz, durante la battaglia di Vittorio Veneto, la compagnia era inquadrata nelle truppe suppletive del XIII Corpo D'Armata.\nSeconda Guerra Mondiale.\nIl 15 settembre 1939 viene costituita a Bari la \"47\u00aa Divisione fanteria \"Bari\"\", su 139\u00ba e 140\u00ba Reggimento fanteria \"Bari\" e 47\u00ba Reggimento artiglieria \"Bari\", la 47\u00aa Compagnia mista telegrafisti/marconisti era inquadrata nei supporti della Divisione.\nNell'ottobre 1940 la \"Bari\" venne inviata sul fronte greco-albanese, assegnata all'11\u00aa Armata (VIII Corpo d'Armata). I reggimenti vi giunsero separatamente uno dopo l'altro, la compagnia raggiunse il 2-3 novembre la zona di Leskoviku. Le unit\u00e0 furono immediatamente coinvolte in pesanti scontri con i reparti greci, che tentavano di prendere il controllo di Ponte Perati e che il 20 novembre costrinsero infine gli italiani a ripiegare su Leskoviku e Tserke. I reggimenti della \"Bari\" e le 47\u00aa Compagnia mista telegrafisti/marconisti si ricongiunsero cos\u00ec il 21 novembre nel settore Perati-Pr\u00ebmet, schierati a sbarramento della Val Vojussa, dove a met\u00e0 dicembre furono investiti da violenti attacchi, che respinsero con arditi contrattacchi. Nel gennaio 1941 i greci riuscirono ad infiltrarsi tra le posizioni italiane, costringendo la divisione ad abbandonare le posizioni di Ponte Klisura e ad arretrare sugli abitati di Cuica Fecit, Panari e Bali. Essa resistette fino al 29 gennaio, quando fu sostituita dalla 51\u00aa Divisione fanteria \"Siena\" e si trasfer\u00ec a Raskovec, nelle retrovie, per riordinarsi, ricevendo in organico la 152\u00aa Legione CC.NN. \"Acciaiata\". Torn\u00f2 in prima linea il 9 marzo, schierata sul costen di Bregu Scialesit tra la 38\u00aa Divisione fanteria \"Puglie\" e la 59\u00aa Divisione fanteria \"Cagliari\".\nDal 12 marzo la divisione fu impegnata in operazioni offensive contro le posizioni di Proi Math, Monastir e Bregu Rapit, che si protrarranno senza essere risolutive fino al 23, quando la divisione, a causa delle perdite subite, venne inviata nelle retrovie per riorganizzrsi. All'inizio della seconda offensiva italiana di aprile 1941, la \"Bari\" venne assegnata alla riserva dell'VIII Corpo d'Armata e schierata sulla rotabile Chiaf-Chiciocut, per partecipare all'avanzata prima lungo la Val Desnizzes e poi lungo la Valle Vojussa, sempre contrastata dalle retroguardie nemiche. Tra il 20 ed il 23 aprile sostenne gli ultimi combattimenti per raggiungere Ponte Perati. Alla fine delle operazioni venne schierata sul confine greco-albanese tra Tsarapiana e Konica e partecip\u00f2 ad operazioni di rastrellamento.\nNell'aprile 1943 la divisione venne infine assegnata alla difesa costiera del settore di Oristano, in Sardegna. Nello stesso anno la compagnia venne trasferita a Bortigali per dare vita alla prima radio libera, Radio Sardegna.\nDopoguerra.\nNel dopoguerra la compagnia viene messa alle dipendenze del Comando Militare Sardegna della Sardegna cambiando nome in \"Compagnia collegamenti\". Nel 1953, con la separazione dell'arma delle Trasmissioni dal Genio, la Compagnia Collegamenti del Comando Militare della Sardegna cambia denominazione in Compagnia Trasmissioni, restando alle dipendenze del Comando Militare della Sardegna, il 1\u00ba ottobre 1957 cambier\u00e0 dipendenza e diventer\u00e0 3\u00aa\" Compagnia del XLIV Battaglione Trasmissioni di Roma\" alle dipendenze del VIII Comando Militare Territoriale.\nNel 1962 la compagnia, dato l'organico di sottufficiali e truppa elevato, forn\u00ec la maggior parte del personale per la formazione del 151\u00ba Reggimento fanteria motorizzata, con l'unione del 151\u00ba Battaglione \"Sette Comuni\".\nNel 1964, la compagnia torna sotto il comando del Comando Genio e Trasmissioni del Comando Militare della Sardegna, perde la denominazione di 3\u00aa\" Compagnia, e diventa Compagnia Trasmissioni del Comando Militare della Sardegna.\"\nCon circolare 350/151 del 4 agosto 1975 dello Stato Maggiore dell'Esercito, viene imposto il cambiamento di denominazione dal 15 novembre 1975 riprendendo il numero e diventa \"47\u00aa Compagnia Trasmissioni.\"\nIl giorno 1\u00ba ottobre del 1996, la Compagnia viene elevata al rango di Battaglione, riceve la bandiera di guerra e assume la denominazione di 47\u00ba Battaglione Trasmissioni \"Gennargentu\", comandato dal Magg. Filippo Tindaro Spinella e articolato su 4 compagnie - \"Compagnia Gestione Reti TLC\", \"Compagnia Centri Trasmissioni\", \"Compagnia Comando e Servizi\", con sede a Cagliari, \"Compagnia Supporti Campali\" con sede a Nuoro. Esso fu inquadrato in seno al Comando C4-IEW sito in Anzio, che svolge i compiti assimilabili ai Comandi Operativi Intermedi delle Forze di Proiezione.\nIl Battaglione viene disciolto e il personale viene inquadrato in un battaglione trasmissioni di nuova concezione che prende il nome di Battaglione \"Gennargentu\". Perde la Bandiera di Guerra che viene consegnata al Sacrario delle bandiere di guerra del Vittoriano. Il nuovo battaglione viene in seguito inquadrato nel 3\u00ba Reggimento Trasmissioni, con sede in Roma e perde completamente la componente campale.\nAncora oggi il Battaglione \"Gennargentu\" fornisce oltre che il supporto nazionale il personale, Sottufficiali e Volontari, per diverse missioni internazionali, dove si renda necessaria la presenza di personale dell'Arma delle Trasmissioni in possesso di un alto profilo professionale."}
{"id": "136182", "revid": "2224498", "url": "https://it.wikipedia.org/wiki?curid=136182", "title": "Cutty Sark", "text": "Il Cutty Sark \u00e8 un clipper inglese con stazza di 963 tonnellate, varato il 22 novembre 1869 nei Cantieri Navali di Scott &amp; Linton a Dumbarton, in Scozia. Navig\u00f2 sulla rotta delle Indie per il commercio del t\u00e8 e della lana.\nDeve il suo nome (\"Cutty Sark\" significa \"camiciola, sottoveste\" in lingua scozzese) alla polena che ne adorna la prua e che raffigura la strega semi-svestita \"Nannie\", personaggio del componimento \"Tam O'Shanter\" del poeta scozzese Robert Burns.\nStoria.\nDichiaratamente e fortissimamente voluto dall'armatore londinese John Willis per vincere la gara annuale che, sulla rotta fra Cina e Gran Bretagna, assegnava il titolo di vincitore della gara del t\u00e8 alla nave che pi\u00f9 velocemente trasportava il primo raccolto della preziosa e assai richiesta pianta cinese a Londra, il \"Cutty Sark\" fu progettato dal brillante e giovane Hercules Linton, socio dei cantieri Scott &amp; Linton di Glasgow.\nSfortunatamente per il suo armatore, per\u00f2, i tempi stavano cambiando per la marina commerciale e proprio nel 1869 - anno di varo del \"Cutty Sark\" - il canale di Suez venne inaugurato: un evento che avrebbe mutato per sempre le rotte dei commerci marittimi mondiali, dando alle pi\u00f9 moderne, veloci e agili navi a vapore l'enorme vantaggio di poter accorciare la rotta fra le Indie e l'Europa passando attraverso il Mediterraneo, evitando cos\u00ec il periplo dell'Africa e il pericolosissimo, e quindi assai temuto, Capo di Buona Speranza.\nLa fama effimera del \"Cutty Sark\", varato quindi tardivamente in un'epoca che vedeva i piroscafi solcare mari e oceani con successo commerciale sempre crescente, fu soprattutto legata alla famosa \"gara del t\u00e8\" sulla rotta fra il porto di Wusong, (Shanghai) Cina, e Londra iniziata il 17 giugno 1872 e nella quale il \"Cutty Sark\" gareggi\u00f2 con il clipper \"Thermopylae\" durante una traversata durata 122 giorni e nella quale era in palio il titolo di nave da trasporto pi\u00f9 veloce per t\u00e8: il \"Cutty Sark\" ebbe per\u00f2 il timone rotto durante la navigazione e, nonostante l'eroico comportamento del suo capitano Moodie e dell'equipaggio che riusc\u00ec ad aggiustare il danno in pieno oceano, giunse a Londra con sette giorni di ritardo rispetto alla rivale. L'impresa port\u00f2 grande credito al \"Cutty Sark\" e tuttavia il capitano Moodie si ritir\u00f2 dal suo incarico e il clipper non si riavvicin\u00f2 mai pi\u00f9 cos\u00ec tanto alla vittoria nella epica \"corsa del t\u00e8\".\nAlla fine del suo servizio sotto la bandiera della Marina di Sua Maest\u00e0 britannica venne utilizzato dal 1885 al 1895 sulla rotta tra l'Australia e la Gran Bretagna per il trasporto della lana; nei dieci anni che videro il \"Cutty Sark\" impegnato in questa rotta sotto il comando del capitano Richard Woodget fu stabilito il nuovo record di navigazione nel tempo ridotto (per quell'epoca) di 67 giorni.\nNel 1895 il clipper fu venduto alla compagnia di navigazione portoghese Ferreira &amp; Co. di Lisbona che lo modific\u00f2 sostanzialmente e lo ribattezz\u00f2 \"Ferreira\" nonostante l'equipaggio preferisse il nome di \"Pequina Camisola\" (\"camiciola\", \"sottoveste\", traduzione dello scozzese Cutty Sark). In questa sua nuova attivit\u00e0 il clipper batt\u00e9 le rotte dei possedimenti coloniali portoghesi fra Oporto, Rio de Janeiro, New Orleans e Lisbona fino a quando, nel 1916, perse l'albero di maestra durante una tempesta al largo del Capo di Buona Speranza.\nIn tempi di guerra come quelli il legname per imbarcazioni era raro da reperire e il clipper venne quindi riarmato come brigantino a palo in modo da portare velature meno ampie; nel 1920 nuovo passaggio di propriet\u00e0 e nuovo nome: il Ferreira diventa cos\u00ec \"Maria do Amparo\".\nNel 1922, dopo una sosta di rimessaggio a Londra venne acquistato dal capitano inglese Wilfred Dowman. Quest'ultimo provvide al restauro completo dell'imbarcazione e nel 1938 la sua vedova don\u00f2 la nave all'Incorporated Thames Nautical Training College che lo adoper\u00f2 come nave-scuola. Dal 1954 il \"Cutty Sark\" \u00e8 esposto al pubblico a Greenwich.\n\u00c8 rimasto esposto alle visite di un pubblico stimato in quindici milioni di persone nel \"Cutty Sark Clipper Ship Museum\" situato nel \"Maritime Greenwich World Heritage\", presso Londra, fino al 21 maggio 2007, allorquando lo storico veliero \u00e8 stato seriamente danneggiato da un incendio. Fortunatamente da pochi mesi era cominciato un lavoro di restauro durante il quale l'alberatura, l'attrezzatura velica e la gran parte delle opere di coperta erano state rimosse.\nDello scafo, tuttavia, rimangono solo le costolature in metallo e il fasciame, bruciato solo in superficie. Il ponte superiore \u00e8 perduto cos\u00ec come la gran parte di quelli inferiori.\nSecondo la ricostruzione degli investigatori, il motore di un aspirapolvere dimenticato acceso per ben due giorni dagli operai addetti al restauro ha provocato il divampare delle fiamme. Inoltre al momento dell'incidente non scatt\u00f2 l'allarme antincendio e non fu possibile utilizzare gli estintori, provvisoriamente rimossi dagli addetti ai lavori.\nLa Fondazione che si occupa del mantenimento del veliero ha immediatamente indetto, attraverso il proprio sito internet, una raccolta di fondi straordinaria volta a tentare il recupero della storica nave. L'ammontare dei danni \u00e8 stimato in circa dieci milioni di sterline.\nIl nuovo presidente della Cutty Sark Trust, Maldwin Drummond, ha a che fare in questo periodo con un ridimensionamento del progetto di recupero per via della mancanza di fondi. Il Cutty Sark \u00e8 stato riaperto al pubblico, dopo il restauro, il 26 aprile 2012."}
{"id": "136200", "revid": "242434", "url": "https://it.wikipedia.org/wiki?curid=136200", "title": "Malordinato", "text": ""}
{"id": "136202", "revid": "2228759", "url": "https://it.wikipedia.org/wiki?curid=136202", "title": "Rainer Maria Rilke", "text": "\u00c8 considerato uno dei pi\u00f9 importanti poeti di lingua tedesca del XX secolo. Autore di opere sia in prosa che in poesia, \u00e8 famoso soprattutto per le \"Elegie duinesi\" (iniziate durante un soggiorno a Duino), i \"Sonetti a Orfeo\" e \"I quaderni di Malte Laurids Brigge\".\nBiografia.\nInfanzia e giovinezza.\nRilke nacque a Praga, secondogenito di Josef Rilke (Sperning (Boemia), 25 settembre 1838 \u2013 Praga, 14 marzo 1906) e Sophia (Phia) Entz (Praga, 4 maggio 1851 \u2013 1931), nella casa di Heinrichgasse 19 (oggi non pi\u00f9 esistente). Il padre era un amministratore che lavorava per i conti di Hartig, ex militare che per\u00f2 non aveva mai raggiunto il ruolo di ufficiale: con l'aiuto del fratello Jaroslav riusc\u00ec, una volta chiesto e ottenuto il congedo dall'esercito nel 1865, a ricoprire l'incarico di funzionario alla Turnau-Kralup-Prag, una compagnia ferroviaria allora di recente fondazione. La madre, invece, era figlia di Karl Entz, industriale e consigliere imperiale. Gli antenati di Rilke erano originari di T\u00fcrmitz e il capostipite della famiglia fu Donath Rilke, che mor\u00ec nel 1625.\nNel 1882 Ren\u00e9 Rilke (cos\u00ec infatti era registrato all'anagrafe) entr\u00f2 nella scuola elementare tedesca a Praga, e la frequent\u00f2 fino al 1886: durante quegli anni ottiene buoni voti, bench\u00e9 spesso assente per motivi di salute. Nel 1884 i genitori si separarono, e Rilke fu affidato alla madre, che nel 1886 lo fece entrare nella scuola militare di Sankt P\u00f6lten: questo periodo fu per Rilke uno dei pi\u00f9 ardui. Gi\u00e0 nel 1884 aveva iniziato a scrivere brevi poesie: a esse si aggiunsero, nel periodo alla scuola militare, anche un diario e un libro storico, intitolato \"Storia della Guerra dei Trent'anni\".\nIl 1\u00ba settembre 1890 venne ammesso alla scuola militare superiore di M\u00e4hrisch-Weisskirchen, avendo superato l'esame iniziale: l'anno seguente per\u00f2 chiese al padre di lasciare l'istituto prima d'aver conseguito il diploma; il padre acconsent\u00ec. Il 10 settembre sulla rivista di Vienna \"Das interessante Blatt\" comparve una poesia di Rilke, intitolata \"Die Schleppe ist nun Mode\": fu la prima opera dell'autore a essere pubblicata. A met\u00e0 settembre inizi\u00f2 un corso, della durata prevista di tre anni, all'Accademia del Commercio di Linz: lasci\u00f2 per\u00f2 gli studi nel 1892, prima d'aver conseguito il diploma. Il periodo a Linz lo vide scrivere la maggior parte delle poesie pubblicate poi nella raccolta \"Leben und Lieder\".\nNel giugno 1892 ricevette dallo zio Jaroslav una somma mensile perch\u00e9 si finanziasse gli studi di scuola superiore e si iscrivesse poi alla facolt\u00e0 di Giurisprudenza. Nel periodo estivo visse a Sch\u00f6nfeld (Kr\u00e1sno), iniziando a studiare privatamente, e rinunci\u00f2 alla carriera militare, progettando di divenire un poeta; scrisse inoltre altre poesie, anch'esse incluse, in seguito, in \"Leben und Lieder\". Nell'autunno del 1892 inizi\u00f2 a studiare, da privatista, per conseguire il diploma di maturit\u00e0, sostenendo esami semestrali a Prag-Neustadt. Il 12 dicembre, con la morte di Jaroslav Rilke, l'onere delle spese di sostentamento per Rainer Maria passa alle figlie dello zio.\nNel gennaio 1893 Rilke conobbe Valerie von David-Rhonfeld, con cui intrattenne per due anni un intenso legame epistolare; le scrisse inoltre alcune poesie, per un totale di 130 scritti, tutti andati perduti. Il 29 aprile di quello stesso anno fu pubblicata la sua prima opera in prosa, intitolata \"Feder und Schwert. Ein Dialog\", che apparve sul \"Deutsches Abendblatt\" di Praga. In dicembre, con la pubblicazione delle sue \"Lautenlieder I-IV\", Rilke divenne maggiormente conosciuto, specialmente ai lettori appassionati di poesia, che lessero la sua opera sulla rivista \"Jung-Deutschlands Musenalmanach\".\nNel 1894 scrisse un racconto autobiografico, \"Pierre Dumont\", che per\u00f2 non venne pubblicato; nel novembre di quell'anno usc\u00ec \"Leben und Lieder\", volume di poesie, dedicato dall'autore a Valerie von David-Rhonfeld. Nel 1895 si diplom\u00f2 con lode al Graben-Gymnasium, a Praga, compiendo in tre anni studi che avrebbero dovuto occupare 8 anni.\nNell'ottobre 1895 entr\u00f2 a far parte del \"Concordia\" e del \"Verein Deutscher Bildender K\u00fcnstler in B\u00f6hmen\", due associazioni culturali di Praga che riunivano autori di lingua tedesca; l\u00ec conobbe molti altri scrittori, tra cui Emil Orlik e Hugo Steiner. Nell'autunno s'interruppe il legame con Valerie von David-Rhonfeld, e ad ottobre Rilke si iscrisse alla Carl-Ferdinands-Universit\u00e4t, seguendo corsi di storia dell'arte, filosofia e storia della letteratura. A Natale usc\u00ec il suo secondo volume di poesie, \"Larenopfer\", edito da Dominicus. Alla fine del 1895 usc\u00ec, a opera di Rilke (che lo fece anche stampare personalmente), il primo numero della rivista \"Wegwarten\", distribuita gratuitamente: in essa erano contenute 21 poesie dell'autore.\nMonaco, Russia, il matrimonio e Parigi.\nNel 1896 Rilke contatt\u00f2 Arthur Schnitzler, chiedendogli di esprimere un parere circa le sue opere. Dopo un viaggio a Vienna nel maggio di quell'anno (durante il quale conobbe Karl Kraus), Rilke pass\u00f2 alla facolt\u00e0 di Giurisprudenza a Praga; il 29 settembre il poeta si trasfer\u00ec a Monaco di Baviera, ove studi\u00f2 Filosofia all'Universit\u00e0. Qualche giorno pi\u00f9 tardi inizia a scrivere le \"Christus-Visionen\"; a dicembre usc\u00ec il suo terzo volume di liriche, intitolato \"Traumgekr\u00f6nt\". Nel 1897 frequent\u00f2 spesso i salotti letterari della citt\u00e0 di Monaco, incontrando numerosi intellettuali: a questi dedicher\u00e0 poi le poesie contenute in \"Advent\". Il 28 marzo visit\u00f2 Venezia per la prima volta; il 12 maggio incontr\u00f2 l'intellettuale Lou Andreas-Salom\u00e9, con cui inizi\u00f2 una relazione affettiva ed un lungo rapporto epistolare, che si concluse solo con la morte del poeta. Il 4 giugno, in seguito alla visita di leva, venne esonerato dal servizio militare: 10 giorni dopo si trasfer\u00ec, per l'estate, a Wolfratshausen, insieme a Lou Salom\u00e9 e a Frieda von B\u00fclow. Li raggiunsero, pi\u00f9 avanti, August Endell e Carl Friedrich Andreas, marito di Salom\u00e9. Nel dicembre 1897 pubblic\u00f2 il dramma \"Ohne Gegenwart\", e scrisse numerose poesie per Lou Salom\u00e9, tutte rimaste inedite. A Natale l'editore Friesenhahn, di Lipsia, pubblic\u00f2 la raccolta \"Advent\".\nNel 1898 studi\u00f2 l'arte e la letteratura italiana, concentrandosi sul periodo del Quattrocento: a marzo di quell'anno inizi\u00f2 a collaborare con la rivista \"Ver Sacrum\", pubblicata a Vienna. Ad aprile giunse a Firenze, citt\u00e0 in cui rimane sino al 10 maggio: a met\u00e0 del mese inizi\u00f2 a scrivere il diario di viaggio intitolato \"Florenzer Tagebuch\", e nel giardino di Boboli incontr\u00f2 Stefan George; sempre nella citt\u00e0 toscana conobbe Heinrich Vogeler. Il 1\u00ba agosto si trasfer\u00ec a Villa Waldfrieden, a Berlino.\nNell'aprile 1899 Rilke si iscrisse all'Universit\u00e0 di Berlino, alla facolt\u00e0 di Storia dell'arte, frequentando i corsi di Breysig e di Georg Simmel. Il 25 aprile part\u00ec per la Russia, accompagnato da Salom\u00e9 e Andreas: a Mosca incontr\u00f2 Lev Tolstoj, Leonid Pasternak e Paul Trubeckoj; il viaggio comprese anche due tappe a San Pietroburgo. Il viaggio lasci\u00f2 a Rilke una passione per l'arte e la letteratura russa, che coltiv\u00f2 nei mesi a seguire. A Berlino l'editore Georg Heinrich Meyer pubblic\u00f2 la sua opera \"Mir zur Feier\", che raccolse le opere scritte negli anni precedenti (novembre 1897-maggio 1898). Nel gennaio 1900 l'autore pubblic\u00f2 un saggio sull'arte russa, pubblicato da \"Die Zeit\"; nel mese seguente inizi\u00f2 la corrispondenza con Pasternak, incontrato durante il soggiorno a Mosca. Il 7 maggio part\u00ec nuovamente alla volta della Russia, con Lou Salom\u00e9: durante questa seconda esperienza in Russia Rilke fece nuovamente visita a Tolstoj, e trascorse parte del tempo viaggiando all'interno del Paese. Rilke e Salom\u00e9 tornarono in Germania il 24 agosto, dopo aver visitato, tra le altre, Kiev, Poltava, Saratov e Samara.\nNel 1901 ricevette la visita di Paula Becker, pittrice, che nelle settimane seguenti viene sovente ospitata a casa sua; una lettera di Lou Salom\u00e9, scritta il 26 febbraio, interruppe i rapporti tra lei e Rilke per circa un anno e mezzo. Il 28 aprile 1901 Rilke spos\u00f2 la scultrice Clara Westhoff a Brema: il 12 dicembre nacque la figlia Ruth. Nel 1902 accett\u00f2 l'invito del principe di Sch\u00f6naich-Carolath, e si trasfer\u00ec per qualche settimana al suo castello, ad Haseldorf: l\u00ec corregge il suo \"Buch der Bilder\", e si occupa dei documenti presenti nell'archivio. A giugno Rilke inizi\u00f2 a scrivere una monografia sull'opera di Auguste Rodin, di cui poi diverr\u00e0 amico, grazie anche alle frequenti visite a Rodin a Parigi, necessarie alla stesura della monografia. A ottobre la moglie Clara raggiunse Rilke nella capitale francese. Il poeta lasci\u00f2 poi Parigi nel giugno 1903 \u2013 la monografia su Rodin fu pubblicata da Bard nel marzo dello stesso anno \u2013 e, tra il 30 giugno e il 21 agosto, scrisse 8 lettere a Lou Salom\u00e9, raccontandole le sofferenze provate, l'esperienza con Rodin e parlandole delle sue poesie.\nRoma, Scandinavia e ancora Parigi.\nIl 10 settembre 1903 Rilke giunse a Roma, dove permase per 9 mesi, fino al giugno 1904: l\u00ec scrisse tre liriche in endecasillabi sciolti, \"Het\u00e4ren-Gr\u00e4ber\", \"Orpheus. Eurydike. Hermes\" e \"Gerburt der Venus\", aggiunte a conclusione del \"Neue Gedichte\", e a febbraio inizi\u00f2 a scrivere \"Die Aufzeichnungen des Malte Laurids Brigge\", concluso sei anni dopo. Il 28 maggio accolse l'invito di Ernst Norlind e Hanna Larsson e si trasfer\u00ec per l'estate in Svezia, a Borgeby G\u00e5rd, ove rimase dal 25 giugno al 12 settembre del 1904. Nel Paese scandinavo lesse Kierkegaard e rimaneggi\u00f2 il suo \"Cornet\", pubblicato poi da \"Deutsche Arbeit\" nell'autunno del 1904: il 12 settembre si spost\u00f2 in Danimarca, a Copenaghen, dove venne raggiunto dalla consorte Clara Westhoff; tra ottobre e dicembre visse a Furuborg. A novembre riprende a scrivere poesie, dopo molto tempo: le liriche composte in questo periodo furono incluse nel \"Buch der Bilder\"; il 18 novembre concluse la \"Weisse F\u00fcrstin\", e il 9 dicembre lasci\u00f2 definitivamente Copenaghen: non fece pi\u00f9 ritorno n\u00e9 in Danimarca, n\u00e9 in Svezia. Trascorse l'inverno a Oberneuland.\nNel 1905 Rilke prese contatti con la casa editrice Insel, proponendole tre suoi manoscritti: l'editore accett\u00f2. Dopo un breve soggiorno a Berlino torn\u00f2 a Worpswede: a giugno ebbe l'occasione di rivedere, dopo 4 anni, Lou Salom\u00e9, che nell'ottobre 1903 si era trasferita a Gottinga con il marito. Tra fine giugno e met\u00e0 luglio rimase a Berlino, frequentando le lezioni del professor Simmel; per tre mesi poi, tra luglio e settembre, fu ospitato dalla contessa Schwerin nel suo castello di Friedelhausen.\nIl 2 settembre Rilke ricevette un telegramma di Rodin, e accett\u00f2 gratamente la sua proposta di trasferirsi a Meudon: 10 giorni dopo inizi\u00f2 il suo secondo periodo parigino. L\u00ec lavor\u00f2 come segretario di Rodin; tenne anche delle conferenze a Dresda e a Praga. Nel dicembre 1905 usc\u00ec il \"Das Stunden-Buch\", edito da Insel, che l'autore dedic\u00f2 a Lou Salom\u00e9. Nel corso dell'inverno si dedic\u00f2 alla scrittura di nuove poesie.\nA Berlino, il 2 marzo 1906, ebbe per la prima volta l'occasione di leggere alcuni estratti delle sue opere di fronte al pubblico tedesco, durante una serata al \"Verein f\u00fcr Kunst\". Il 14 marzo mor\u00ec il padre a Praga, e Rilke rimase nella sua citt\u00e0 natale fino al 19 del mese; ritorn\u00f2 a Parigi il 30 marzo, dopo essere passato da Berlino per una conferenza su Rodin. In primavera compose altre poesie; il 26 aprile incontr\u00f2 Sidie N\u00e1dhern\u00fd, con cui stabil\u00ec una lunga amicizia. Il 10 maggio, dopo aver litigato con Rodin, si trasfer\u00ec a Parigi, lasciando Meudon, andando ad abitare in una pensione a rue Cassette. Nel corso dell'anno prosegu\u00ec a lavorare sui \"Neue Gedichte\". Nell'agosto 1906 viaggi\u00f2 attraverso il Belgio, visitando Furnes, Ypern e Bruges, insieme alla moglie e alla figlia. La moglie si stabil\u00ec poi a Berlino, mentre Rilke viaggi\u00f2 verso Capri, ove rimase per circa 6 mesi (4 dicembre-20 maggio).\nItalia e nuovi soggiorni a Parigi.\nMentre era a Capri, Rilke abit\u00f2 in una casa del parco di Villa Discopoli; il 12 gennaio si trasfer\u00ec a Napoli, rimanendovi fino al 16: la moglie Clara preparava un viaggio in Egitto, e i suoi resoconti sull'esperienza impressionarono notevolmente Rilke. Nel frattempo, l'autore concord\u00f2 con Hofmannsthal la sua collaborazione con la rivista \"Der Morgen\", contribuendovi con le sue poesie; il 10 aprile termin\u00f2 la traduzione dei \"sonetti portoghesi\" di Elizabeth Barrett Browning, eseguita insieme ad Alice Faehndrich: la traduzione verr\u00e0 pubblicata nel maggio 1908. Il 12 aprile visita Gorkij; dal 16 al 28 maggio visse a Napoli con la moglie, per poi trasferirsi, il 31 maggio, a Parigi. Il suo terzo periodo nella capitale francese dur\u00f2 fino al 30 ottobre; nel luglio 1907 la rielaborazione della conferenza su Rodin divenne un'ulteriore monografia sull'artista francese. Il 24 luglio scrisse \"Sappho an Alkaios\", l'ultimo componimento del primo volume dei \"Neue Gedichte\"; il secondo libro (99 liriche) fu scritto tra il 31 luglio 1907 e il 2 agosto 1908. In inverno visit\u00f2 frequentemente le sale C\u00e9zanne, rimanendo affascinato dalle opere del pittore; il 26 ottobre lasci\u00f2 Parigi, e tenne conferenze a Praga, Breslavia e Vienna. Ricompose inoltre il legame con Rodin, riprendendo a inviargli lettere: a Hietzing, Rilke visit\u00f2 Rudolf Kassner, cui poi rimase legato da una solida amicizia. Il 26 novembre scrisse invece la prima lettera a Mimi Romanelli, incontrata a Venezia la settimana precedente; a dicembre lasci\u00f2 Venezia e ripart\u00ec verso la Germania, ove trascorse l'inverno (nuovamente a Oberneuland, con la famiglia). Nel dicembre 1907 venne pubblicato il \"Neue Gedichte von Rainer Maria Rilke\", dedicato a Karl ed Elisabeth von der Heydt.\nNel febbraio 1908 torn\u00f2 a Capri, lasciandola in aprile per visitare Napoli, Roma e Firenze; il 1\u00ba maggio fece ritorno a Parigi, stabilendosi a rue Campagne-Premi\u00e8re. Il 31 agosto si trasfer\u00ec a rue de Varenne, all'H\u00f4tel Biron, dividendo la casa con Jean Cocteau, Isadora Duncan e Rodin. Il soggiorno all'H\u00f4tel Biron fu lungo (oltre tre anni) e segn\u00f2 un cambiamento nella vita dell'autore. Nel novembre 1908 l'editore Insel pubblic\u00f2 il secondo volume dei \"Neue Gedichte\", dedicato a Rodin; Rilke fu poi colto da una lunga malattia, che dur\u00f2 da met\u00e0 febbraio 1909 fino ai primi giorni dell'estate: questa infermit\u00e0 gli imped\u00ec di continuare a occuparsi della stesura del \"Malte\". Ripresosi, in estate viaggi\u00f2 nella Foresta Nera e visit\u00f2 Strasburg, Bad Rippoldsau e Colmar, nonch\u00e9 la Provenza, il cui scenario (e specialmente le pietre di Les Baux) trov\u00f2 spazio nel \"Malte\". Il 10 dicembre 1909 Rilke ricevette la prima lettera di Marie von Thurn und Taxis-Hohenlohe, principessa con cui intrattenne un carteggio che, alla morte del poeta, cont\u00f2 460 lettere. L'8 gennaio lasci\u00f2 Parigi per tenere delle conferenze a Elberfeld, Lipsia e Jena: a Lipsia dett\u00f2 i \"Quaderni di Malte\" durante il periodo in cui fu ospitato dalla famiglia Kippenberg. Trascorse i primi mesi del 1910 tra Berlino e Lipsia, e fece ritorno a Parigi il 12 maggio, stabilendosi nuovamente all'H\u00f4tel Biron. Nel mese di giugno conobbe Andr\u00e9 Gide, ma il 7 luglio, non riuscendo a lavorare, lasci\u00f2 Parigi, trasferendosi a Oberneuland (per l'ultima volta) e poi in Boemia, ospite dei N\u00e1dhern\u00fd; il 30 ottobre torn\u00f2 a Parigi. Tra il novembre 1910 e il marzo 1911 Rilke fu in Africa, ove visit\u00f2 Algeri, Tunisi e l'Egitto; Rilke concluse il 1910 a Napoli.\nLa separazione e Duino.\nIl 6 gennaio 1911 Rilke part\u00ec con alcuni suoi amici verso l'Egitto, salpando da Napoli; inizi\u00f2 poi un viaggio lungo il fiume Nilo, per nave, che porter\u00e0 la compagnia a visitare numerosi monumenti della civilt\u00e0 egizia, tra cui la Sfinge, la Valle dei Re, le Piramidi di Giza, Luxor, Karnak e Il Cairo. A marzo incominci\u00f2 il viaggio di ritorno, che si concluse a Venezia; il 6 aprile Rilke fece ritorno a Parigi. A maggio Andr\u00e9 Gide tradusse due brani dei \"Quaderni di Malte Laurids Brigge\" in lingua francese, con l'aiuto di Aline Mayrisch de Saint-Hubert, e la traduzione fu pubblicata nella \"Nouvelle Revue Fran\u00e7aise\": Rilke apprezz\u00f2 molto il lavoro di Gide. Sempre a maggio, Rilke si cimenta nella traduzione: volge in tedesco \"Le centaure\", scritto da Maurice de Gu\u00e9rin; tra agosto e settembre viaggi\u00f2 tra Praga, Janowitz, Lautschin, Weimar, Lipsia e Berlino, e a Monaco di Baviera incontr\u00f2 la moglie Clara, da cui stava per separarsi, e concord\u00f2 con lei che la figlia Ruth dovesse vivere con la madre a Monaco. La separazione giunse consensualmente, e non ebbe grandi ripercussioni sull'autore. Tra l'ottobre 1911 il maggio 1912 venne ospitato a Duino da Maria Augusta di Thurn und Taxis; il viaggio dur\u00f2 10 giorni e attravers\u00f2 molte citt\u00e0, tra cui Avallon, Lione, Avignone, Savona, Sanremo, Piacenza e Bologna. Il 21 gennaio Rilke termin\u00f2 la \"Prima elegia duinese\".\nRilke trascorse alcuni mesi a Duino, intervallando i periodi nella localit\u00e0 triestina con alcuni viaggi a Venezia; il 1\u00ba luglio Rilke conobbe Eleonora Duse, che gi\u00e0 aveva visto recitare a teatro, e la frequent\u00f2 per tutto il mese di luglio. Il poeta progett\u00f2 poi un viaggio in Spagna, impressionato dai paesaggi della pittura di El Greco: visit\u00f2 Toledo, C\u00f3rdoba e Siviglia. Pass\u00f2 anche per Ronda e Madrid, componendo la \"Spanische Trilogie\" (tre poesie). Nel febbraio 1913 torn\u00f2 a Parigi, e fece alcuni viaggi in Germania, tornando nella Foresta Nera e a Lipsia, ove incontr\u00f2 Anton Kippenberg; visse poi a Berlino e Monaco, e l'8 settembre Lou Salom\u00e9 present\u00f2 Sigmund Freud a Rilke. Pi\u00f9 tardi, il 5 ottobre, conobbe anche il poeta Franz Werfel, ammirato da Rilke, durante una rappresentazione teatrale a Hellerau. Tra il novembre 1913 e il febbraio 1914 fu nuovamente a Parigi. A fine novembre inizi\u00f2 a tradurre un'opera di Gide, \"Le retour de l'enfant prodigue\"; il risultato fu poi corretto da entrambi gli autori, e la traduzione fu pubblicata da Insel con il titolo \"Die R\u00fcckkehr des verlorenen Sohnes\".\nAncora Parigi, Vienna e Monaco.\nIl 4 maggio 1914 lasci\u00f2 definitivamente Duino, e si trasfer\u00ec dapprima a Venezia, poi ad Assisi, e infine torn\u00f2 a Parigi il 26 maggio; a giugno ha uno scambio di lettere con Lou Salom\u00e9. Tra il 19 e il 20 giugno scrisse \"Wendung\", che poi invi\u00f2 a Salom\u00e9. Il 19 luglio lasci\u00f2 Parigi, facendo ritorno in Germania: dopo essere stato a Gottinga e a Lipsia, giunge a Monaco di Baviera; la pittrice Lou Albert-Lasard, conosciuta il 17 settembre, fu la sua compagna negli anni trascorsi nella citt\u00e0 bavarese. Rilke concluse il 1914 con un soggiorno di circa due mesi a Berlino. Nel 1915 amplia le sue letture, e si appassiona alle opere di August Strindberg, F\u00ebdor Dostoevskij, Michel de Montaigne e Gustave Flaubert. Nell'autunno di quell'anno ricevette l'ultima visita della madre; venne inoltre a sapere che i beni contenuti nei suoi alloggi di Parigi erano stati messi all'asta; Rilke si trasfer\u00ec poi, il 21 ottobre, a Villa Alberti, situata nella Keferstrasse, e vi trascorre un periodo lontano dalle persone, in solitudine, concentrandosi sulla scrittura. Il 24 novembre viene trovato idoneo all'arruolamento, e destinato a Turnau: lo scrittore cerc\u00f2, tramite Marie Taxis, Philipp Schey e altri amici, di evitare l'arruolamento, o almeno di trasformarlo in servizio civile, ma ogni tentativo fu vano. Si sottopose pertanto all'addestramento in una caserma viennese, ma il 9 giugno ottiene il congedo, dopo aver lavorato all'Archivio di Guerra di Vienna insieme, tra gli altri, a Stefan Zweig, Alfred Polgar e Ludwig Kirchtaler.\nA met\u00e0 luglio fece quindi ritorno a Monaco; il 27 novembre il suo amico \u00c9mile Verhaeren mor\u00ec in Belgio per un incidente: questa perdita fu accolta con grande dispiacere da Rilke. Lasci\u00f2 poi Villa Alberti, raccogliendo tutti i suoi averi prima di partire verso Berlino, ove rimase dal 18 al 24 luglio: venne poi ospitato, fino a ottobre, da Hertha Koenig, a B\u00f6ckel. Tornato a Berlino, Rilke incontr\u00f2 molti vecchi amici, e fece nuove conoscenze: dopo la morte di Rodin (17 novembre), il 9 dicembre lasci\u00f2 anche la capitale tedesca, stavolta in via definitiva. Segu\u00ec un ulteriore periodo a Monaco, durante il quale scrisse a Katharina Kippenberg, dichiarandosi entusiasta sostenitore della Rivoluzione d'ottobre; con l'arrivo di Kippenberg il 15 aprile 1918, Rilke usc\u00ec dal parziale isolamento dei mesi passati, e frequent\u00f2, insieme a lei, diversi artisti; l'8 maggio si trasfer\u00ec in un atelier nella Ainmillerstrasse: in questa dimora ricevette molte visite di suoi amici e conoscenti. Nella primavera di quell'anno si dedic\u00f2 alla traduzione delle poesie di Michelangelo; pi\u00f9 avanti, nel periodo estivo, fece pubblicare la prosa \"Erlebnis\", scritta a Ronda anni prima, che lo stesso autore considera per lui importantissima. L'11 novembre ricevette un invito a trasferirsi in Svizzera: tuttavia, part\u00ec solo qualche mese dopo, rimanendo a Monaco nel periodo della Rivoluzione repubblicana, sulla quale per\u00f2, tramite alcune lettere, esprime le sue perplessit\u00e0. Rilke vide sua figlia per l'ultima volta nella primavera 1919 a Monaco; Ruth si trasfer\u00ec poi a Oberneuland. Nello stesso periodo lo scrittore si dedica alla traduzione di quattro poesie di Mallarm\u00e9; dopo aver sub\u00ecto una perquisizione in casa durante il passaggio alla Repubblica e aver visto Lou Salom\u00e9, giunta a Monaco qualche settimana prima, Rilke lasci\u00f2 per sempre la Germania, trasferendosi in Svizzera.\nGli anni in Svizzera.\nIl 12 giugno Rilke giunse a Zurigo, ove rimase fino al 15 giugno, dimorando all'H\u00f4tel Eden au Lac; fu poi ospite di Mary Dobrzensky a Nyon; ottenuta la proroga del permesso di soggiorno, si trasfer\u00ec a Berna. A Zurigo incontr\u00f2 Ferruccio Busoni e Jean Lur\u00e7at; a Sils im Engadin incontr\u00f2 Inga Junghanns, traduttrice del suo \"Malte\". Lasciata l'Engadina giunse a Soglio, dove conobbe Gudi N\u00f6lke, con cui stabil\u00ec una lunga amicizia e un duraturo rapporto epistolare (46 lettere). Il 10 settembre, con la dissoluzione dell'Impero austro-ungarico, Rilke diviene apolide: trascorse poi qualche tempo a Losanna, Ginevra e Brissago. A Zurigo conobbe Nanny Wunderly-Volkart, che negli anni svizzeri di Rilke sar\u00e0 la sua pi\u00f9 grande amica: il poeta le invi\u00f2 460 lettere. Trascorse l'inverno 1919 in diverse citt\u00e0 della Svizzera, partecipando a letture pubbliche delle sue opere e a conferenze: trascorse gli ultimi giorni del '19 e i primi del '20 a Locarno, alla pensione Villa Muralto. Nel 1920 si trasfer\u00ec a Sch\u00f6nenberg, vicino a Pratteln, ospitato da Dory von der M\u00fchll: per restare in Svizzera, lo scrittore \u00e8 costretto a farsi consegnare un passaporto ceco. Tra giugno e luglio trascorse un mese a Venezia, e torn\u00f2 poi a Sch\u00f6nenberg: da l\u00ec attravers\u00f2 la Svizzera, tornando a Ginevra, Berna e Zurigo; durante questi viaggi conobbe l'architetto Guido von Salis. Trascorse l'inverno 1920 al castello di Berg am Irchel, e compose alcune elegie; a gennaio dovette interrompere il lavoro per stare accanto a Baladine Klossowska, ammalata a Ginevra; torn\u00f2 poi a Berg a febbraio. Rilke dovette poi far chiudere la casa di Monaco (che rischiava d'essere sequestrata), per salvare i propri documenti, e contatt\u00f2 Kippenberg affinch\u00e9 li facesse trasportare a Lipsia. A febbraio tradusse anche dei testi di Paul Val\u00e9ry, e alcune delle \"Stances\" di Jean Mor\u00e9as; le traduzioni di queste ultime non saranno per\u00f2 pubblicate.\nLe opere di Paul Val\u00e9ry ebbero un ruolo importante per Rilke, che le consider\u00f2 una \u00abrivelazione\u00bb, come scrisse a Gide. Lo stesso Gide gli forn\u00ec, pi\u00f9 avanti, altri scritti di Val\u00e9ry; il 17 settembre, con una lettera a Nanny Wunderly, Rilke annunci\u00f2 il fidanzamento della figlia Ruth con Carl Sieber: i due, dopo la morte dello scrittore, furono curatori della pubblicazione delle lettere scritte da Rilke. Il 17 dicembre 1921 il poeta ricevette la prima lettera da Val\u00e9ry: nei primi giorni del 1922 oper\u00f2 intensamente, scrivendo molte poesie, completando alcune delle \"Elegie duinesi\" e componendone altre che andranno poi ad accrescere la raccolta \"Sonetti a Orfeo\". Dal 20 marzo all'11 aprile fu impegnato nella traduzione di \"\u00c9bauche d'un serpent\" di Val\u00e9ry; il 18 maggio la figlia spos\u00f2 Sieber. Per tutto l'anno Rilke lesse avidamente le opere di Val\u00e9ry, talvolta traducendole, come nel caso di \"Ode secr\u00e8te\", di alcuni sonetti degli \"Charmes\" e del \"Cantique des colonnes\". Il 20 gennaio 1923 ricevette una lettera dello scrittore alsaziano Maurice Betz, in cui il giovane gli chiedeva di poter tradurre in francese il suo \"Malte\": Rilke accett\u00f2 a marzo dello stesso anno. Il 26 aprile i beni di Rilke furono dissequestrati, ed egli pot\u00e9 cos\u00ec mettere in salvo molti documenti grazie all'aiuto di Andr\u00e9 Gide, che li mise nei sotterranei dell'editrice Gallimard. \nL'ultimo periodo e la morte.\nDal 1923 la sua salute cominci\u00f2 a declinare. Sofferente di dolori all'intestino, Rilke fu ricoverato, il 22 agosto, nel sanatorio di Sch\u00f6neck presso Emmetten, in stato di deperimento: pesava solo 49 chili e presentava alcuni rigonfiamenti nel tessuto intestinale. Lasci\u00f2 il sanatorio e torn\u00f2 a Lucerna il 22 settembre; durante il ricovero scrisse alcune poesie, tra cui tre in lingua francese: \"Le dormeur\", \"P\u00e9gase\" e \"Pri\u00e8re de la trop peu Indiff\u00e9rente\". Il 2 novembre nacque Christine Sieber-Rilke, prima nipote del poeta; in inverno, per\u00f2, con la partenza di Baladine, Rilke rimase solo, e visse un periodo di solitudine e crisi psicofisica. Il 28 dicembre 1923 Rilke soggiorn\u00f2 per la prima volta nel sanatorio di Val-Mont, curato dal dottor H\u00e4mmerli, e viene sottoposto ad alcuni esami, che per\u00f2 non rivelano anomalie. Tuttavia, Rilke percepiva il venir meno del suo equilibrio fisico, che sempre lo aveva accompagnato durante la vita, bench\u00e9 i medici non avessero riscontrato problemi gravi. Nel febbraio 1924 Rilke inizi\u00f2 a scrivere con maggior costanza in francese: sottopose a Val\u00e9ry la sua traduzione di \"Charmes\". L'autore di S\u00e8te decise di far visita a Rilke, e giunse a Sierre, ove trov\u00f2 il poeta tedesco ad attenderlo: i due andarono poi a Muzot, trascorrendovi la notte; Val\u00e9ry ripart\u00ec il giorno seguente. Il 17 maggio Clara Westhoff visit\u00f2 Rilke, e rimase presso la sua casa fino al 29 maggio: fu l'ultimo incontro tra i due. Dopo un viaggio in automobile attraverso la Svizzera compiuto insieme a Nanny Wunderly, Rilke dovette recarsi a Montreux, e l\u00ec incontr\u00f2 il dottor H\u00e4mmerli; il 17 novembre scrisse alla moglie, dicendole che l'anno appena trascorso era stato il pi\u00f9 difficile della sua vita. Il 24 novembre rientr\u00f2 nella clinica Val-Mont, e vi rimase sino al 7 gennaio 1925. Torn\u00f2 poi a Parigi, ove incontr\u00f2 il suo traduttore Maurice Betz, il critico letterario Charles Du Bos, e alcune vecchie conoscenze. Il 10 aprile contrasse l'influenza, che lo costrinse a letto: il male lo render\u00e0 debole, e si protrarr\u00e0 fino al mese di maggio. Il 14 luglio Rilke incontr\u00f2 per l'ultima volta Gide, salutandolo alla stazione prima che partisse per il Congo; il 18 agosto lasci\u00f2 Parigi e, insieme a Baladine Klossowska, viaggi\u00f2 attraverso la Borgogna, giungendo a Milano dopo una breve sosta a Baveno. L'11 settembre Klossowska e Rilke si separano; Rilke scrisse, all'amico Kippenberg, che il 1925 fu uno degli anni peggiori di tutta la sua esistenza. Dal 16 al 30 settembre fu a Bad Ragaz per alcune cure: alla fine del mese si rivelarono evidenti nuovi sintomi del suo male, dei noduli all'interno delle labbra che gli rendono difficoltoso il parlare. Alcuni medici di Zurigo, per\u00f2, esclusero che si trattasse di cancro, come invece temuto da Rilke. Il 27 ottobre il poeta scrisse il suo testamento in cui indic\u00f2, peraltro, anche il suo epitaffio. Il 4 dicembre trascorse a Muzot, malato e solo, il suo 50\u00ba compleanno.\nNel gennaio 1926 le condizioni di Rilke s'aggravarono ulteriormente: si sottopose a cure mediche che interruppe per correggere le bozze di \"Vergers\" e della traduzione in francese del \"Malte\". Si trasfer\u00ec poi a Glion, sospendendo ancora una volta le cure prescrittegli dal dottor H\u00e4mmerli; dovette poi far ritorno a Val-Mont. Nei mesi di settembre e ottobre tradusse i dialoghi di Val\u00e9ry: il 19 ottobre si ammal\u00f2 di febbre intestinale, che port\u00f2 le sue condizioni a peggiorare ancora durante il mese di novembre. Il 27 novembre, con il dolore divenuto insopportabile, Rilke fece chiamare un medico, che gli ordin\u00f2 alcune analisi del sangue: il risultato rivel\u00f2 che lo scrittore era affetto da leucemia acuta, probabilmente la fase terminale inguaribile (crisi blastica) della patologia oggi nota come leucemia mieloide cronica. Rilke mor\u00ec il 29 dicembre, dopo un lungo periodo di febbre alta (sui 40 gradi) e forti dolori. Fu sepolto, seguendo le sue volont\u00e0 testamentarie, nel cimitero di Raron.\nNel 1927, Robert Musil tenne un discorso a Berlino in occasione della morte di Rainer Maria Rilke.\nPoetica.\nRilke si muove nella sua poesia in modo simile alle filosofie di Schopenhauer e soprattutto Nietzsche, verso una radicale rottura col Cristianesimo occidentale da una parte, e con la ricerca di una spiegazione moderna e scientifica della verit\u00e0 dall'altra. L'influenza di Nietzsche lo porta ad un confronto-scontro con il classicismo.\nLa biografia del giovane Rilke \u00e8 caratterizzata dall'esperienza della mancanza di una patria. Appare cos\u00ec naturale che le sue prime poesie trattino in particolar modo questo tema. A queste appartengono osservazioni sulla sua citt\u00e0 natale Praga, nel volume \"Larenopfer\" soprattutto, che usc\u00ec nel 1896.\nTra le prime opere di Rilke si trovano le raccolte di poesie \"Wegwarten\", \"Traumgekr\u00f6nt\" e \"Advent\". Con il volume \"Mir zur Feier\" (1897/89) Rilke si volge per la prima volta sistematicamente a considerazioni sul mondo interiore (spirituale) delle persone, che rappresenta il luogo di s\u00e9 stesso all'esterno della patria che gli \u00e8 mancata a lungo. La raccolta \"Dir zur Feier\" (1897/98) \u00e8 l'unica dichiarazione d'amore all'adorata Lou Andreas-Salom\u00e9.\nIl \"Breviario\" (\"Das Stundenbuch\"), composto di tre parti e apparso tra il 1899 e il 1903, rappresenta l'apice della prima produzione artistica di Rilke, e secondo lo stesso autore \u00e8 espressione del suo diretto rapporto con Dio, che abbandona ogni collegamento tradizionale e tipico della Chiesa. Alcune espressioni estatiche mostrano le strutture che secondo l'autore ottengono la migliore musicalit\u00e0 e il pi\u00f9 alto virtuosismo della lingua.\nLa filosofia di Nietzsche, mediata anche dall'amica intima Lou Andreas-Salom\u00e8, assume negli anni della \"Jahrhundertwende\", a cavallo tra l'Ottocento e il Novecento, una notevole influenza su Rilke. Il radicale riconoscimento della realt\u00e0 senza consolazioni da altre parti o sviluppi sociali romantici caratterizza anche la visione del mondo dell'autore. Intense osservazioni della natura, dei comportamenti umani e delle vite affettive esemplificano quanto appena affermato. Tutto ci\u00f2 contribuisce alla creazione del mondo interiore di Rilke, che supera la verit\u00e0 immanente.\nTra i lavori di Rilke della fase intermedia, compresa tra il 1910 e il 1912, i pi\u00f9 importanti sono le \"Nuove Poesie\" (Neuen Gedichte) e il romanzo \"I quaderni di Malte Laurids Brigge\" (Die Aufzeichnungen des Malte Laurids Brigge). In queste opere Rilke focalizza l'attenzione sul mondo delle esperienze umane. In queste esperienze egli cerca di comprendere l'essenza delle cose. Da ci\u00f2 nascono le \"Dinggedichte\" (come \"Blaue Hortensie\" e \"Der Panther\"), che mostrano il significato dell'oggetto dopo un'attenta osservazione e dopo questa indicazione creano una certa coscienza dell'oggetto nel lettore. La prospettiva dell'autore \u00e8 introspettiva e soggettiva; Il paradigma positivista si frantuma: non esiste una realt\u00e0 esterna gi\u00e0 data misurabile, ma al contrario le cose, gli oggetti si colorano delle nostre esperienze, hanno un senso solo quando esprimono il significato che hanno per noi.\nIn questo modo la poesia di Rilke pu\u00f2 esser definita \"simbolista\". Una tale concezione del mondo, che Rilke chiama \"Hiersein\", arriva ad un massimo di radicalit\u00e0, che per\u00f2 non spaventa tale visione nemmeno con l'esperienza di miseria e morte. Ci\u00f2 porta ad un espressionismo specifico nella prima parte delle \"Duineser Elegien\", il cui stile patetico fa prevalere l'obiettivit\u00e0 e una mancanza di fervore in questa nuova fase.\nQuesto stile viene completato da Rilke dopo la lunga pausa tra il 1912 e il 1922 (trascorsa al castello di Duino dei principi della Torre e Tasso, ora punto di approdo del sentiero a lui intitolato, il sentiero Rilke), con il completamento delle \"Duineser Elegien\" e dei \"Sonetten an Orpheus\". Le ultime poesie sono l'apoteosi dei sensi e della realt\u00e0, la quale pu\u00f2 esser compresa da chi ama e da chi \u00e8 defunto in giovane et\u00e0 in una pura interiorit\u00e0.\nAnalisi.\nRilke viene oggi riconosciuto come il maggior poeta tedesco dell'et\u00e0 moderna, come uno dei pi\u00f9 grandi interpreti lirici della spiritualit\u00e0 moderna, ma la sua opera si ricollega pi\u00f9 che altro al secolo precedente, ai simbolisti francesi (di cui tradusse anche diverse opere) e al clima decadente di fine Ottocento/inizio Novecento. I temi di fondo delle opere di Rilke sono la religiosit\u00e0, profondamente influenzata dall'ambiente cattolico della sua famiglia, ma che si modifica nelle opere seguenti ai viaggi in Russia in cui era venuto a contatto con l'anziano Tolstoj, cio\u00e8 in \"Storie del buon Dio\" e nel \"Libro delle ore\" (in tedesco: Das Stundenbuch, 1899-1903).\nQui il Dio di Rilke appare panteistico e presente in tutte le cose, e la sua religiosit\u00e0 sembra pi\u00f9 di tipo lirico-simbolico. Accanto a ci\u00f2 l'altro grande elemento dell'uomo senza casa, presente anche in Franz Kafka, un uomo privo quindi delle certezze basilari sulla sua vita e che soffre profondamente per questa sua condizione.\nA partire dal \"Libro delle immagini\" (\"Das Buch der Bilder\", 1902 seconda edizione del 1906) la sua poesia prende una via nuova, sulla quale si sente l'influenza delle altre arti, pittura e scultura con le quali era venuto a contatto soprattutto nel suo soggiorno parigino; il poeta non vuole pi\u00f9 parlare ma cerca una soggettivit\u00e0 facendo parlare le cose, gli uomini, gli animali, ottenendo i suoi esiti pi\u00f9 alti nelle \"Poesie Nuove\" (\"Neue Gedichte\", 1907). In seguito la produzione di Rilke sar\u00e0 sempre pi\u00f9 simbolica-profetica e filosofica, di non facile comprensione. Di particolare interesse per la sua poetica \u00e8 il concetto di \u00abspazio interno del mondo\u00bb, quel \u00abWeltinnenraum\u00bb che Rilke vede estendersi attraverso tutti gli esseri:"}
{"id": "136204", "revid": "126257", "url": "https://it.wikipedia.org/wiki?curid=136204", "title": "Pampinoso", "text": ""}
{"id": "136209", "revid": "339392", "url": "https://it.wikipedia.org/wiki?curid=136209", "title": "Leia Organa Solo", "text": ""}
{"id": "136210", "revid": "1456895", "url": "https://it.wikipedia.org/wiki?curid=136210", "title": "Confettura", "text": "La confettura \u00e8 la mescolanza portata a consistenza gelificata appropriata di zuccheri e polpa di una o pi\u00f9 specie di frutta e acqua, ed \u00e8 un particolare tipo di conserva alimentare.\nIl frutto, a norma di legge, deve essere fresco, integro e sano, al giusto punto di maturazione, ben pulito e spuntato; sono equiparate al frutto le radici dello zenzero, il pomodoro, il rabarbaro (limitatamente alle parti commestibili dei fusti), le carote, le patate dolci, i cetrioli, le zucche, i meloni e i cocomeri.\nConfettura secondo la legge vigente.\nLa legge in vigore dal 1982 ed emendata nel 1992, stabilisce una definizione precisa per quattro prodotti distinti: confettura (extra e no), gelatina (extra e no), marmellata, crema di marroni . Dal 2004 \u00e8 stata distinta la marmellata gelatina dalla marmellata.\nLa confettura oltre a zuccheri, acqua e polpa di frutta, pu\u00f2 contenere purea di frutta; per gli agrumi pu\u00f2 essere ottenuta dal frutto intero, tagliato o affettato; la quantit\u00e0 di polpa o purea usata per la fabbricazione di 1 kg di prodotto non pu\u00f2 essere inferiore a 350 g (250 g per ribes rosso, sorbe, olivello spinoso, ribes nero, cinorrodi e mele cotogne); 150 g per lo zenzero; 160 g per il pomo di acagi\u00f9; 60 g per la granadiglia).\nLa confettura extra deve contenere polpa non concentrata di frutta; in alcuni casi (cinorrodi, confettura extra senza semi di lamponi, more, ribes neri, mirtilli e ribes rossi) pu\u00f2 essere ottenuta, parzialmente o totalmente, anche dalla purea; per gli agrumi pu\u00f2 essere ottenuta dal frutto intero, tagliato o affettato; mele pere, prugne (a nocciolo aderente) meloni, cocomeri, uva, zucche, cetrioli e pomodori non possono essere usati mescolati ad altri per le confetture extra; la quantit\u00e0 di polpa usata per la fabbricazione di 1 kg di prodotto non pu\u00f2 essere inferiore a 450 g (350 g per ribes rosso, sorbe, olivello spinoso, ribes nero, cinorrodi e mele cotogne; 250 g per lo zenzero; 230 g per il pomo di acagi\u00f9; 80 g per la granadiglia).\nCon polpa di frutta s'intende la parte commestibile del frutto, eventualmente schiacciata e setacciata (per i frutti di bosco) ma non ridotta in purea. La purea \u00e8 la stessa cosa ma ridotta in poltiglia attraverso procedimenti meccanici.\nSono ammessi miele (in sostituzione dello zucchero), succhi di frutta (non nella confettura extra), succo di agrumi (nella confettura e nella confettura extra, solo in prodotti ottenuti da altri frutti), succo di piccoli frutti rossi (nella confettura e nella confettura extra di cinorrodi, fragole, lamponi, uva spina, ribes rossi, prugne e rabarbaro), succo di barbabietole rosse (solo nella confettura prodotta con fragole, lamponi, uva spina, ribes rossi e prugne), oli e grassi commestibili, pectina liquida, scorze di agrumi, foglie di malvarosa, sostanze alcoliche, vino, vino liquoroso, noci, nocciole mandorle, vaniglia, vanillina, erbe aromatiche, spezie.\nSecondo la legge vigente, la confettura e la confettura extra \"possono\" essere fatte a partire da agrumi mentre la marmellata \"deve\" essere fatta a partire da agrumi (con l'aggiunta di estratti acquosi, succo e scorze).\nItaliano corrente.\nNella lingua corrente italiana i termini \"confettura\" e \"marmellata\" sono generalmente sinonimi, con la prevalenza di quest'ultima espressione. Tuttavia dal 1982, per effetto di una direttiva comunitaria, solo prodotti ottenuti da agrumi possono essere venduti nell'Unione europea con la denominazione di \"marmellata\", mentre tutte le preparazioni con frutta differente devono essere chiamate \"confettura\". \nIn origine il termine confettura indicava una preparazione (perlopi\u00f9 casalinga) parzialmente differente dalla marmellata: si otteneva da frutta fatta a pezzi, snocciolata e privata dei semi; questa frutta veniva poi cotta con dello sciroppo; la marmellata in senso proprio era fatta invece con frutti macinati o setacciati e quindi bolliti. Altrove la confettura viene definita come un particolare tipo di marmellata di frutta fatta a pezzi, sterilizzata e cotta. Altrove ancora la marmellata \u00e8 definita come preparazione nella quale la frutta \u00e8 cotta per un tempo prolungato con lo zucchero fino a spappolarsi completamente e successivamente setacciata; la confettura una preparazione di frutta e zucchero nella quale la frutta rimane pi\u00f9 integra perch\u00e9 la cottura \u00e8 meno prolungata."}
{"id": "136211", "revid": "1652635", "url": "https://it.wikipedia.org/wiki?curid=136211", "title": "Gelatina", "text": ""}
{"id": "136212", "revid": "13388", "url": "https://it.wikipedia.org/wiki?curid=136212", "title": "Cialda", "text": ""}
{"id": "136213", "revid": "768068", "url": "https://it.wikipedia.org/wiki?curid=136213", "title": "Galletta", "text": "Con il termine galletta si possono indicare due tipologie di alimenti: un semplice tipo di cracker o biscotto, realizzato con farina, acqua e a volte sale, oppure una cialda di cereali esplosi, realizzata ad esempio con riso, mais ecc. Nella prima accezione,veniva usato come sostentamento in assenza di cibo deperibile per la sua economicit\u00e0 e durevolezza, comunemente durante lunghi viaggi in mare o campagne militari. Prodotte in forma di focaccette quadrate o rotonde, dalla superficie butterata, le gallette sono classificate tra i prodotti di panificazione. Da un punto di vista merceologico, la galletta \u00e8 definita anche come biscotto di mare.\nSlang anglosassone.\nIn inglese la denominazione \"hard tack\" deriva dallo slang dei marinai britannici utilizzato per indicare il cibo, \"tack\". Nei paesi anglosassoni \u00e8 anche conosciuta con altri nomi come \"pilot bread\", \"ship's biscuit\", \"shipbiscuit\", \"sea biscuit\", \"sea bread\" o in maniera dispregiativa \"dog biscuits\", \"tooth dullers\", \"sheet iron\", \"worm castles\" o \"molar breakers\". Fra le forze armate australiane \u00e8 conosciuta come \"wafer anzac\". Il nome francese del biscotto di mare \u00e8 \"biscuit de mer\", mentre in tedesco \u00e8 \"Schiffszwieback\".\nIl termine galletta viene usato anche per definire dei prodotti di alimentari di forma rotonda costituiti da riso, mais, farro o altri cereali soffiati. Le pi\u00f9 rappresentative sono le comuni gallette di riso."}
{"id": "136216", "revid": "399", "url": "https://it.wikipedia.org/wiki?curid=136216", "title": "Apricottare", "text": ""}
{"id": "136218", "revid": "827882", "url": "https://it.wikipedia.org/wiki?curid=136218", "title": "Apricottatura", "text": "Apricottatura \u00e8 un termine tecnico usato in pasticceria. Deriva dalla parola di lingua inglese \"apricot\", cio\u00e8 albicocca.\nDescrizione.\nCon apricottatura si intende l'operazione di spalmare la superficie di un dolce di pasta, tipicamente una torta, con una gelatina di frutta, di solito di albicocche, da cui il nome della tecnica. Successivamente al dolce viene applicata una glassa colante o meno.\nL'apricottatura rende pi\u00f9 regolare la superficie del dolce stesso e quindi il risultato estetico della glassatura \u00e8 pi\u00f9 uniforme e liscio.\nUn esempio famoso di questa tecnica \u00e8 la torta Sacher glassata al cioccolato, o le torte nuziali a pi\u00f9 piani glassate al \"fondant\" in uso specialmente in Inghilterra e negli altri paesi anglosassoni."}
{"id": "136219", "revid": "767487", "url": "https://it.wikipedia.org/wiki?curid=136219", "title": "Burren", "text": "Il Burren (dal gaelico irlandese: \"Boireann\", che significa \"distretto pietroso\" o \"grande roccia\") \u00e8 un vasto tavolato calcareo unico al mondo che si estende per gran parte del Clare, nella Repubblica d'Irlanda, compreso all'incirca tra i centri abitati di Ballyvaughan, Kinvarra, Gort, Corrofin, Kilfenora e Lisdoonvarna fino al Black Head Lighthouse, per un'area di circa 300 km\u00b2.\nCaratteristiche.\nLa regione del Burren copre l'1% del territorio Irlandese per un'estensione totale di circa 250 km quadrati. Nel sud-est del Burren il Governo Irlandese ha acquisito 1673 ettari di territorio adibendoli a parco e istituendo cos\u00ec il Parco Nazionale del Burren. \nLe colline dell'area sono formate da una pavimentazione calcarea frammentata da moltissime fessure lineari, chiamate \"grikes\", che formano quindi varie rocce isolate, chiamate invece \"clints\".\nOltre che per i suggestivi ed unici scenari che pu\u00f2 offrire, il Burren \u00e8 rinomato per l'incredibile flora presente fra i \"grikes\": \u00e8 possibile trovare piante locali, ma anche addirittura mediterranee e alpine, a seconda delle zone e della forma delle rocce: il particolare fiore blu della genziana di primavera, pianta tipicamente alpina, \u00e8 un simbolo spesso usato per contraddistinguere la regione.\nAltra importante caratteristica del Burren \u00e8 il formarsi di piccoli stagni temporanei che possono durare per\u00f2 tempi anche molto lunghi, chiamati \"turlough\".\nLuoghi d'interesse.\nOltre al forte interesse naturalistico e paesaggistico, il Burren \u00e8 ricchissimo di siti archeologici di notevole importanza: dolmen a porta come il celebre Dolmen di Poulnabrone, forti circolari in pietra, tra i quali spicca quello triplo di Cahercommaun, reperti preistorici nelle Grotte di Aillwee e, non per ultima, la particolare \"High Cross\" celtica di Kilfenora.\nNon pochi scalatori si avventurano a scalare alcune pareti rocciose del Burren piuttosto impervie, mentre \u00e8 molto visitato anche il bianco e caratteristico faro di Black Head, che spicca a ridosso del mare proprio su una parte del tavolato calcareo."}
{"id": "136220", "revid": "2178", "url": "https://it.wikipedia.org/wiki?curid=136220", "title": "The Burren", "text": ""}
{"id": "136223", "revid": "2039709", "url": "https://it.wikipedia.org/wiki?curid=136223", "title": "Francesco Scalia", "text": "\u00c8 stato senatore della Repubblica durante la XVII legislatura della Repubblica Italiana.\nBiografia.\nAttivit\u00e0 politica.\nLaureato in giurisprudenza, \u00e8 stato un esponente della Democrazia Cristiana (DC), segretario provinciale e membro della direzione regionale. Nel 1994, con lo scioglimento della DC, aderisce alla rinascita del Partito Popolare Italiano di Mino Martinazzoli, di cui diventa consigliere nazionale.\nEletto sindaco di Ferentino alle elezioni amministrative del 1996, in occasione delle amministrative del 1999 si candida a Presidente della Provincia di Frosinone, in rappresentanza di una coalizione di centro-sinistra formata da: Democratici di Sinistra, Partito Popolare Italiano, Socialisti Democratici Italiani, I Democratici, Cristiani Democratici Uniti, Partito dei Comunisti Italiani, Unione Democratici per l'Europa, Federazione dei Verdi, Partito Repubblicano Italiano e Rinnovamento Italiano. Viene eletto Presidente della Provincia di Frosinone al primo turno con il 55,8% dei voti (159.992).\nNel 2002 aderisce alla Margherita di Francesco Rutelli.\n\u00c8 stato riconfermato per un secondo mandato da Presidente della Provincia di Frosinone alle amministrative del 2004, in cui ottiene il 56,5% dei voti al primo turno contro l'ex sindaco di Frosinone Paolo Fanelli.\nNel marzo del 2009 viene nominato assessore con deleghe alle Risorse Umane, al Demanio e al Patrimonio nella Giunta regionale del Lazio presieduta da Piero Marrazzo. L'anno successivo, si candida alle elezioni regionali nel Lazio del 2010 col PD, nella mozione della radicale Emma Bonino, venendo eletto nella circoscrizione di Frosinone con 20.452 preferenze in opposizione del Consiglio regionale del Lazio, con il Partito Democratico alle elezioni regionali del 2010.\nAlle elezioni politiche del 2013 \u00e8 stato candidato, ed eletto, al Senato della Repubblica tra le liste del PD nella circoscrizione Lazio. Nel corso della XVII legislatura Italiana \u00e8 stato membro della: 9\u00aa Commissione Agricoltura e produzione agroalimentare, 10\u00aa Commissione Industria, commercio, turismo, Consiglio di garanzia e Commissione parlamentare per l'indirizzo generale e la vigilanza dei servizi radiotelevisivi.\nPosizioni politiche.\nSi \u00e8 dichiarato contrario alla riforma delle province italiane ad opera di Graziano Delrio, che le ha cancellate, trasformandole in enti di secondo grado e sostituite con le Citt\u00e0 metropolitane."}
{"id": "136225", "revid": "599013", "url": "https://it.wikipedia.org/wiki?curid=136225", "title": "ISAF", "text": ""}
{"id": "136226", "revid": "827882", "url": "https://it.wikipedia.org/wiki?curid=136226", "title": "Glassa", "text": "La glassa (o \"ghiaccia\") \u00e8 una preparazione di cucina, soprattutto di pasticceria, con cui si rivestono, in tutto o in parte, alcuni dolci con lo scopo di abbellirli o di esaltarne il gusto. Caratteristica della glassa \u00e8 di asciugare, formando un guscio lucido sul dolce. \nEtimologia.\nLa parola \"glassa\" deriva dal francese \"glace\", ovvero \"ghiaccio\".\nTipologie.\nLe glasse possono essere colanti o in pasta.\nGlasse colanti.\nSono preparazioni cremose che vengono riversate su un dolce e quindi spalmate con una spatola apposita o con il dorso di un coltello. Tra le pi\u00f9 frequenti troviamo la \"glassa colante\" o \"glassa reale\" a base di zucchero a velo e un liquido a piacere (liquore, succo di frutta, gelatina allungata o semplice acqua). Questa glassa viene usata nella pasticceria e pasticceria minuta per ricoprire torte o pasticcini vari, specie i bign\u00e8.\nAltrettanto famosa \u00e8 la \"glassa colante al cioccolato\" in cui alla \"glassa reale\" viene aggiunto cioccolato fondente sciolto a bagnomaria. Questa glassa, tipica della torta Sacher, viene spalmata e successivamente passata brevemente in forno per livellarla e renderla lucida.\nDegna di nota \u00e8 anche la cosiddetta \"glassa pungente\", molto liquida e utilizzata quasi esclusivamente per insaporire i bab\u00e0.\nGlasse in pasta.\nSono preparazioni in pasta a base di sciroppo di zucchero che vengono spianate con un matterello e successivamente drappeggiate sulla torta, come una tovaglia sopra al tavolo.\nLa \"glassa fondente\" o \"fondant\" \u00e8 pi\u00f9 difficile da preparare rispetto alla glassa colante o reale, e spesso \u00e8 appannaggio dei pasticceri, da cui si pu\u00f2 comprare pronta. Richiede di cuocere uno sciroppo di zucchero a circa 115\u00b0 o al grado detto della \"media bolla\". Viene quindi lavorato con una robusta spatola per qualche minuto snervandolo e schiacciandolo avanti e indietro. Dopo breve tempo si trasforma in una pasta liscia e bianca, che pu\u00f2 preservarsi mesi se riposta in frigorifero e avvolta in pellicola. Da questa pasta, che pu\u00f2 venire colorata a piacere, si ricavano anche una serie di decorazioni varie: fiori, foglie, pupazzetti, lettere ed altro. \u00c8 particolarmente utile per approntare quei dolci che non hanno forma geometrica regolare, ma la forma di un oggetto, come un libro. In mancanza di teglie apposite della forma desiderata, si crea la forma con il pan di Spagna, si farcisce a piacere e la si completa e compatta ricoprendolo di \"fondant\". Quindi si decora il \"fondant\" nei modi pi\u00f9 vari."}
{"id": "136227", "revid": "827882", "url": "https://it.wikipedia.org/wiki?curid=136227", "title": "Fondant", "text": ""}
{"id": "136228", "revid": "827882", "url": "https://it.wikipedia.org/wiki?curid=136228", "title": "Glassa reale", "text": ""}
{"id": "136229", "revid": "827882", "url": "https://it.wikipedia.org/wiki?curid=136229", "title": "Glassa colante", "text": ""}
{"id": "136230", "revid": "124776747", "url": "https://it.wikipedia.org/wiki?curid=136230", "title": "Lorenzo Dellai", "text": "Biografia.\nSindaco di Trento.\nDopo le elezioni amministrative del 1990, Dellai \u00e8 stato eletto sindaco di Trento, alla guida di una coalizione che comprendeva Democrazia Cristiana, Partito Socialista Italiano e Verdi. Nel 1995 \u00e8 stato poi rieletto sindaco alla guida di una coalizione di centro-sinistra con il 51,7 % dei voti.\nDellai ha ideato e guidato la lista Civica Margherita, aggregazione di forze popolari e riformiste del centro-sinistra trentino, che ha ottenuto un buon risultato alle elezioni regionali del 22 novembre 1998, ed \u00e8 divenuta poi modello per la costruzione de La Margherita nazionale nel 2001.\nPresidente della Provincia Autonoma di Trento.\nDopo le regionali in Trentino-Alto Adige, \u00e8 stato eletto nel dicembre 1998 Presidente del Consiglio regionale del Trentino-Alto Adige, incarico che mantiene fino a marzo 1999. L'anno successivo, nel 1999, Dellai \u00e8 stato eletto per la prima volta presidente della Provincia Autonoma di Trento.\n\u00c8 stato eletto per un secondo mandato il 26 ottobre 2003, raccogliendo il 60,8% dei voti in rappresentanza di una coalizione di centro-sinistra autonomista. Nella prima parte della legislatura, dal 2003 al 2006, ha assunto anche la vicepresidenza del Trentino-Alto Adige. Dal maggio 2006 al febbraio 2009 \u00e8 stato presidente della Regione, subentrando al collega sudtirolese Luis Durnwalder, secondo il modello della \"presidenza a rotazione\" presente nella regione Trentino-Alto Adige. La sua giunta provinciale \u00e8 sostenuta da una maggioranza costituita da Civica Margherita, Sinistra Democratica e Riformista del Trentino, Partito Autonomista Trentino Tirolese, Verdi e Democratici del Trentino, Leali al Trentino e Unione Autonomista Ladina.\nAlle elezioni primarie del Partito Democratico dell'ottobre 2007 Dellai ha sostenuto il candidato alla segreteria Enrico Letta. Dopo essersi opposto al Partito Democratico in Trentino, preferendo un soggetto pi\u00f9 legato al territorio e all'autonomia locale, il 7 giugno 2008 a Miola, ha dato il via ad nuovo partito, l'Unione per il Trentino, nato dalle radici della Civica Margherita.\nDellai \u00e8 stato candidato per un terzo mandato alla presidenza della provincia alle elezioni del 9 novembre 2008 (originariamente previste per il 26 ottobre), sostenuto da PATT, Leali al Trentino, Italia dei Valori, Partito Democratico (PD), Unione per il Trentino, Verdi, Unione Autonomista Ladina e l'Unione dei Democratici Cristiani e di Centro (UDC) (che per\u00f2 \u00e8 stato escluso dalle elezioni): ha vinto con il 56,99% delle preferenze.\nImpegno politico a livello nazionale.\nNel mese di novembre 2009 \u00e8 promotore, assieme a Francesco Rutelli e Bruno Tabacci, del Manifesto per il cambiamento e buon governo che determiner\u00e0 la nascita di Alleanza per l'Italia, di cui diventa coordinatore nazionale.\nNel 2012 \u00e8 fra i promotori assieme a Luca Cordero di Montezemolo ed altri del manifesto \"Verso la Terza Repubblica\".\nIl 29 dicembre 2012 si dimette dalla carica di presidente della provincia per partecipare alle elezioni politiche del 2013. \u00c8 eletto deputato sulla lista Scelta Civica. Il suo nome \u00e8 circolato per la presidenza della camera, alla quale \u00e8 stata poi eletta Laura Boldrini. Il 19 marzo \u00e8 stato invece eletto capogruppo di Scelta Civica alla Camera dei deputati.\nIl 10 dicembre 2013 abbandona Scelta Civica per fondare il nuovo partito dei Popolari per l'Italia e aderire al nuovo gruppo parlamentare Per l'Italia, di cui diviene capogruppo.\nIl 4 luglio 2014 abbandona anche i Popolari per l'Italia e fonda la nuova associazione politica Democrazia Solidale, nuovo partito di centrosinistra alleato col Centro Democratico di Bruno Tabacci. \u00c8 stato presidente del gruppo parlamentare Democrazia Solidale - Centro Democratico.\nIl 29 dicembre 2017, in appoggio al PD e alla coalizione di centro-sinistra di Matteo Renzi, aderisce alla lista elettorale Civica Popolare, che riunisce oltrech\u00e9 l'Unione per il Trentino: Alternativa Popolare di Beatrice Lorenzin, l'Italia dei Valori di Ignazio Messina, L'Italia \u00e8 Popolare di Giuseppe e Ciriaco De Mita ed i Centristi per l'Europa di Pier Ferdinando Casini, per fare la cosiddetta \"quarta gamba\" nel centro-sinistra.\nAlle elezioni politiche del 2018 viene candidato nel collegio uninominale di Pergine Valsugana per la Camera dei Deputati, dalla coalizione di centro-sinistra in quota Civica Popolare, ma viene sconfitto dal candidato della coalizione di centro-destra in quota leghista Maurizio Fugatti (44,56%)."}
{"id": "136233", "revid": "22229", "url": "https://it.wikipedia.org/wiki?curid=136233", "title": "International Sailing Federation", "text": ""}
{"id": "136234", "revid": "339392", "url": "https://it.wikipedia.org/wiki?curid=136234", "title": "Aetonyx", "text": ""}
{"id": "136235", "revid": "1573940", "url": "https://it.wikipedia.org/wiki?curid=136235", "title": "Anchisaurus", "text": "Anchisaurus \u00e8 un genere di dinosauri erbivori, vissuti all'inizio del Giurassico (circa 200 milioni di anni fa) in Nordamerica.\nQuesto animale, lungo circa due metri, era un rappresentante primitivo del gruppo dei sauropodomorfi, che comprendono i successivi giganti dal collo lungo come \"Apatosaurus\" e \"Diplodocus\". A differenza dei contemporanei (e generalmente pi\u00f9 grandi) prosauropodi, l'anchisauro \u00e8 attribuito alla linea evolutiva dei sauropodi. Dotato di un collo lungo e di un corpo allungato contenente un apparato digerente decisamente efficace, l'anchisauro si cibava di vegetali che strappava con i denti a forma di piolo. La forma delle zampe suggerisce che potesse avere sia andatura bipede che quadrupede.\nEtimologia.\nAnchisaurus (dal greco \"agkhi\" &lt;anchi-; \"vicino, stretto\" + il greco \"sauros\"; \"lucertola\", con probabile riferimento all'interpretazione di Marsh del dinosauro come forma intermedia tra altri tipi primitivi di dinosauri) \u00e8 un esempio di cosa si pensava essere un dinosauro primitivo nel XIX secolo. Il nome \"Anchisaurus\" fu coniato come sostituzione di \"Amphisaurus\", che era a sua volta una sostituzione del nome per il \"Megadactylus\" di Hitchcock, entrambi gi\u00e0 in uso per altri animali.\nScoperta.\nLa prima scoperta di resti di \"Anchisaurus\" si ebbe addirittura prima della coniazione del termine \"dinosauro\". Esso fu probabilmente il primo dinosauro scoperto in Nord America, nel 1818.\nIn quell'anno, alcune grandi ossa furono scoperte nel Connecticut, USA, ed attribuite a resti umani.Successivamente, ne furono trovate altre nel Massachusetts e, a partire dal 1855, furono finalmente riconosciute come rettiliane. Hitchcock diede a queste ossa il nome di \"Megadactylus\" nel 1865. Sfortunatamente, il nome era gi\u00e0 in uso, ed il famoso paleontologo Othniel Charles Marsh le rinomin\u00f2 in \"Anchisaurus\" nel 1885. Questo genere fu trovato anche in Sudafrica e Cina, confermando la teoria che queste masse continentali furono in passato unite a formare un unico super-continente, la Pangea. Una recente scoperta in Nuova Scozia potrebbe essere un \"Anchisaurus\", ma non \u00e8 confermato.\nAd oggi, alcune parti dello scheletro di \"Anchisaurus\" non sono state ancora rinvenute. Nelle ricostruzioni solitamente si assume che la coda ed il collo fossero simili a quelle dei prosauropodi. Recenti analisi, comunque, posizionano l\"Anchisaurus\" fermamente alla base dei Sauropodi, rendendolo il pi\u00f9 antico dei sauropodi conosciuti.\nDescrizione.\nConsiderato il fatto che, nel corso dei secoli, le ossa di questo dinosauro sono state scambiate per umane, non \u00e8 strano che l\"Anchisaurus\" sia molto pi\u00f9 piccolo rispetto ad altri dinosauri, con una lunghezza che non supera i 2 metri. Si stima che il peso fosse di circa 27 kg. Comunque, la specie di Marsh \"A. major\" (anche conosciuto come \"Ammosaurus\") era pi\u00f9 largo, da 2,5\u00a0m fino a 4\u00a0m ed alcune stime gli attribuiscono un peso fino a 70\u00a0kg. Tutte le specie di \"Anchisaurus\" sono vissute nel Giurassico inferiore, pi\u00f9 precisamente dal Pliensbachiano al Toarciano, tra i 200 e i 188 milioni di anni fa.\nDigerire materia vegetale \u00e8 un processo biochimico pi\u00f9 impegnativo che digerire carne, per questo motivo i dinosauri erbivori necessitavano di un pi\u00f9 lungo intestino. Poich\u00e9 questo doveva essere posizionato di fronte alla pelvi, il bilanciamento delle due gambe diveniva molto pi\u00f9 difficile, per questo motivo i dinosauri divennero pi\u00f9 grandi e gradualmente la loro evoluzione li port\u00f2 alla posizione quadrupede che caratterizza gli ultimi sauropodi come il \"Diplodocus\". I Prosauropodi, quindi, rappresentarono una fase intermedia tra i primi erbivori bipedi e gli ultimi giganti sauropodi. L\"Anchisaurus\" era tipico di questo gruppo, che fior\u00ec velocemente durante l'ultimo Triassico e Giurassico. Dovrebbe aver trascorso la maggior parte del suo tempo su quattro gambe, ma doveva anche essere in grado di alzarsi sulle due zampe posteriori per raggiungere le piante pi\u00f9 in alto.\nD'altra parte, alcuni paleontologi credono che l\"Anchisaurus\" potesse anche mangiare carne, essendo una forma di transizione tra due differenti gruppi. I denti erano arrotondati, ma con punta seghettata, suggerendo che il dinosauro in questione potesse masticare gran parte della materia vegetale a disposizione, e la posizione dell'articolazione della mandibola non \u00e8 quella ideale per strappare la carne: il dibattito \u00e8 tuttora aperto. Il pollice \u00e8 dotato di un grosso artiglio ed i grandi occhi non erano interamente laterali (come ci si sarebbe aspettato in un animale preda dei carnivori).\nEssendo \"a met\u00e0 strada\" tra un quadrupede ed un bipede, l\"Anchisaurus\" doveva avere zampe frontali multifunzionali. Come \u201cmani\u201d, esse potevano essere girate all'interno ed usate per graffiare o scavare. Aveva un semplice primo \u201cdito\u201d opponibile, simile ad un \u201cpollice\u201d. Come per il piede, le cinque dita potevano essere distese contro il suolo ed erano forti e resistenti. Questa struttura non specializzata era tipica dei primi dinosauri.\nClassificazione.\nNonostante il suo aspetto, l\"Anchisaurus\" non \u00e8 un prosauropode, ma un sauropode molto primitivo.\nMarsh us\u00f2 inizialmente il nome di Hitchcock', \"Megadactylus\", ma questo nome era gi\u00e0 stato utilizzato precedentemente. Perci\u00f2, nel 1882, lo rinomin\u00f2 \"Amphisaurus\". Nonostante ci\u00f2, anche questo nome era in uso, motivo per cui esso divent\u00f2 \"Anchisaurus\" nel 1885.\nPer quanto riguarda la specie tipo, per Hitchcock era \"A. polyzelus\". L\"A. major\" di Marsh (\"lucertola vicina pi\u00f9 grande\") \u00e8 ancora considerata una specie valida (come l\"Ammosaurus\") ma il suo \"A. colurus\" (1891), anche conosciuto come \"Yaleosaurus\" (von Huene, 1932), \u00e8 ora generalmente accettato come il femminile di \"A. polyzelus\", ed il suo \"A. solus\" del 1892 \u00e8 ora riclassificato come \"Ammosaurus major\". Comunque, l\"Ammosaurus major\" stesso pu\u00f2 essere usato come sinonimo di \"A. polyzelus\".\nBroom lo nomin\u00f2 \"Gyposaurus capensis\" nel 1911, dalle ossa scoperte di Sudafrica ma Peter Galton lo rinomin\u00f2 ufficialmente in \"A. capensis\" nel 1976. Questa specie \u00e8 stata poi riclassificata nuovamente ed \u00e8 probabilmente una forma giovanile di \"Massospondylus carinatus\". \"G. sinensis\" faceva anche riferimento a quest'ultimo, ma sembra essere un animale diverso. Altri campioni aspettano comunque di essere riclassificati. Questa confusione \u00e8 tipica dei primi dinosauri riconosciuti, quando la classificazione era ancora incerta.\nNella cultura di massa.\nCompare nel documentario \"L'impero dei dinosauri,\" dove viene predato da \"Dilophosaurus\"."}
{"id": "136236", "revid": "339392", "url": "https://it.wikipedia.org/wiki?curid=136236", "title": "Aristosaurus", "text": ""}
{"id": "136237", "revid": "339392", "url": "https://it.wikipedia.org/wiki?curid=136237", "title": "Dromicosaurus", "text": ""}
{"id": "136241", "revid": "290948", "url": "https://it.wikipedia.org/wiki?curid=136241", "title": "Gyposaurus", "text": "Il giposauro (gen. \"Gyposaurus\") \u00e8 un dinosauro erbivoro appartenente ai sauropodomorfi. Visse nel Giurassico inferiore (Hettangiano/Sinemuriano, circa 190 milioni di anni fa). I suoi resti sono stati ritrovati in Sudafrica e in Cina. \nDescrizione.\nNoti per esemplari incompleti, i dinosauri noti come \"giposauri\" erano probabilmente giovani esemplari di prosauropodi. Come tutti i prosauropodi, dovevano possedere un collo lungo e una testa relativamente piccola. Gli arti anteriori erano forniti di artigli ricurvi, mentre quelli posteriori erano lunghi e robusti. Sia gli esemplari africani che quelli cinesi non dovevano superare di molto i due metri di lunghezza, ma probabilmente le forme adulte potevano raggiungere e oltrepassare i 4 metri. Il nome Gyposaurus deriva dal greco e significa \"lucertola avvoltoio\", a causa dell'antiquata ipotesi che i dinosauri prosauropodi fossero carnivori.\nClassificazione.\nQuesto dinosauro \u00e8 noto per la sua classificazione confusa. Fu descritto per la prima volta nel 1911 dal paleontologo scozzese Robert Broom, sulla base di uno scheletro parziale denominato \"Gyposaurus capensis\" e proveniente dal Sudafrica. I fossili comprendevano alcune vertebre dorsali e caudali, costole, gastralia, una scapola parziale, cinto pelvico e gran parte della zampa posteriore destra, e vennero scoperti nella formazione Elliot superiore nello Stato Libero dell'Orange, in Sudafrica. \nGyposaurus venne poi considerato un sinonimo dell'altrettanto enigmatico Hortalotarsus, un altro sauropodomorfo sudafricano. Nel 1976 Galton e Cluver lo considerarono invece identico al nordamericano Anchisaurus, mentre Cooper nel 1981 lo mise in sinonimia con il ben noto Massospondylus, del Giurassico inferiore sudafricano. \nNel frattempo, numerosi fossili provenienti dalla Cina, databili all'incirca allo stesso periodo e trovati nella formazione di Lufeng (Yunnan), vennero descritti nel 1940 come \"Gyposaurus sinensis\" da Yang Zhongjian, uno dei massimi esperti di vertebrati fossili nella Cina di quel periodo. Oltre all'olotipo (un cranio e uno scheletro parziale), Yang ascrisse alla nuova specie una dozzina di altri esemplari incompleti. Nel 1976 Galton ritenne che Gyposaurus sinensis fosse in realt\u00e0 una forma giovanile del prosauropode noto come Lufengosaurus, ritrovato nei medesimi luoghi. Di contro, nel 1992 Dong Zhiming consider\u00f2 Gyposaurus sinensis una forma identica ad Anchisaurus (come gi\u00e0 accaduto per l'altra specie sudafricana). \nNel 2004, tuttavia, uno studio compiuto dallo stesso Galton e da Upchurch sui dinosauri sauropodomorfi basali ha considerato \"Gyposaurus\" sinensis una specie valida, probabilmente da ascrivere a un nuovo genere."}
{"id": "136242", "revid": "1573940", "url": "https://it.wikipedia.org/wiki?curid=136242", "title": "Massospondylus", "text": "Il massospondilo era un dinosauro erbivoro vissuto nel Triassico superiore e nel Giurassico inferiore.\nIl primo dinosauro africano.\nIl primo massospondilo, risalente al Triassico superiore, fu descritto in origine da Broom (1911) con il nome \"Aetonyx palustris\". In seguito l'esemplare fu attribuito alla specie \"Massospondylus carinatus\", gi\u00e0 descritta da Owen (1854) su resti ritrovati in Sudafrica.\nLa maggior parte dei resti di massospondilo proviene da terreni del Giurassico inferiore (Hettangiano e Sinemuriano). Il massospondilo \u00e8 stato uno dei primi dinosauri ad essere descritti, ed \u00e8 stato il primo rinvenuto nel continente africano. L'abbondanza degli scheletri attribuiti a questo animale, poi, lo ha reso un dinosauro particolarmente ben conosciuto.\nUn tipico prosauropode.\nIl massospondilo \u00e8 un tipico dinosauro prosauropode: corpo allungato e piuttosto pesante, collo lungo, testa piccola, zampe potenti e munite di artigli. L'andatura era per lo pi\u00f9 quadrupede, ma non \u00e8 impossibile che questo primitivo sauropodomorfo si spostasse anche a due zampe per brevi tratti, forse per sfuggire ai predatori. In realt\u00e0, il corpo particolarmente allungato deve avergli reso difficile questo tipo di locomozione. Tra i prosauropodi, il massospondilo era di dimensioni medie, dal momento che raggiungeva i cinque - sei metri di lunghezza. Era alto circa un metro e mezzo e aveva una coda lunga due metri e mezzo. Era probabilmente erbivoro, anche se si \u00e8 speculato che alcuni prosauropodi potrebbero essere stati onnivori. La dentatura costituita da denti a forma di piolo confermerebbe una dieta erbivora.\nCuccioli senza denti.\nNegli anni '70 furono trovate sei uova di \"Massospondylus\", vecchie di oltre 190 milioni di anni, nel Golden Gate Highlands National Park in Sud Africa. I sei embrioni sono, a tutt'oggi, i pi\u00f9 antichi embrioni di dinosauri mai trovati. \nQuesti ritrovamenti mostrano le teste grandi e le enormi orbite circolari tipiche degli animali giovani, ma mostrano anche una tendenza spiccatamente quadrupede e la totale assenza di denti. Quest'ultima caratteristica suggerisce che i giovani massospondili, anche dopo un certo periodo dal momento in cui erano usciti dal guscio, venissero nutriti dagli adulti. La postura, invece, dimostrerebbe che i sauropodi abbiano trattenuto la quadrupedalit\u00e0 come caratteristica giovanile: \u00e8 un dato di fatto che i sauropodomorfi basali allo stadio adulto potessero percorrere almeno brevi tratti in postura bipede. Altri caratteri giovanili dei sauropodi si ritroverebbero nelle ossa del cranio.\nResti fossili.\nIl massospondilo \u00e8 noto attraverso grandi quantit\u00e0 di materiale scheletrico proveniente dal Sudafrica, dal Lesotho e dallo Zimbabwe. Data l'abbondanza di resti, molti esemplari incompleti son stati descritti come specie (o pi\u00f9 spesso generi) a parte: tra i pi\u00f9 noti, un esemplare giovanile denominato \"Aristosaurus erectus\" e ossa sparse descritte come \"Hortalotarsus skirtopodus\" e \"Leptospondylus capensis\". \nOltre agli esemplari africani, sono stati pi\u00f9 volte attribuiti a questo genere anche alcuni resti provenienti variamente dal Sud America e dagli Stati Uniti. In particolare, un teschio ben conservato proveniente dalla formazione Kayenta dell'Arizona (et\u00e0 Sinemuriano - Pliensbachiano) \u00e8 stato descritto come appartenente a \"Massospondylus sp\"., ma recenti studi sul materiale africano hanno provato che il teschio non appartiene a un massospondilo ma a qualche prosauropode ancora sconosciuto. Allo stesso modo, materiale proveniente dalla Navajo Sandstone, precedentemente attribuito ad \"Ammosaurus\" (= \"Anchisaurus\") e poi classificato come \"Massospondylus\", potrebbe essere qualcos'altro. I teschi africani hanno infatti un carattere piuttosto distintivo: le orbite piuttosto grandi e un improvviso restringersi e alzarsi del muso proprio di fronte alla regione degli occhi."}
{"id": "136243", "revid": "88740", "url": "https://it.wikipedia.org/wiki?curid=136243", "title": "Sonia Masini", "text": "Si occupa di servizi, impresa e politica ed \u00e8 stata la Presidente della provincia di Reggio Emilia dal 13 giugno 2004 al 10 ottobre 2014.\nBiografia.\nHa frequentato le scuole superiori (Istituto Magistrale) a Castelnovo ne' Monti e successivamente si \u00e8 iscritta alla facolt\u00e0 di Magistero presso l'Universit\u00e0 di Parma (oggi Lettere e Filosofia), dove ha superato tutti gli esami.\nHa iniziato a lavorare a 18 anni, appena diplomata, ed \u00e8 stata assunta come educatrice presso la Provincia di Reggio Emilia. Ha operato nell'ambito dell'educazione, della riabilitazione e dell'inserimento scolastico di bambini diversamente abili.\nDopo essere stata assunta in pianta organica, si \u00e8 licenziata per svolgere un'esperienza nel movimento delle donne. Successivamente, attraverso un concorso pubblico, \u00e8 divenuta operatore culturale e si \u00e8 occupata di organizzazione di eventi, storia e cultura popolare.\n\u00c8 stata sindaco del suo comune di origine a Ramiseto dal 25 luglio 1985 al 24 aprile 1995 e, successivamente, \u00e8 rientrata in Provincia come amministratrice, Vicepresidente. \u00c8 poi stata eletta Presidente (con il 67,7% dei voti), carica che ha ricoperto dal 2004 fino al 2014.\nNel periodo della sua Presidenza l'ente ha mantenuto il pareggio di bilancio effettuando tagli consistenti alla spesa corrente e privilegiando gli investimenti.\nHa sostenuto, con atti amministrativi, iniziative e raccolta di firme, la riforma dell'organizzazione dello Stato e la possibilit\u00e0 di aggregare in modo nuovo i territori per renderli pi\u00f9 competitivi e favorire economie di scala.\nDal 2005 al 2014 ha partecipato alla vita delle istituzioni europee. Eletta al Comitato delle regioni, ha collaborato con la commissione ed il parlamento europeo. Ha partecipato al dibattito e alla formazione di pareri sull'economia ed il sostegno alle imprese, l'agricoltura e la salubrit\u00e0, tutela e promozione dei prodotti italiani, la salvaguardia dell'ambiente, il ciclo virtuoso nella raccolta e smaltimento dei rifiuti, le politiche energetiche, la ricerca e l'innovazione.\nSi \u00e8 occupata in particolare, nell'ambito dell'attuazione della Strategia di Lisbona e della costruzione della nuova Europa, dei diritti di cittadinanza.\n\u00c8 stata relatrice di diversi pareri per la Commissione europea, ha partecipato a workshop e seminari in diverse citt\u00e0 europee sull'integrazione, i diritti dei bambini e delle donne.\nHa collaborato con l'Agenzia per i diritti di Vienna.\n\u00c8 stata coordinatrice della delegazione italiana al Comitato delle Regioni, vice presidente della commissione Civex (diritti) e componente della commissione Ecos (economia, sociale) e del Bureau, coordinamento del Comitato delle regioni, dove ha assunto iniziative per favorire la semplificazione burocratica."}
{"id": "136245", "revid": "580", "url": "https://it.wikipedia.org/wiki?curid=136245", "title": "Enzo Giancarli", "text": "Biografia.\nHa ricoperto il ruolo di Presidente della provincia di Ancona.\nSposato, tre figli, \u00e8 dipendente dell'azienda sanitaria di Senigallia (Ancona). \u00c8 stato sindaco di Arcevia dal 1976 al 1988, consigliere della Comunit\u00e0 Montana dell'Esino Frasassi, vicepresidente provinciale dal 1994 al 1998, presidente dal 1998 e poi riconfermato. \u00c8 membro della direzione nazionale dei Democratici di Sinistra e componente del direttivo nazionale dell'UPI (Unione delle Province d'Italia).\n\u00c8 stato eletto Presidente della provincia di Ancona nelle elezioni amministrative del 1998.\n\u00c8 stato confermato alle elezioni amministrative del 2002, raccogliendo il 64,9% dei voti in rappresentanza di una coalizione di centrosinistra.\nIn consiglio provinciale era sostenuto da una maggioranza costituita da:\nIl mandato amministrativo \u00e8 scaduto nel 2007 quando viene eletta Patrizia Casagrande Esposto.\nNel 2009 Giancarli \u00e8 stato eletto al consiglio comunale di Arcevia.\nNel 2010 \u00e8 stato eletto all'Assemblea Legislativa della Regione Marche, ed \u00e8 presidente della IV Commissione consiliare (ambiente, territorio, trasporti, infrastrutture)."}
{"id": "136246", "revid": "287204", "url": "https://it.wikipedia.org/wiki?curid=136246", "title": "John Boland", "text": ""}
{"id": "136247", "revid": "339392", "url": "https://it.wikipedia.org/wiki?curid=136247", "title": "Edwin Harold Teddy Flack", "text": ""}
{"id": "136248", "revid": "120165605", "url": "https://it.wikipedia.org/wiki?curid=136248", "title": "Vincenzo Fontana", "text": "Biografia.\nMedico primario dell'ospedale \"San Giovanni di Dio\" di Agrigento, nel 1994 aderisce a Forza Italia.\nAttualmente \u00e8 deputato all'Assemblea Regionale Siciliana, risultando il candidato pi\u00f9 votato nella lista del Pdl alle elezioni regionali siciliane del 2012 nella provincia di Agrigento. Dopo lo scioglimento del Pdl ha aderito al Nuovo Centrodestra.\n\u00c8 stato eletto Presidente della Provincia nel turno elettorale del 1998, raccogliendo il 50,8% dei voti in rappresentanza di una coalizione di centrodestra. Successivamente, nel 2003 (elezioni del 25 maggio), \u00e8 stato rieletto, raccogliendo il 56,4% dei voti, sempre in rappresentanza di una coalizione di centrodestra.\nFu sostenuto, in Consiglio provinciale, da una maggioranza costituita da UDC, MpA, Forza Italia, Alleanza Nazionale, Nuovo PSI, Nuova Sicilia e Liberalsocialisti.\nIl mandato amministrativo \u00e8 scaduto nel 2008. Dopo le dimissioni da presidente della provincia, viene inserito tra i candidati alla Camera dei deputati del Popolo delle Libert\u00e0 nella circoscrizione SICILIA 1.\nDall'aprile del 2008 fino ad ottobre 2012, \u00e8 stato Deputato Nazionale del Popolo delle Libert\u00e0.\nNell'ottobre del 2012 viene eletto Deputato all'Assemblea Regionale Siciliana e si \u00e8 dimesso dalla Camera dei Deputati. \nNel marzo 2021 aderisce alla Lega di Matteo Salvini"}
{"id": "136249", "revid": "119584386", "url": "https://it.wikipedia.org/wiki?curid=136249", "title": "Alberta De Simone", "text": "Carriera politica.\nLaureata in Lettere, docente di scuola media superiore, aderisce ai Democratici di Sinistra, di cui \u00e8 stata deputata alla Camera nella XII, XIII e XIV Legislatura.\n\u00c8 stata eletta Presidente della Provincia nel turno elettorale del 2004 (elezioni del 12 e 13 giugno), raccogliendo il 68,1% dei voti in rappresentanza di una coalizione di centrosinistra battendo il candidato di centrodestra Arturo Iannaccone fermo al 31,3%.\n\u00c8 inizialmente sostenuta, in Consiglio provinciale, da una maggioranza costituita da: Margherita, DS, UDEUR, SDI, PRC, Comunisti Italiani, Verdi.\nDall'estate 2006 il PRC stabilir\u00e0 il passaggio all'opposizione, dopo la conferma della sua esclusione dalla giunta amministrativa.\nIl 7 luglio 2008 17 consiglieri appartenenti a I Popolari (in contrasto con la decisione della presidente di affidare due assessorati al Partito Democratico) e al centrodestra hanno firmato le dimissioni, sfiduciando di fatto l'ente provinciale. Le dimissioni sono state revocate dal Consiglio di Stato perch\u00e9 presentavano vizi di forma, ma l'ente provinciale \u00e8 stato comunque commissariato.\nIniziativa legislativa.\nProposte di legge presentate come cofirmatario.\nLegge 6 aprile 2005, n. 49\nG.U. n. 49 del 14 aprile 2005\nLegge 12 giugno 2002, n. 111\nG.U. n. 111 del 15 giugno 2002\nLegge 10 febbraio 2005, n. 24\nG.U. n. 24 del 2 marzo 2005\nLegge 26 luglio 2002, n. 156\nG.U. n. 156 del 29 luglio 2002\nLegge 9 gennaio 2004, n. 4\nG.U. n. 4 del 17 gennaio 2004\nLegge 29 novembre 2004, n. 298\nG.U. n. 298 del 16 dicembre 2004"}
{"id": "136251", "revid": "438678", "url": "https://it.wikipedia.org/wiki?curid=136251", "title": "Giulia Adamo", "text": "Biografia.\nInsegnante e dirigente scolastico, nel 1993 \u00e8 stata assessore alla pubblica istruzione nella giunta comunale di centro sinistra di Marsala, guidata dall'ex arbitro di serie A Salvatore Lombardo, come esponente del Comitato Civico \"per ricostruire Marsala\".\n\u00c8 stata eletta per due volte presidente della Provincia di Trapani nei turni elettorali del 1998 e del 2003 (elezioni del 25 maggio), raccogliendo il 52,7% dei voti in rappresentanza, senza tessere di partito, di un progetto liberale per la rinascita del territorio. Aderisce a Forza Italia due anni pi\u00f9 tardi.\nEra sostenuta, in Consiglio provinciale, da una maggioranza costituita da UDC, Nuova Sicilia, Forza Italia, Nuovo PSI, Alleanza Nazionale, PRI, Patto per la Sicilia.\nIl suo mandato amministrativo sarebbe dovuto scadere nel 2008, ma nel dicembre del 2005 ha rassegnato le proprie dimissioni per concorrere alle elezioni dell'Assemblea Regionale Siciliana nelle liste di Forza Italia. Nel gennaio del 2006 l'agrigentino Benito Infurnari \u00e8 stato nominato commissario, e le nuove elezioni per il presidente della provincia e per il rinnovo del consiglio provinciale si sono tenute l'11 e 12 giugno 2006, che hanno visto la vittoria del candidato di centrodestra Antonio D'Al\u00ec.\nAlle elezioni regionali del 29 maggio 2006 Giulia Adamo ottiene quasi 16.000 voti nel collegio di Trapani nella lista di Forza Italia e viene eletta deputata all'Assemblea regionale siciliana, dove diviene presidente della IV Commissione Ambiente e Territorio. In seguito alle elezioni anticipate del 2008 viene rieletta nel Popolo della Libert\u00e0 con 13.000 voti, dopodich\u00e9, anche a causa della sua mancata nomina ad assessore regionale, si sospende dal suo partito.\nSi avvicina alle posizioni del sottosegretario Gianfranco Miccich\u00e9 nel movimento che intende perseguire una politica di tutela degli interessi del territorio in aperto contrasto con la linea politica di PDL e Lega. Diviene Presidente del Gruppo \"PdL Sicilia\" all'ARS, composto dai finiani e da ex forzisti vicini a Miccich\u00e9. Nel settembre 2010, in seguito allo scioglimento del gruppo \"Sicilia\", non segue Miccich\u00e9 nella costituzione del movimento Grande Sud.\nIl 14 ottobre 2010 aderisce all'Unione di Centro di cui diviene presidente del gruppo all'Ars e coordinatrice per la provincia di Trapani insieme al Sindaco di Castelvetrano Gianni Pompeo.\nNel 2011 diventa presidente regionale dell'UDC.\nIl 21 maggio 2012 viene eletta sindaco di Marsala, dopo aver vinto il ballottaggio contro Salvatore Ombra. Al primo turno aveva ottenuto il 46.15% dei voti (18.065 preferenze) contro il 29,79% di Salvatore Ombra (11.663 preferenze). Al secondo turno ha ottenuto il 65,86% dei voti (21.275 preferenze) contro il 34.14% dei voti (11.027 preferenze) ottenute da Salvatore Ombra.\nIl 22 agosto 2012 si dimette da deputata regionale per incompatibilit\u00e0 con la carica di sindaco. La Giunta Adamo \u00e8 sostenuta da Udc, PD, Lista Crocetta e altri movimenti civici.\nIl 18 settembre 2013 si dimette dall'UDC. In seguito alla condanna in appello e alla interdizione per 18 mesi dai pubblici uffici, \u00e8 sospesa dalla carica di sindaco il 19 luglio 2014, a far data dal 16. La Adamo si \u00e8 poi dimessa il giorno 23.\nProcedimenti giudiziari.\nIl 30 giugno 2006 viene rinviata a giudizio per il reato di concussione per aver esercitato pressioni sulla dirigenza del Convitto per audiofonolesi di Marsala, per la sostituzione del rettore con una persona da lei indicata. Il 26 gennaio 2012 la Corte suprema di cassazione ha annullato la sentenza di assoluzione della Corte d'appello di Palermo, rinviandola nuovamente a giudizio.\nNel 2010 \u00e8 stata condannata dalla Corte dei Conti al pagamento di 385.000 euro per consulenze affidate da presidente della provincia.\nIl 14 gennaio 2014 viene indagata dalla Procura di Palermo per euro di denaro pubblico utilizzati invece a fini personali, nell'ambito delle indagini sui deputati dell'ARS.\nCon sentenza del 16 luglio 2014 la Prima Sezione della Corte d'appello di Palermo condann\u00f2 Giulia Adamo per tentata concussione a 2 anni e 10 mesi di reclusione e all'interdizione dei pubblici uffici per 5 anni. Inoltre in seguito alla condanna in appello \u00e8 stata sospesa dalla carica di sindaco il 19 luglio 2014 per 18 mesi in applicazione alla legge Severino.\nIl 6 maggio 2015 la Corte di Cassazione annulla la condanna a 2 anni e dieci mesi di reclusione inflitta a Giulia Adamo per tentata concussione il 16 luglio 2014. Il 16 novembre 2015 \u00e8 stata assolta dall'accusa di oltraggio a pubblico ufficiale. Il procedimento penale scatur\u00ec in seguito ad una denuncia di un vigile urbano il quale segnal\u00f2 che la Adamo - in concorso con il consigliere comunale Gregorio Saladino - avrebbe in un'occasione assunto nei suoi confronti atteggiamenti minacciosi (anche il consigliere fu assolto). Adamo indagata nell'ambito dell'inchiesta sulle spese all'Ars \u00e8 stata rinviata a giudizio per peculato dal GUP di Palermo Riccardo Ricciardi nel luglio 2016. Nel giugno 2017 la Cassazione conferma il proscioglimento da alcuni episodi di peculato, pertanto la sua posizione giudiziaria \u00e8 da definire circa gli altri episodi di peculato."}
{"id": "136252", "revid": "228587", "url": "https://it.wikipedia.org/wiki?curid=136252", "title": "Rhapsody", "text": "Col termine rhapsody (inglese per rapsodia) ci si pu\u00f2 riferire a:"}
{"id": "136253", "revid": "111433", "url": "https://it.wikipedia.org/wiki?curid=136253", "title": "Forme di fondo", "text": "Le forme di fondo sono conformazioni del letto di un fiume o - pi\u00f9 in generale - di un corso d'acqua che si formano come conseguenza del movimento e della deposizione del materiale solido trasportato dal flusso idrico. Tali forme vengono determinate da vari parametri idrologici del corso d'acqua stesso tra i quali la sua profondit\u00e0, la velocit\u00e0 di scorrimento e il numero di Froude. Il termine inglese, \"ripple\", pu\u00f2 anche essere reso con l'italiano \"increspatura\".\nMeccanismo di formazione.\nQuando un fluido agisce su una superficie coperta da sedimento sciolto, con una velocit\u00e0 tale da esercitare uno stress di taglio maggiore dello stress di taglio critico, si attiva il movimento del sedimento. \nQuesto stress esercita quindi una trazione sul fondo (\"stress trattivo\"); \u00e8 indicato con la lettera greca \u03c4 (tau), ed \u00e8 parte dell'Equazione di Bagnold:\n \"\u03c9=\u03c1gShu=\u03c4\u016b \",\ndove \u03c9 \u00e8 l'energia cinetica totale del sistema, \u03c1 la densit\u00e0 del fluido, g l'accelerazione di gravit\u00e0, S e h definiscono la superficie della sezione misurata, \u016b la velocit\u00e0 media del flusso, \u03c4 come abbiamo detto lo stress trattivo sul fondo e u la velocit\u00e0 misurata (e quindi variabile). Se il flusso \u00e8 debole, allora la trazione non sar\u00e0 tale da erodere il fondale; se, invece, la corrente risulti essere proprio nulla (cio\u00e8 =0), non esister\u00e0 alcun tipo di stress. In questo caso, si parla di flusso in condizioni di quiescenza, e si attua la legge di Stokes, quasi idealizzata:\n\"Una particella lasciata cadere in un fluido viscoso in condizioni di quiescenza, dapprima si muover\u00e0 con moto inizialmente accelerato, per poi, se il suo diametro sia abbastanza piccolo da non formare scie vorticose (\"regime lamellare\"), equilibrare la raggiunta \"velocit\u00e0 di regime\" con la resistenza del mezzo e cadere con moto rettilineo uniforme\".\nMa il flusso, per vari motivi, pu\u00f2 accelerare e far muovere il sedimento per \"sospensione\", \"saltazione\" e \"trascinamento\"; se la corrente diventa pi\u00f9 forte, pu\u00f2 erodere il sedimento, prenderlo in carico e ridepositarlo. Durante la rideposizione si formano quelle che prendono il nome di \"forme di fondo\" che variano di forma e dimensione in funzione del tipo di flusso subito e in funzione della granulometria del sedimento interessato, parametri impostati da M.R.Leeder, nel 1982, che mette appunto in relazione su di un grafico cartesiano i Newton/metro quadro di forza esercitata e la granulometria dei sedimenti.\nIn particolare i ripple sono pi\u00f9 evidenti sui substrati sabbiosi e in genere assenti su quelli argillosi.\nTipologie.\nIn ordine di energia di flusso crescente tendono a formarsi le seguenti forme di fondo:"}
{"id": "136254", "revid": "124514246", "url": "https://it.wikipedia.org/wiki?curid=136254", "title": "David Blatt", "text": "Carriera.\nFrequent\u00f2 la Princeton University dal 1977 al 1981, facendosi apprezzare negli anni del college come buon giocatore di pallacanestro.\nIn seguito, fu professionista in Israele per 11 anni, prima col Maccabi Haifa, poi con l'Elitzur Netanya, l'Hapoel Galil Elyon, l'Hapoel Gerusalemme ed infine l'Hapoel Naharya.\nDopo essersi ritirato dall'agonismo, David Blatt pass\u00f2 alla panchina come assistente del Galyl Elyon, ma subito dopo ne diventa il capoallenatore.\nDal 1996 viene regolarmente chiamato anche per le squadre nazionali israeliane, prima con il settore giovanile poi anche con quello senior.\nNel 2000 avviene la consacrazione: nominato vice di Pini Gershon al Maccabi Tel Aviv, ossia in una delle squadre di basket pi\u00f9 forti al di fuori dell'NBA e per due anni (2001-2003) ne \u00e8 stato perfino head coach.\nNel 2003-04, ritorna ad essere il vice di Gershon e con lui conquista l'Eurolega ai danni della Fortitudo Bologna.\nNel 2004-05 fa la sua prima esperienza fuori da Israele allenando la Dinamo San Pietroburgo, squadra russa.\nPassa quindi alla Benetton Treviso dove vince un campionato nella stagione 2005-06, la Supercoppa Italiana e la Coppa Italia in quella successiva.\nIl 9 giugno 2007 David Blatt lascia la panchina della Benetton Treviso, per allenare l'Efes Pilsen.\nDopo solo un anno in Turchia, si trasferisce alla Dinamo Mosca. Nel gennaio 2010 viene ufficializzato alla guida dell'Aris Salonicco, dove rimane per pochi mesi, prima di far ritorno al Maccabi Tel Aviv.\nIl 20 giugno 2014, dopo aver vinto abbastanza a sorpresa l'Eurolega col Maccabi Tel Aviv, viene nominato allenatore dei Cleveland Cavaliers.\nAl primo anno da allenatore NBA raggiunge le finali con i Cavs, che si laureano campioni della Eastern Conference, per\u00f2 perdendo la serie 4-2 contro i Golden State Warriors. Il 23 gennaio 2016 durante la sua seconda stagione in NBA viene licenziato dai Cavaliers nonostante il primo posto occupato nella Eastern Conference con il record di 30-11.. Fatale e decisiva la sconfitta con 34 punti di scarto contro i Golden State Warriors.\nIl 27 giugno 2018 firma un contratto biennale con l'.\nVita privata.\nNel 2019, tramite un comunicato sul sito dell'Olympiakos di Atene, ha annunciato di essere affetto da una forma primitivamente progressiva di sclerosi multipla (PPMS, \"primary progressive multiple sclerosis\")."}
{"id": "136255", "revid": "767487", "url": "https://it.wikipedia.org/wiki?curid=136255", "title": "Un po' del nostro tempo migliore", "text": "Un po' del nostro tempo migliore, pubblicato nel marzo 1975, \u00e8 il settimo disco dei Pooh.\nIl disco.\nMusicato da Roby Facchinetti e Dodi Battaglia, propone melodie meno orecchiabili e immediate degli album precedenti, segno che i quattro cercano una strada pi\u00f9 impegnata.\nGli arrangiamenti complessi portano ad una strumentazione tipica del rock progressivo, affidata a Roby Facchinetti, che arricchisce il proprio \"angolo tastiere\" con mellotron, clavinet, minimoog, clavicembalo e celesta.\nIl disco, uno dei pi\u00f9 curati del gruppo, \u00e8 considerato da molti fan come l'apice della carriera artistica dei Pooh.\nIn radio passano \"Eleonora mia madre\" (in versione ridotta), brano interpretato da Red e Roby e primo testo scritto da Stefano D'Orazio, e la strumentale \"Mediterraneo\".\nIl disco si apre con lo strumentale \"Preludio\" di sapore classicheggiante, a dimostrazione delle aspirazioni del disco.\n\"Orient Express\" \u00e8 frutto dei continui viaggi in giro per il mondo del paroliere Valerio Negrini, \"Il tempo, una donna, la citt\u00e0\" \u00e8 il pezzo pi\u00f9 corposo del disco, una canzone di oltre dieci minuti. Racconta la lunga avventura di un sogno ed \u00e8 suddiviso in pi\u00f9 segmenti musicali, cantati a turno da Roby, Dodi e Red, per lasciar poi spazio a una coda orchestrale (il brano \u00e8 stato riproposto a seguito della grande richiesta dei fans nei tour Dove comincia il sole e Opera seconda, poich\u00e9 non era mai stato pi\u00f9 eseguito dal vivo dal 1975).\nCon la pubblicazione di questo disco cominciano i dissapori col produttore Giancarlo Lucariello, che vorrebbe imporre ai Pooh uno stile a loro giudizio troppo tradizionalista e lontano da quel pop contaminato che li avrebbe caratterizzati negli anni a venire.\nLa prima stampa in vinile ha busta interna beige con angoli smussati.\nTracce.\nLATO A\nLATO B"}
{"id": "136256", "revid": "767487", "url": "https://it.wikipedia.org/wiki?curid=136256", "title": "Forse ancora poesia", "text": "Forse ancora poesia \u00e8 l'ottavo album del gruppo italiano dei Pooh, pubblicato nel 1975 dalla casa discografica CBS.\nIl disco.\nEsce nel mese di ottobre 1975, poco pi\u00f9 di sei mesi di distanza dall'album precedente Un po' del nostro tempo migliore, nel tentativo di compensare le deludenti vendite di quest'ultimo. Si otterr\u00e0 per\u00f2 il risultato contrario, dato che il nuovo album vender\u00e0 poco pi\u00f9 della raccolta \"1971-1974\" (la quale, come di consueto nei mercati di allora, come antologia non aveva spopolato dal punto di vista commerciale).\nLa mancanza di un risultato commerciale soddisfacente acuisce cos\u00ec la discordia fra i Pooh e il produttore Giancarlo Lucariello.\nSi tratta dell'unico album dei Pooh in cui ad ogni canzone compare la voce di Dodi, mentre manca l'apporto solistico di Red.\nGli arrangiamenti restano il pi\u00f9 delle volte essenziali, spesso accompagnati da chitarra e pianoforte.\nIl gruppo vuole infatti ridimensionare la presenza dell'orchestra, soprattutto dopo i primi spettacoli effettuati con luci, effetti tecnici e migliaia di fans.\nI Pooh vogliono farsi apprezzare come musicisti e percorrere strade nuove.\nGiancarlo Lucariello, nella sua veste di produttore artistico, vede invece il successo del gruppo nelle sonorit\u00e0 soffuse di archi e fiati. Fino ad un certo punto, i Pooh riescono nel loro intento dato che, forse per la fretta, una mezza dozzina di pezzi resta del tutto o in buona parte priva di arrangiamenti orchestrali. I pezzi pi\u00f9 famosi dell'album, al contrario, vengono letteralmente immersi nelle sonorit\u00e0 classicheggianti dell'orchestra di Gianfranco Monaldi, come all'epoca dell'album \"Alessandra\".\n\u00c8 dunque un disco che risente di alcuni compromessi: ad esempio, Roby e Valerio rinunciano a pubblicare alcune canzoni (fra le quali \"Linda\", che diventer\u00e0 il singolo di lancio dell'LP successivo).\n\"Wild track\" viene cantata in inglese, col suo stile country \u00e8 una delle innovazioni maggiori nel disco, ed \u00e8 anche l'unico brano che i Pooh non abbiano direttamente concepito in lingua italiana.\nPer promuovere il disco esce il singolo \"Ninna nanna/\u00c8 bello riaverti\" con quest'ultimo pezzo non pubblicato nell'album, che per\u00f2 resta solo alle soglie della \"hit parade\". Fra i pi\u00f9 famosi pezzi del disco si possono ricordare \"Cara bellissima\", in origine prevista per essere il secondo singolo estratto dall'album e \"Un posto sulla strada\", un brano che Roby Facchinetti ha spesso utilizzato per scaldare la voce prima dei concerti.\nDi particolare interesse anche i due pezzi strumentali, \"Quinta stagione\" e \"Forse ancora poesia\".\n\"Corri corri\" narra la storia di un futuro padre in viaggio per raggiungere frettolosamente la compagna nel momento del parto ed infatti nel 1975 Dodi ha avuto la figlia Sara. Nel brano \"Rock 'n' roll\" canta anche Valerio Negrini.\nLa prima stampa del vinile ha busta interna verde con angoli smussati."}
