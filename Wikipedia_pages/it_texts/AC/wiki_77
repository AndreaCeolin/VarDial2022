{"id": "129370", "revid": "1543377", "url": "https://it.wikipedia.org/wiki?curid=129370", "title": "Massimiano", "text": "Stabil\u00ec la propria capitale a Milano, ma pass\u00f2 gran parte del proprio tempo impegnato in campagne militari. Nell'estate avanzata del 285 soppresse la ribellione dei Bagaudi in Gallia; tra il 285 e il 288 combatt\u00e9 contro le trib\u00f9 dei Germani lungo la frontiera del Reno; insieme a Diocleziano fece terra bruciata in profondit\u00e0 nel territorio degli Alemanni nel 288, diminuendo per qualche tempo il timore di un'invasione di Germani nelle province renane. L'uomo che aveva incaricato di controllare la Manica, Carausio, si ribell\u00f2 nel 286, causando la secessione della Britannia romana e della Gallia dall'Impero. Massimiano non riusc\u00ec a sconfiggere Carausio, in quanto la sua flotta d'invasione fu distrutta dalle tempeste nel 289 o 290.\nIl vice-imperatore di Massimiano, il cesare Costanzo, inizi\u00f2 una campagna contro Alletto, successore di Carausio, mentre Massimiano era impegnato a presidiare la frontiera renana. La ribellione di Alletto ebbe fine nel 296, e Massimiano si mosse a sud, a combattere i pirati Mauri in Iberia e le incursioni dei Berberi in Mauretania. Alla fine di queste campagne, nel 298, part\u00ec per l'Italia, dove visse in agiatezza fino al 305. Su richiesta di Diocleziano, Massimiano abdic\u00f2 assieme al collega il 1\u00ba maggio 305, cedendo il titolo di augusto a Costanzo e ritirandosi in Italia meridionale.\nVerso la fine del 306 Massimiano riprese il titolo di augusto e aiut\u00f2 la ribellione di suo figlio Massenzio in Italia. Nell'aprile 308 tent\u00f2 di deporre il proprio figlio ma, avendo fallito, si rifugi\u00f2 alla corte del successore di Costanzo, il figlio Costantino, a Treviri. Al concilio di Carnunto del novembre 308, Diocleziano e il suo successore Galerio obbligarono Massimiano a rinunciare alle sue pretese al trono ma, all'inizio del 310, questi cerc\u00f2 di sottrarre il titolo imperiale a Costantino, che si trovava impegnato in una campagna sul Reno; Massimiano riscosse l'appoggio di pochi e fu catturato da Costantino a Marsiglia; qui si suicid\u00f2 nell'estate di quell'anno per ordine di Costantino.\nDurante la guerra tra Costantino e Massenzio, l'immagine di Massimiano fu rimossa dai luoghi pubblici, ma, dopo la vittoria di Costantino sul rivale, Massimiano fu riabilitato e divinizzato.\nBiografia.\nOrigini e carriera militare.\nMassimiano nacque nei pressi di Sirmio (ora Sremska Mitrovica, Serbia), nella provincia di Pannonia, intorno al 250, da una famiglia di bottegai. Le fonti contengono vaghe allusioni all'Illirico come sua terra natale, alle sue virt\u00f9 pannoniche, e alla sua dura educazione lungo la frontiera del Danubio tormentata dalla guerra. Massimiano entr\u00f2 nell'esercito, servendo con Diocleziano sotto gli imperatori Aureliano (270\u2013275) e Probo (276\u2013282). Prese parte probabilmente alla campagna mesopotamica di Caro nel 283, partecipando all'acclamazione a imperatore di Diocleziano il 20 novembre 284 a Nicomedia. La rapida nomina di Massimiano a cesare di Diocleziano \u00e8 stata interpretata dallo scrittore Stephen Williams e dallo storico Timothy Barnes come il segno di un accordo di lunga data tra i due uomini, che avrebbero deciso in anticipo i rispettivi ruoli, e del sostegno di Massimiano a Diocleziano durante la campagna contro Carino (283\u2013285), ma non ci sono prove dirette di questa interpretazione.\nDotato di grande energia, di carattere aggressivo e di una scarsa inclinazione alla ribellione, Massimiano era un ottimo candidato al ruolo di collega di Diocleziano. Lo storico del IV secolo Aurelio Vittore descrisse Massimiano come \u00abun collega di leale amicizia, anche se alquanto borioso, e di grandi talenti militari\u00bb. Malgrado le sue qualit\u00e0, Massimiano non aveva ricevuto un'educazione e preferiva comunque l'azione al ragionamento. Il panegirista del 289, dopo aver comparato le sue azioni alle vittorie di Scipione Africano su Annibale durante la seconda guerra punica, insinu\u00f2 che Massimiano non li avesse mai sentiti nominare. Le sue aspirazioni erano esclusivamente militari, in modo da lasciare la politica nelle mani di Diocleziano. Il retore cristiano Lattanzio suggerisce che Massimiano condividesse in linea di massima gli atteggiamenti di Diocleziano, ma che fosse meno puritano nei suoi gusti, e che abbia in diverse occasioni approfittato dei vantaggi della sua posizione. Lattanzio accus\u00f2 Massimiano di aver deflorato figlie di senatori e di viaggiare con giovani vergini per soddisfare la sua lussuria senza fine, ma la credibilit\u00e0 dello scrittore cristiano \u00e8 inficiata dalla sua ostilit\u00e0 verso i pagani.\nMassimiano ebbe due figli dalla moglie siriana Eutropia, Massenzio e Fausta, dei quali le fonti antiche non forniscono le date di nascita. Secondo le stime moderne, Massenzio sarebbe nato tra il 277 e il 287, mentre Fausta \u00e8 generalmente fatta nascere attorno al 298. Teodora, moglie di Costanzo Cloro, \u00e8 spesso detta figliastra di Massimiano dalle fonti antiche, tanto che Otto Seeck ed Ernest Stein affermano che sia nata da un precedente matrimonio di Eutropia con Afranio Annibaliano; Barnes critica questa ricostruzione, affermando che tutte le fonti che parlano di una \"figliastra\" derivano da una stessa fonte storica parzialmente inaffidabile, la \"Historia Augusta\", mentre le fonti pi\u00f9 affidabili fanno di Teodora la figlia naturale di Massimiano. Barnes conclude che Teodora nacque non pi\u00f9 tardi del 275 circa da una precedente moglie di Massimiano, sconosciuta.\nMassimiano Cesare.\nA Mediolanum nel luglio 285 Diocleziano promosse Massimiano al rango di cesare \"sine tribunicia potestate,\" attribuendogli ampi poteri militari (divenne subordinato solo allo stesso Diocleziano) e designandolo di fatto anche suo successore. I motivi di questa scelta sono complessi. Quasi ogni provincia dell'impero era luogo di un conflitto, dalla Gallia alla Siria, dall'Egitto al basso Danubio; Diocleziano aveva dunque bisogno di un aiutante per gestire tutti questi impegni, e, secondo alcune interpretazioni, si rese conto di essere un generale mediocre e di aver bisogno di un uomo come Massimiano che si occupasse degli aspetti militari. Inoltre Diocleziano non aveva figli maschi, ma solo una figlia, Valeria, che non gli poteva succedere; doveva dunque cercare un co-imperatore al di fuori della propria famiglia di cui si potesse fidare. Esiste un dibattito sulla possibilit\u00e0 o meno che Diocleziano abbia adottato Massimiano, come gi\u00e0 avevano fatto altri imperatori senza eredi prima di lui, ma quel che \u00e8 certo \u00e8 che Massimiano assunse il \"nomen\" di Diocleziano, \"Valerius\".\nInoltre Diocleziano sapeva che regnare da solo era pericoloso e che esistevano precedenti per un governo a due. Ad esempio, malgrado le loro capacit\u00e0 militari, i due imperatori assoluti Aureliano e Probo erano stati facilmente deposti, mentre l'imperatore Caro e i suoi due figli avevano regnato assieme efficacemente, sebbene non a lungo. Se gi\u00e0 Augusto (27 a.C.\u201314 d.C.) aveva condiviso alcuni suoi poteri con dei colleghi, dall'epoca di Marco Aurelio (161\u2013180) esisteva la posizione di co-imperatore.\nIl governo a due ebbe evidentemente successo. Intorno al 287 la relazione tra i due sovrani fu ri-definita in termini religiosi, con Diocleziano che assunse l'appellativo \"Iovius\" e Massimiano quello di \"Herculius\"; si trattava di titoli pregni di simbolismo, secondo i quali Diocleziano-Giove aveva il ruolo dominante di pianificare e comandare, mentre Massimiano-Ercole aveva il ruolo eroico di portare a termine le imprese assegnategli. Malgrado il simbolismo, per\u00f2, i due imperatori non erano \"divinit\u00e0\" secondo la tradizione del culto imperiale, sebbene nei panegirici fossero talvolta presentati in questo modo, ma piuttosto strumenti degli d\u00e8i, pronti a far rispettare la volont\u00e0 divina sulla Terra. Alla fine dei riti, Massimiano assunse il controllo della parte occidentale dell'impero e si rec\u00f2 in Gallia a combattere i ribelli Bagaudi, mentre Diocleziano torn\u00f2 in Oriente.\nContro i Bagaudi e i Germani.\nI Bagaudi sono figure oscure, che sono trattate di passaggio alle fonti antiche, nelle quali compaiono per la prima volta con la rivolta del 285. Lo storico del IV secolo Eutropio li descrive come una popolazione rurale sotto la guida di Armando ed Eliano, mentre Sesto Aurelio Vittore li definisce dei banditi. Secondo un'interpretazione, si trattava di qualcosa di pi\u00f9 di semplici contadini, e cercavano o un'autonomia politica della Gallia o la restaurazione del recentemente deposto imperatore Caro, il quale era nativo della Gallia Narbonense; in quest'ultimo caso sarebbero delle truppe imperiali disertrici, non briganti. Sebbene male equipaggiati, addestrati e guidati \u2013 un avversario facile per le legioni romane \u2013 nondimeno Diocleziano li ritenne tanto pericolosi da richiedere un imperatore a combatterli.\nMassimiano mosse in Gallia, ingaggiando i Bagaudi nell'estate avanzata del 285, fu in quei giorni che ordin\u00f2 l'uccisione di San Donnino. I particolari della campagna sono sparsi e non forniscono alcun dettaglio tattico: le fonti storiche sono interessate solo alle virt\u00f9 e alle vittorie di Massimiano. Nel panegirico a lui dedicato nel 289 si afferma che i ribelli furono sconfitti sia con la durezza che con l'indulgenza. Poich\u00e9 si trattava di una campagna contro cittadini dell'impero stesso, non fu celebrata con titoli o trionfi; e infatti il panegirista di Massimiano afferma \u00abtratto rapidamente questo episodio, in quanto vedo che nella tua magnanimit\u00e0 preferiresti piuttosto dimenticare questa vittoria che celebrarla\u00bb. Entro la fine dell'anno, la rivolta era stata quasi del tutto sedata, e Massimiano spost\u00f2 il grosso delle sue truppe sulla frontiera del Reno, proclamando un periodo di stabilit\u00e0.\nMassimiano non sed\u00f2 la rivolta dei Bagaudi abbastanza velocemente da evitare la reazione dei Germani. Nell'autunno del 285 due eserciti barbarici, uno di Burgundi e Alemanni, l'altro di \"Chaibones\" ed Eruli, forzarono il \"limes\" renano ed entrarono in Gallia; il primo esercito mor\u00ec di fame e malattia, mentre Massimiano intercett\u00f2 e sconfisse il secondo. Il cesare stabil\u00ec poi un quartier generale sul Reno in previsione di future campagne, o a \"Moguntiacum\" (Magonza), o ad \"Augusta Treverorum\" (Treviri), o a \"Colonia Agrippina\" (Colonia, tutte e tre nella moderna Germania).\nRivolta di Carausio.\nSebbene gran parte della Gallia fosse pacificata, le regioni che davano sulla Manica erano ancora affette dalla pirateria dei Franchi e dei Sassoni. Gli imperatori Probo e Carino avevano iniziato a fortificare la Costa sassone, ma molto rimaneva ancora da fare; ad esempio, non c'\u00e8 prova archeologica di basi navali a Dover e a Boulogne nel periodo 270-285. Per risolvere il problema della pirateria, Massimiano nomin\u00f2 Carausio, un menapio della Germania inferiore (Paesi Bassi sud-occidentali), al comando della flotta della Manica. Carausio si comport\u00f2 molto bene: per la fine del 285 riusciva a catturare navi pirata in grandi numeri.\nMassimiano venne presto a sapere che Carausio attendeva che i pirati terminassero i loro saccheggi prima di attaccarli e che il loro bottino finiva poi nelle tasche di Carausio invece di tornare alla popolazione o nelle casse imperiali; ordin\u00f2 allora che fosse arrestato e giustiziato, causandone la fuga in Britannia Il sostegno a Carausio tra i Britanni era forte, e almeno due legioni stanziate sull'isola, la II \"Augusta\" e la XX \"Valeria Victrix\", passarono dalla sua parte, come fece pure, al completo o in parte, una legione acquartierata vicino a Boulogne (probabilmente la XXX \"Ulpia Victrix\"). Carausio elimin\u00f2 rapidamente i pochi lealisti rimasti nel suo esercito e si proclam\u00f2 augusto. Massimiano pot\u00e9 fare poco per combattere la rivolta. La sua flotta era controllata da Carausio, mentre lui era impegnato a controllare gli Eruli e i Franchi. Nel frattempo Carausio rafforz\u00f2 la propria posizione ingrandendo la flotta, arruolando mercenari franchi e pagando bene le proprie truppe; entro l'autunno del 286 la Britannia, la Gallia nord-occidentale e l'intera Manica erano sotto il suo controllo. Carausio si dichiar\u00f2 alla testa di uno stato britannico indipendente, l'\"Imperium Britanniarum\", e coni\u00f2 monete di purezza nettamente superiore a quelle di Massimiano e Diocleziano, guadagnandosi il sostegno dei mercanti britannici e gallici. Persino le truppe di Massimiano erano vulnerabili all'influenza e alla ricchezza di Carausio.\nMassimiano Augusto.\nSpronato dalla crisi con Carausio, il 1\u00ba aprile 286 Massimiano assunse il titolo di augusto; in questo modo era allo stesso livello del ribelle, in modo che lo scontro fosse tra due Augusti invece che tra un Cesare e un Augusto, e, nella propaganda imperiale, Massimiano fu proclamato fratello di Diocleziano, suo eguale in autorit\u00e0 e prestigio. Diocleziano probabilmente non era presente alla nomina di Massimiano, e questo ha fatto dire ad alcuni studiosi che Massimiano abbia usurpato un titolo solo successivamente riconosciuto da Diocleziano allo scopo di evitare una guerra civile, ma questa ipotesi non ha raccolto molto sostegno ed \u00e8 stata recentemente confutata; malgrado la distanza fisica tra i due imperatori, Diocleziano si fidava di Massimiano tanto da concedergli i poteri imperiale, mentre Massimiano rispettava Diocleziano tanto da agire secondo le sue volont\u00e0.\nIl doppio governo non port\u00f2 ad una divisione formale dell'impero; sebbene vi fossero delle separazioni \u2013 ciascun imperatore aveva la propria corte, il proprio esercito e la propria residenza ufficiale \u2013 queste furono dovute a questioni pratiche, non di sostanza, tanto che la propaganda imperiale, a partire dal 287 in poi, insiste sulla Roma unica e indivisibile, un \"patrimonium indivisum\". Cos\u00ec parla il panegirista del 289 rivolgendosi a Massimiano: \u00abCos\u00ec questo impero \u00e8 un possesso comune a voi due, senza alcuna discordia, n\u00e9 sopporteremmo una qualunque disputa tra voi, ma semplicemente reggete lo stato in misura uguale, come una volta facevano i due Eraclidi, re di Sparta\u00bb. Sia le decisioni di valore legale che le celebrazioni imperiali avvenivano in nome di entrambi i sovrani; le stesse monete erano coniate in entrambe le parti dell'impero. Diocleziano eman\u00f2 talvolta alcune disposizioni per la provincia d'Africa, dipendente da Massimiano, il quale a sua volta potrebbe aver fatto lo stesso per il territorio del collega.\nCampagne contro le trib\u00f9 renane.\nMassimiano comprese di non poter sconfiggere immediatamente Carausio e decise allora di impegnarsi contro le trib\u00f9 renane, le quali costituivano probabilmente un pericolo maggiore per la pace della Gallia di quanto non fosse Carausio e, al contempo, erano sostenitori dell'usurpatore britannico. Sebbene lungo il Reno vivessero molti nemici dell'impero, questi erano pi\u00f9 spesso in lotta fra loro che contro i Romani. Poche sono le testimonianze che permettono di datare le campagne di Massimiano, sul Reno oltre al fatto che durarono dal 285 al 288. Mentre stava ricevendo i fasci di console (1\u00ba gennaio 287), Massimiano fu raggiunto dalla notizia di un attacco di barbari; rimossa la toga e indossata la corazza, marci\u00f2 contro il nemico e pi\u00f9 tardi quello stesso anno, sebbene non lo avesse completamente disperso, celebr\u00f2 una vittoria in Gallia. Ritenendo che le trib\u00f9 dei Burgundi e degli Alemanni stanziate nella regione della Mosella-Vosgi costituissero la maggiore minaccia, decise di affrontarle per primo; durante la campagna fece terra bruciata distruggendo le loro terre e riducendoli di numero per fame e malattie. Successivamente si mosse contro i pi\u00f9 deboli Eruli e \"Chaibones\", che mise in un angolo e sconfisse in una singola battaglia, cui partecip\u00f2 personalmente, cavalcando lungo lo schieramento finch\u00e9 la linea germanica ruppe e le forze romane inseguirono e dispersero gli eserciti tribali nemici. Con i suoi nemici indeboliti dalla fame, Massimiano lanci\u00f2 una grande invasione al di l\u00e0 del Reno. Mossosi in profondit\u00e0 nelle territorio germanico, port\u00f2 la distruzione in casa del nemico, dimostrando la superiorit\u00e0 delle armi romane. Entro l'inverno del 287 aveva guadagnato l'iniziativa e le terre del Reno erano libere dai Germani; il panegirista di Massimiano giunse a dire che \u00abtutto ci\u00f2 che vedo oltre il Reno \u00e8 romano\u00bb.\nLa primavera successiva, mentre Massimiano si preparava ad affrontare Carausio, Diocleziano torn\u00f2 dall'oriente; i due imperatori si incontrarono in un luogo e in una data sconosciuti, e probabilmente si misero d'accordo per mettere in atto congiuntamente una campagna contro gli Alemanni e una spedizione navale contro Carausio. Pi\u00f9 tardi, quello stesso anno, Massimiano condusse un'invasione a sorpresa degli \"Agri decumates\" \u2013 la regione tra l'alto Reno e l'alto Danubio, posta all'interno del territorio degli Alemanni \u2013 mentre Diocleziano invase la Germania attraverso la Rezia; entrambi bruciarono le messi e le riserve di cibo nemiche, distruggendo i mezzi di sostentamento dei Germani, e inglobarono vaste porzioni di territorio all'impero, cosa che permise a Massimiano di continuare la sua ricostruzione senza ulteriori disturbi. Dopo la guerra si ricostruirono le citt\u00e0 sul Reno, creando delle teste di ponte sulla sponda orientale in posti come a Magonza e Colonia e fondando una frontiera con forti, strade e paesi fortificati; una strada militare passava da \"Tornacum\" (Tournai, Belgio), \"Bavacum\" (Bavay, Francia), \"Atuatuca Tungrorum\" (Tongeren, Belgio), Mosae Trajectum (Maastricht, Paesi Bassi), e la citt\u00e0 di Colonia.\nAll'inizio del 288 Massimiano incaric\u00f2 il proprio prefetto del pretorio, Flavio Costanzo (Costanzo Cloro), di condurre una campagna contro gli alleati franchi di Carausio, i quali controllavano gli estuari del Reno, impedendo attacchi via mare a Carausio. Costanzo si mosse verso nord attraverso il loro territorio, causando panico, e raggiunse il Mare del Nord. I Franchi chiesero la pace e con l'accordo conseguente Massimiano rimise al potere il deposto re franco Gennobaude. Quest'ultimo divenne il vassallo di Massimiano e, con i capi tribali franchi che giurarono lealt\u00e0 a Gennobaude, i Romani si assicurarono il dominio della regione. Massimiano permise che Frisi, Franchi Sali, Camavi e altre trib\u00f9 si insediassero in una striscia di territorio romano, o tra i fiumi Reno e Waal e da \"Noviomagus\" (Nimega, Paesi Bassi) a \"Traiectum\" (Utrecht, Paesi Bassi) o nei pressi di Treviri. Queste trib\u00f9, cui fu permesso di insediarsi in cambio del riconoscimento del dominio romano, da una parte fornivano una fonte immediatamente disponibile per l'arruolamento di truppe, dall'altra impedivano lo stanziamento nella regione delle popolazioni franche, formando una sorta di cuscinetto lungo la frontiera e permettendo a Massimiano di ridurre le guarnigioni impegnate.\nNascita della tetrarchia e fine dell'Impero di Carausio.\nPer il 289 Massimiano organizz\u00f2 un'invasione della Britannia romana controllata da Carausio, che per\u00f2 fall\u00ec, per motivi non chiari; il panegirista del 289 mostra ottimismo per l'impresa, mentre quello del 291 ne fa menzione. Il panegirista di Costanzo Cloro suggerisce che la sua flotta and\u00f2 persa a causa di una tempesta, ma \u00e8 possibile che questa versione sia stata elaborata per ridurre l'imbarazzo di una sconfitta. Diocleziano pose fine alla sua visita delle province orientali poco dopo, forse dopo essere venuto a conoscenza del fallimento di Massimiano, e torn\u00f2 in Occidente rapidamente, raggiungendo Emesa il 10 maggio 290, e Sirmio, sul Danubio, il 1\u00ba luglio. Diocleziano incontr\u00f2 Massimiano a Milano o nel dicembre 290 o nel gennaio 291. Folle si adunarono per assistere alla discesa dei sovrani in citt\u00e0, e gli imperatori dedicarono molto tempo alle apparizioni in pubblico; alcuni storici hanno supposto che le cerimonie fossero organizzate per dimostrare il sostegno di Diocleziano al collega in difficolt\u00e0. I sovrani discussero segretamente di politica e guerra, e in questa occasione potrebbero aver discusso la possibilit\u00e0 di allargare il collegio imperiale fino a includere quattro imperatori (la tetrarchia). Nel frattempo una delegazione del Senato romano incontr\u00f2 gli imperatori, rinnovando un rapporto molto saltuario con i sovrani. Gli imperatori non si incontrarono pi\u00f9 fino al 303.\nA seguito dell'invasione fallita del 289, Massimiano dovette concedere controvoglia una tregua a Carausio. L'imperatore toller\u00f2 il dominio di Carausio sulla Britannia romana e sul continente, ma si rifiut\u00f2 di riconoscere ufficialmente lo stato secessionista; Carausio, da parte sua, si accontent\u00f2 dei suoi territori della Gallia costiera. Diocleziano, al contrario, non tollerava un tale affronto al suo ruolo; dovendo far fronte alla secessione di Carausio e ad altri problemi ai confini egiziani, siriani e danubiani, si convinse che due imperatori non erano sufficienti a gestire l'impero. Il 1\u00ba marzo 293, a \"Mediolanum\", Massimiano nomin\u00f2 Costanzo proprio cesare, una sorta di vice-imperatore per la parte occidentale dell'impero; Lo stesso giorno, o un mese dopo, Diocleziano fece lo stesso con Galerio: era nata la tetrarchia, il \"governo a quattro. A Costanzo\u00a0\u2013 cui era stata fatta sposare la figlia di Massimiano, Teodora \u2013 fu fatto capire che avrebbe dovuto avere successo l\u00ec dove Massimiano aveva fallito: sconfiggere Carausio.\nCostanzo svolse il proprio compito velocemente ed efficientemente, ed entro il 293 espulse le forze di Carausio dalla Gallia settentrionale; quello stesso anno il sovrano ribelle fu assassinato e sostituito dal suo tesoriere Alletto. Costanzo marci\u00f2 su per la costa fino agli estuari del Reno e dello Sheldt, dove riport\u00f2 una vittoria sugli alleati franchi di Carausio e assunse il titolo di \"Germanicus maximus\"; il suo successivo obiettivo era la Britannia, e quindi pass\u00f2 gli anni successivi a costruire una flotta d'invasione. Massimiano, che si trovava ancora in Italia dopo la nomina di Costanzo, fu soddisfatto dei piani di invasione e nell'estate del 296 torn\u00f2 in Gallia, dove controll\u00f2 le frontiere renane difendendole dagli alleati franchi di Carausio mentre Costanzo lanci\u00f2 l'invasione della Britannia. Alletto fu sconfitto e ucciso in battaglia dal prefetto del pretorio di Costanzo, Giulio Asclepiodoto; Costanzo sbarc\u00f2 nei pressi di \"Dubris\" (Dover) e marci\u00f2 su \"Londinium\" (Londra), dove fu accolto come un liberatore dalla popolazione.\nCampagne in Africa settentrionale.\nCol ritorno vittorioso di Costanzo, Massimiano fu in grado di concentrarsi sul conflitto in Mauretania, in Africa nord-occidentale. Con l'indebolimento dell'autorit\u00e0 romana durante il III secolo, le trib\u00f9 di nomadi Berberi avevano iniziato a razziare gli insediamenti nella zona con conseguenze sempre pi\u00f9 gravi. Nel 289, il governatore della \"Mauretania Caesariensis\" (corrispondente alla moderna Algeria) guadagn\u00f2 un po' di respiro opponendo un piccolo esercito ai Bavari e ai Quinquegentiani, ma i razziatori tornarono presto all'attacco. Nel 296 Massimiano raccolse un esercito con le coorti pretoriane, con legionari di Aquileia, egiziani e danubiani, con ausiliari galli e germani e con reclute della Tracia; avanz\u00f2 poi attraverso la penisola iberica nell'autunno di quell'anno. Probabilmente difese la regione contro le incursioni dei Mauri, prima di attraversare lo stretto di Gibilterra ed entrare in Mauretania Tingitana (il moderno Marocco), che protesse dai pirati franchi.\nEntro il marzo del 297, Massimiano diede inizio ad una sanguinosa offensiva contro i Berberi. La campagna fu lunga, e Massimiano spese l'inverno del 297\u2013298 a riposarsi a Cartagine prima di riprendere l'offensiva. Non contento di averli ricacciati nelle loro terre d'origine tra le montagne dell'Atlante, da dove avrebbero potuto proseguire gli attacchi, Massimiano si avventur\u00f2 in profondit\u00e0 nel territorio berbero. Malgrado il terreno sfavorevole e l'abilit\u00e0 dei Berberi di mettere in atto tattiche di guerriglia, Massimiano non cedette la presa: cercando, probabilmente, di infliggere quanto pi\u00f9 danno possibile a scopo punitivo, devast\u00f2 delle terre ritenute sicure, uccise quanti pi\u00f9 nemici possibile e respinse i restanti nel Sahara. La campagna ebbe la sua conclusione nella primavera del 298; il 10 marzo Massimiano fece il proprio ingresso trionfale a Cartagine. Furono eseguite delle iscrizioni a dimostrare la gratitudine delle popolazioni a Massimiano: come gi\u00e0 Costanzo al suo ingresso a Londra, Massimiano vi \u00e8 chiamato \"redditor lucis aeternae\" (\"restitutore della luce eterna\"). L'imperatore torn\u00f2 in Italia nel 299, per celebrare un altro trionfo a Roma, nella primavera di quell'anno.\nVita tra gli agi e ritiro.\nDopo la campagna in Mauretania, Massimiano torn\u00f2 in Italia settentrionale, vivendo una vita tra gli agi nei palazzi imperiali di \"Mediolanum\" e Aquileia, e lasciando la cura degli affari militari a Costanzo. Massimiano si dimostr\u00f2 molto pi\u00f9 aggressivo nei suoi rapporti con il Senato romano di quanto non fosse Costanzo, e Lattanzio sostiene che terrorizzava i senatori, fino al punto di accusarne falsamente e poi metterne a morte molti, tra cui il \"praefectus urbi\" di Roma nel 301/302. Al contrario Costanzo tenne buone relazioni con l'aristocrazia senatoriale e pass\u00f2 il proprio tempo a difendere attivamente l'impero: nel 300 o 301 e poi nel 302 combatt\u00e9 i Franchi, mentre Massimiano si riposava in Italia, e poi continu\u00f2 le campagne contro le trib\u00f9 germaniche nell'alto Reno.\nMassimiano fu distratto dal suo riposo solo nel 303, in occasione dei \"vicennalia\" (ventennale di regno) di Diocleziano, celebrati a Roma, occasione in cui ai due augusti fu innalzato un arco trionfale, l\"'Arcus Novus\". Alcuni indizi suggeriscono che in questa occasione Diocleziano strapp\u00f2 a Massimiano l'impegno di cedere insieme il potere e di passare i loro titoli di augusti ai cesari Costanzo e Galerio; \u00e8 probabile che Massenzio, figlio di Massimiano che risiedeva a Roma, e Costantino, figlio di Costanzo che era stato educato a Nicomedia presso la corte di Diocleziano, sarebbero allora divenuti i nuovi cesari. Mentre Massimiano potrebbe non aver desiderato ritirarsi, Diocleziano aveva ancora il controllo della situazione e vi fu scarsa resistenza. Prima del ritiro, Massimiano avrebbe avuto un ultimo momento di gloria con la celebrazione dei Giochi secolari, nel 304.\nIl 1\u00ba maggio 305, in cerimonie separate a \"Mediolanum\" e Nicomedia, Diocleziano e Massimiano lasciarono il potere contemporaneamente; la successione, per\u00f2, non and\u00f2 esattamente come Massimiano aveva sperato, in quanto, forse per l'influenza di Galerio, i nuovi cesari furono Severo e Massimino, con l'esclusione dunque di Massenzio. Entrambi i nuovi cesari avevano delle lunghe carriere militari ed erano vicini a Galerio: Massimino era suo nipote e Severo un suo vecchio collega nell'esercito. Massimiano rimase subito contrariato dalla nuova tetrarchia, che vide Galerio assumere la posizione dominante gi\u00e0 ricoperta da Diocleziano; sebbene Massimiano avesse diretto la cerimonia che aveva proclamato cesare Severo, in due anni l'augusto ritirato era divenuto talmente insoddisfatto da sostenere la ribellione del figlio Massenzio contro il nuovo regime. Diocleziano si ritir\u00f2 nel suo nuovo palazzo costruito vicino a Salona, nella sua terra natale, la Dalmazia; Massimiano scelse invece delle ville in Campania o Lucania, dove visse una vita di agi e lussi. Sebbene lontani dai centri politici dell'impero, Diocleziano e Massimiano rimasero in contatto regolare tra loro.\nRibellione di Massenzio.\nDopo la morte di Costanzo, avvenuta il 25 luglio 306 a \"Eburacum\" in Britannia, suo figlio Costantino fu acclamato augusto dalle proprie truppe; Galerio fu insoddisfatto da questo atto, e offr\u00ec invece al figlio del suo collega deceduto il titolo di cesare, che Costantino accett\u00f2, con Severo che successe a Costanzo. Massenzio, geloso del potere ottenuto da Costantino, persuase una coorte della guardia imperiale a proclamarlo imperatore (28 ottobre 306); ritenendo insicuro regnare da solo, Massenzio invi\u00f2 al padre delle vesti imperiali e lo salut\u00f2 come \"Augusto per la seconda volta\", offrendogli un governo teoricamente alla pari ma in realt\u00e0 un ruolo con meno poteri e di rango inferiore. Galerio si rifiut\u00f2 di riconoscere Massenzio e invi\u00f2 a Roma Severo con un esercito, allo scopo di deporlo. Poich\u00e9, per\u00f2, gran parte dei soldati di Severo avevano servito sotto Massimiano, dopo aver accettato denaro da Massenzio disertarono in massa Severo. L'augusto fugg\u00ec a Ravenna, dove fu assediato da Massimiano. La citt\u00e0 era molto ben fortificata, cosicch\u00e9 Massimiano offr\u00ec delle condizioni per la resa che Severo accett\u00f2: fu preso da Massimiano e portato sotto scorta in una villa pubblica nella parte meridionale di Roma, dove fu tenuto come ostaggio. Nell'autunno 307 Galerio guid\u00f2 un secondo esercito contro Massenzio, ma anche questa volta non riusc\u00ec a conquistare Roma, e torn\u00f2 a nord con il proprio esercito praticamente intatto.\nMentre Massenzio era occupato a rafforzare le difese di Roma, Massimiano si rec\u00f2 in Gallia per negoziare con Costantino: i due giunsero ad un accordo in base al quale Costantino avrebbe sposato la figlia minore di Massimiano, Fausta, e sarebbe stato elevato al rango di augusto nel dominio secessionista di Massenzio; in cambio Costantino avrebbe confermato l'antica alleanza famigliare tra Massimiano e Costanzo, oltre a sostenere la causa di Massenzio in Italia, pur rimanendo neutrale nella guerra contro Galerio. L'accordo fu stretto con una doppia cerimonia, tenutasi a Treviri nell'estate avanzata del 307, durante la quale Costantino spos\u00f2 Fausta e fu proclamato augusto da Massimiano.\nMassimiano torn\u00f2 a Roma nell'inverno 307-308, ma entr\u00f2 rapidamente in contrasto col figlio e, nella primavera del 308, ne sfid\u00f2 l'autorit\u00e0. Davanti ad un'assemblea di soldati romani, Massimiano parl\u00f2 del debole governo, di cui accus\u00f2 Massenzio, e strapp\u00f2 le vesti imperiali del figlio; si attendeva che i soldati lo acclamassero, ma questi si schierarono con Massenzio, e Massimiano fu obbligato a lasciare l'Italia.\nL'11 novembre 308 si tenne a \"Carnuntum\", sull'alto Danubio, un incontro cui parteciparono Galerio, che lo organizz\u00f2, Massimiano e Diocleziano, richiamato da Galerio; in questa occasione Massimiano fu obbligato ad abdicare, mentre Costantino fu nuovamente degradato a cesare, e Licinio, un leale commilitone di Galerio, fu nominato augusto d'Occidente. All'inizio del 309 Massimiano torn\u00f2 alla corte di Costantino in Gallia, l'unica dove fosse ancora ben accetto.\nRibellione contro Costantino e morte.\nNel 310 Massimiano si ribell\u00f2 contro Costantino, mentre questi era impegnato in una campagna contro i Franchi. Massimiano era stato inviato verso sud, ad \"Arelate\" (Arles, Francia), con parte dell'esercito di Costantino e il compito di difendere la Gallia meridionale dagli attacchi di Massenzio; giunto in citt\u00e0, annunci\u00f2 la morte di Costantino e assunse la porpora imperiale. Malgrado i suoi tentativi di corruzione di tutti coloro che potevano sostenerlo, la gran parte dell'esercito rimase leale a Costantino, e Massimiano fu obbligato a fuggire. Costantino, che all'annuncio del tradimento aveva abbandonato la sua campagna contro i Franchi e si era rapidamente recato in Gallia meridionale, raggiunse il fuggitivo a \"Massilia\" (Marsiglia, Francia), una citt\u00e0 meglio organizzata di \"Arelate\" per sostenere un lungo assedio; Massimiano non pot\u00e9 giovarsi di questo vantaggio, per\u00f2, in quanto alcuni cittadini leali al suo avversario gli aprirono le porte. Massimiano fu catturato, redarguito per i suoi crimini e privato del suo rango per la terza volta; sebbene Costantino dimostrasse una certa clemenza nei suoi confronti, ne incoraggi\u00f2 con forza il suicidio. Nel luglio 310 Massimiano si impicc\u00f2.\nDopo la sua morte, Massimiano gioc\u00f2 un ruolo nelle vicende che videro opposti Massenzio e Costantino. Malgrado la precedente rottura dei loro rapporti, dopo il suicidio di Massimiano, Massenzio si atteggi\u00f2 a figlio devoto; coni\u00f2 monete recanti l'immagine del padre divinizzato e dichiar\u00f2 di volerne vendicare la morte. Costantino, invece, prima present\u00f2 il suicidio come una sfortunata disgrazia familiare, poi, a partire dal 311, diffuse un'altra versione, secondo la quale Massimiano, perdonato da Costantino, aveva deciso di uccidere il genero nel sonno; Fausta svel\u00f2 il piano del padre a Costantino, il quale mise un eunuco nel proprio letto e fece arrestare Massimiano dopo che l'ebbe ucciso; vistosi offerto un onorevole suicidio, Massimiano avrebbe accettato. Inoltre Costantino decret\u00f2 per Massimiano la \"damnatio memoriae\", facendo cancellare il suo nome da tutte le iscrizioni e distruggendo tutte le opere pubbliche che recavano la sua effigie.\nCostantino sconfisse Massenzio nella battaglia di Ponte Milvio il 28 ottobre 312; con la morte di Massenzio, tutta l'Italia pass\u00f2 sotto il controllo di Costantino. Eutropia dichiar\u00f2 sotto giuramento che Massenzio non era figlio di Massimiano, e Costantino riabilit\u00f2 la memoria del suocero. La sua apoteosi voluta da Massenzio fu dichiarata nulla e fu divinizzato nuovamente, probabilmente nel 317. Dal 318 inizi\u00f2 a comparire sulla monetazione di Costantino come \"divus\", assieme a Costanzo e Claudio il Gotico divinizzati; tutti e tre erano presentati come antenati di Costantino e chiamati \u00abi migliori tra gli imperatori\u00bb. Attraverso le sue figlie, Fausta e Teodora, Massimiano fu il nonno o il bisnonno di tutti gli imperatori romani che regnarono dal 337 al 363.\nTitoli onorifici.\nI titoli onorifici e i consolati assunti da Massimiano furono, in ordine cronologico:\nProgramma edilizio.\nLa capitale scelta da Diocleziano per la parte orientale era Nicomedia, la capitale dell'impero occidentale fu \"Mediolanum\", l'attuale Milano. Nei pochi anni del suo regno Massimiano lasci\u00f2 in questa capitale delle opere imponenti, e tra queste un grande ippodromo o circo, il pi\u00f9 grande dell'epoca delle tetrarchia (470 \u00d7 85\u00a0m), dotato di una parte monumentale (a Nord) con due torri, una delle quali esiste ancora trasformata in campanile del convento di San Maurizio Maggiore. Tra le altre opere un mausoleo ottagonale (uguale a quello nella villa di Diocleziano a Spalato) per il quale fece costruire un sarcofago di porfido egiziano (il colore violaceo ricorda evidentemente quello della porpora). Dopo varie vicissitudini questo \u00e8 divenuto il fonte battesimale del duomo di Milano. Ampli\u00f2 notevolmente i palazzi imperiali, che (come di consuetudine) davano direttamente sul circo. Fece costruire delle mura poderose, dotate di torri a 24 lati, per uno sviluppo di circa 4,5\u00a0km. Da segnalare anche le terme Erculee, in un'area a est delle citt\u00e0, area ampliata dalle nuove mura e destinata evidentemente ad altri importanti interventi edilizi. Massimiano oper\u00f2 altre costruzioni di enormi proporzioni anche ad Aquileia, al punto da farla apparire come una sorta di seconda capitale, essendo porto fluviale-marittimo sull'Adriatico e retrovia militare, vista la sua vicinanza al \"limes\" dei \"Claustra Alpium Iuliarum\".\nA Roma si occup\u00f2 dell'edificazione delle Terme di Diocleziano.\nNel 303 fu emanato un editto che diede il via ad una persecuzione contro i cristiani, che per\u00f2 in Occidente ebbe scarso seguito anche a causa della perenne situazione di tensione sul \"limes\" causata dalle popolazioni barbariche, che costrinse sia Cloro sia Massimiano a impiegare molte risorse ed energie nel contenimento del problema."}
{"id": "129375", "revid": "1452073", "url": "https://it.wikipedia.org/wiki?curid=129375", "title": "Cagalli Yula Athha", "text": " \u00e8 un personaggio della linea temporale Cosmic Era della metaserie di anime \"Gundam\". \u00c8 una Naturale, figlia adottiva di Uzumi Nara Athha, Presidente della Unione di Orb.\nStoria.\nGundam SEED.\nCagalli compare per la prima volta durante l'attacco di ZAFT contro Helioposis, infiltrata nel laboratorio dove i mobile suit prototipi sperimentali segreti dell'Alleanza Terrestre venivano sviluppati. Queste stesse unit\u00e0 erano il bersaglio dell'attacco di ZAFT. Nel momento in cui scopr\u00ec le unit\u00e0 grid\u00f2 che suo padre era un traditore: questo poteva significare che la tecnologia per il loro sviluppo proveniva da Orb (una nazione neutrale) o che Orb stava ufficialmente cedendo tecnologia all'Alleanza Terrestre e lei era arrabbiata perch\u00e9 Heliopolis era una colonia neutrale. Su Heliopolis incontra anche per la prima volta Kira Yamato, che la spinge in una navicella di salvataggio salvandole la vita.\nCagalli riappare in seguito come membro del movimento di resistenza \"Alba del Deserto\" contro l'occupazione del Nord Africa da parte di ZAFT. In Africa incontra per la prima volta Athrun Zala, sebbene come nemico.\nCagalli si unisce infine all'equipaggio dell\"Archangel\" quando la nave arriva a Orb, dove per riuscire ad ottenere l'ingresso nelle acque territoriali di Orb, rivela la sua identit\u00e0 come Cagalli Yula Athha\", figlia del presidente dell'Unione di Orb. Nelle fasi finali dalla Guerra di Bloody Valentine pilota il \"MBF-02 Strike Rouge\" come membro della Fazione di Clyne. Sebbene sia una Naturale, quando si trova in battaglia \u00e8 in grado di entrare in Modalit\u00e0 SEED come Kira e Athrun.\nDurante una missione naufraga su un'isola dove si ritrova sola in compagnia di Atrhun Zala, nonostante i due siano nemici devono collaborare per sopravvivere e tra i due inizia a nascere un sentimento.\nMentre si trova a bordo dell\"Archangel\" Cagalli sviluppa un profondo legame con Kira, che successivamente scopre essere suo fratello gemello, ma i suoi interessi romantici sono orientati verso Athrun e riesce a salvarne la vita durante la distruzione del \"GENESIS\" ricordandogli che c'\u00e8 qualcuno che necessita di lui vivo.\nGundam SEED Destiny.\nDopo il termine della Guerra di Bloody Valentine venne nominata Rappresentante di Orb e manipolata da Yuuna Roma Seiran per ratificare l'alleanza tra l'Unione di Orb e l'Alleanza Terrestre, un'alleanza che infine forz\u00f2 Orb ad inviare le sue unit\u00e0 contro le forze di ZAFT. Essendo Yuna e Cagalli ufficialmente promessi uno all'altra fin da bambini, per accordo tra i loro parenti, Yuuna tenta anche di forzarla a sposarlo, ma appena prima della cerimoni Kira la \"rapisce\" e la riporta a bordo dell\"Archangel\".\nL\"Archangel\" lascia Orb, diventato territorio dell'Alleanza Terrestre e si nasconde sott'acqua fino alla Battaglia dei Dardanelli, dove Cagalli a bordo del suo \"Strike Rouge\" tenta senza successo di fermare le unit\u00e0 di Orb perch\u00e9 non attacchino quelle di ZAFT. Con un po' di incoraggioamento da Lacus tenta nuovamente di fermarle alla Battaglia di Creta, sebbene fallisca per la seconda volta. Alla fine della Battaglia di Creta, alcune unit\u00e0 di Orb, agendo per ordine del defunto Capitano TOdaka si uniscono all'equipaggio dell\"Archangel\". Cagalli usa il suo Strike Rouge per combattere nella Battaglia di Berlino e successivamente per recuperare Kira Yamato, ferito dopo la distruzione di \"Freedom\" da parte dell\"Impulse\"\nQuando l\"Archangel\" raggiunge Orb riceve, per rimpiazzare lo \"Strike Rouge\", usato da Kira per raggiungere lo spazio e proteggre \"Eternal\" da ZAFT, l\"Akatsuki\" un nuovo mobile suit di grandi prestazioni fatto costruire per lei su ordine del suo defunto padre Uzumi Nara Athha,"}
{"id": "129376", "revid": "2881", "url": "https://it.wikipedia.org/wiki?curid=129376", "title": "Mickael Rasmussen", "text": ""}
{"id": "129382", "revid": "2175", "url": "https://it.wikipedia.org/wiki?curid=129382", "title": "Acido etanoico", "text": ""}
{"id": "129383", "revid": "81195", "url": "https://it.wikipedia.org/wiki?curid=129383", "title": "Acido 1,6-esandioico", "text": ""}
{"id": "129384", "revid": "81195", "url": "https://it.wikipedia.org/wiki?curid=129384", "title": "Acido cis-13-docosenoico", "text": ""}
{"id": "129385", "revid": "81195", "url": "https://it.wikipedia.org/wiki?curid=129385", "title": "Acido metanoico", "text": ""}
{"id": "129386", "revid": "81195", "url": "https://it.wikipedia.org/wiki?curid=129386", "title": "Acido 2-idrossipropanoico", "text": ""}
{"id": "129387", "revid": "1973788", "url": "https://it.wikipedia.org/wiki?curid=129387", "title": "Fredric Brown", "text": " \u00c8 noto soprattutto per la sua capacit\u00e0 di scrivere racconti brevi con una vena umoristica e molto evocativa.\nBiografia.\nFiglio unico, rimane molto presto orfano: perde la madre nel 1920 e il padre ad un anno di distanza. Viene poi assunto, ancora ragazzo, come factotum presso la \"Conger &amp; Way\", esperienza da cui trarr\u00e0 il romanzo autobiografico \"The Office\", pubblicato nel 1958. Lavora anche in un luna park itinerante, condividendo la tenda di un lettore del pensiero e proprio in ambienti come luna park si svolgeranno i pi\u00f9 bei \"suspense\" da lui scritti.\nA vent'anni si iscrive all'Universit\u00e0 dell'Ohio e poi all'Hannover College in Indiana, senza laurearsi. Nel 1929 sposa l'omonima Helen Brown e si trasferisce a Milwaukee, dove diventa correttore di bozze per la tipografia \"Cuneo Press\" e in seguito per il \"Milwaukee Journal\". Dal matrimonio nascono due figli, James Ross e Linn Lewis. Per diciassette anni Brown conserva il suo posto di correttore, pubblicando nel frattempo articoli su varie riviste; nel 1932 escono due volumi di poesie stampati a sue spese: \"Fermented Ink-Ten Poems\" e \"Shadow Suite-Fifteen Poems\". Nel 1936 comincia a vendere racconti polizieschi ai \"pulp magazine\".\nNel 1941 su \"Captain Future\" viene pubblicato \"Not Yet the End\" (\"Non \u00e8 ancora finita\"), il suo primo racconto di fantascienza. Nel 1947 Brown tenta la via del romanzo con \"Sangue nel vicolo\" (\"The Fabulous Clipjoint\"), pubblicato da Dutton dopo essere stato respinto da una decina di editori, che vince il premio Edgar Allan Poe come migliore opera prima. Divorzia lo stesso anno e si risposa nel 1948 con Elizabeth Charlier per poi trasfersi a New York dove lavora alla stesura di \"Assurdo universo.\" Nel 1949 per ragioni di salute si trasferisce con la moglie a Taos, nel Nuovo Messico. Vivr\u00e0 per periodi pi\u00f9 o meno lunghi anche in California a Venice Beach, nei pressi di Los Angeles, per poi stabilirsi, fino alla morte, a Tucson.\nMolti dei racconti che seguirono \"Not Yet the End\" erano brevi o brevissimi, scritti con uno stile affascinante e con una rara capacit\u00e0 di sintesi. Spesso il tono leggero era un pretesto per mettere in ridicolo i pregiudizi su temi drammatici come la guerra e la corsa agli armamenti. Il suo racconto breve pi\u00f9 famoso in assoluto \u00e8 probabilmente \"Sentinella\". Port\u00f2 questo umorismo anche nei suoi romanzi: il romanzo di fantascienza \"Assurdo universo\" (1949) gioca con gli stereotipi convenzionali del genere, gettando il curatore di una rivista pulp in un mondo parallelo basato non sulle storie che pubblica, ma su quello che il redattore pensa che si immagini il tipico appassionato di queste storie. Similmente \"Marziani, andate a casa!\" (1955) descrive un'invasione marziana attraverso gli occhi di un autore di fantascienza.\nDa \"Arena\", (racconto pubblicato anche con il titolo \"Il duello\"), uno dei suoi racconti pi\u00f9 famosi, venne tratto l'episodio omonimo della serie tv \"Star Trek\" (1967).\nOpere.\nRomanzi di fantascienza.\nI romanzi di fantascienza di Brown, con l'eccezione di \"Marziani, andate a casa!\", sono stati pubblicati nella Collana I Massimi della Fantascienza, Arnoldo Mondadori Editore, 1989, con l'introduzione di Giuseppe Lippi.\nAntologie di racconti di fantascienza.\nSolo titoli usciti in Italia:\nRacconti.\nElenco parziale:"}
{"id": "129388", "revid": "567822", "url": "https://it.wikipedia.org/wiki?curid=129388", "title": "Usan", "text": "Lo Stato di Usan (Usanguk) occupava Ulleungdo e altre isole adiacenti nell'epoca dei tre regni di Corea. Secondo il \"Samguk sagi\", fu conquistato da un generale di Silla, Yi Sabu, nel 512. Si racconta che egli abbia utilizzato leoni o tigri di legno per spaventare i suoi abitanti fino ad ottenerne la resa. \u00c8 stato scritto chiaramente che l'alias di Usa \u00e8 Ulleungdo. Lo Stato di Usan \u00e8 raramente citato nelle fonti storiografiche, ma sembra abbia condotto un'esistenza autonoma fino alla sua definitiva annessione da parte di Goryeo nel 930."}
{"id": "129389", "revid": "81195", "url": "https://it.wikipedia.org/wiki?curid=129389", "title": "Acido 2-idrossibenzoico", "text": ""}
{"id": "129391", "revid": "2175", "url": "https://it.wikipedia.org/wiki?curid=129391", "title": "Acido 2,3-diidrossibutandioico", "text": ""}
{"id": "129393", "revid": "2011799", "url": "https://it.wikipedia.org/wiki?curid=129393", "title": "2-metilpropano", "text": ""}
{"id": "129395", "revid": "290948", "url": "https://it.wikipedia.org/wiki?curid=129395", "title": "2,2,4-trimetilpentano", "text": ""}
{"id": "129400", "revid": "6340", "url": "https://it.wikipedia.org/wiki?curid=129400", "title": "Usanguk", "text": ""}
{"id": "129403", "revid": "126257", "url": "https://it.wikipedia.org/wiki?curid=129403", "title": "Editto di Rotari", "text": "Leditto di Rotari () fu la prima raccolta scritta delle leggi dei Longobardi, promulgato a Pavia nel palazzo Reale alla mezzanotte tra il 22 novembre e 23 novembre 643 da re Rotari.\nL'editto, scritto in latino con frequenti parole d'origine longobarda, \u00e8 uno dei principali documenti per lo studio dell'evoluzione della lingua longobarda e raccoglie in modo organico le antiche leggi del popolo longobardo, pur con aspetti derivati direttamente dal diritto romano. \nStando al principio della personalit\u00e0 della legge, l'editto fu valido solo per la popolazione italiana di origini longobarde; quella romana soggetta al dominio longobardo rimase invece regolata dal diritto romano, codificato a quell'epoca nel \"Digesto\" promulgato dall'imperatore Giustiniano I nel 533.\nL'editto fu la codificazione scritta (con aggiornamenti) della precedente tradizione orale. Il testo pu\u00f2 essere considerato il primo abbozzo di storiografia nazionale longobarda: da un editto legislativo inizi\u00f2 la storiografia longobarda.\nCon la romanizzazione dei Longobardi, che in sostanza coincide con il tasso di cristianizzazione effettiva di quel popolo, l'editto di Rotari perde le proprie caratteristiche di diritto personale e nel 700 viene esteso anche ai Romani.\nContenuti.\nL'editto inizia con un richiamo ai re precedenti a Rotari, partendo da Agelmundo, primo re storico.\nL'editto di Rotari \u00e8 un insieme di codici atti a ricomporre le vertenze tra i cittadini sostituendo le faide con risarcimenti pecuniari (guidrigildo). Il principio del guidrigildo \u00e8 un risarcimento di denaro che varia a seconda del valore e della dignit\u00e0 di chi commette il reato e a seconda di chi lo subisce. Manifesta come la societ\u00e0 longobarda fosse notevolmente stratificata. Particolarmente significativa la differenza di pena per l'uxoricidio: se commesso dalla consorte verso il marito, avrebbe portato alla condanna a morte o alla lapidazione della donna; viceversa era punito con una pena pecuniaria. Tuttavia la somma da pagare era al di fuori della portata dei pi\u00f9, e gli uxoricidi erano condannati dunque ai lavori forzati.\nTra gli istituti contemplati dall'editto figuravano il mundio, cio\u00e8 la potest\u00e0 dell'uomo sulla donna la quale non aveva alcun diritto, e l'ordalia, consistente, nei casi dubbi, nella prova dei carboni ardenti per l'imputato.\nRedazione.\nSecondo alcuni studiosi l'editto di Rotari sarebbe stato forse materialmente redatto nello \"scriptorium\" dell'abbazia di Bobbio sotto il quarto abate, san Bobuleno, e poi promulgato a Pavia. A testimoniare comunque il legame con il monastero bobiense e san Colombano, la data di entrata in vigore dell'atto, ossia il 23 novembre, giorno in cui si festeggia il santo a un anno esatto dalla sua canonizzazione.\nSono pervenuti sino ai giorni nostri soltanto due copie manoscritte dell'editto. Il primo documento \u00e8 conservato presso l'abbazia di San Gallo, in Svizzera, ed \u00e8 probabilmente il pi\u00f9 antico, poich\u00e9 contiene unicamente il testo dell'editto stesso. Il secondo si trova nella collezione di manoscritti della Biblioteca Capitolare di Vercelli e non \u00e8 esposto al pubblico. Quest'ultimo \u00e8 probabilmente successivo al manoscritto sangallese, poich\u00e9 contiene anche le integrazioni all'editto che, negli anni successivi, vi furono apportate dai re Grimoaldo e Liutprando."}
{"id": "129406", "revid": "123890365", "url": "https://it.wikipedia.org/wiki?curid=129406", "title": "Valentina Cortese", "text": "Biografia.\nNata a Milano da una famiglia originaria di Stresa, trascorse l'infanzia nei territori cremaschi, tra Agnadello e Rivolta d'Adda. \nGiovanissima, si innamor\u00f2 del direttore d\u2019orchestra Victor de Sabata, di trentun anni pi\u00f9 vecchio di lei, sposato e con figli, quindi lasci\u00f2 il liceo per seguirlo a Roma dove si diplom\u00f2 all\u2019Accademia d\u2019Arte Drammatica . \nDebutt\u00f2 nel cinema in \"L'orizzonte dipinto\" (1940) di Guido Salvini. \nRecitava in teatro, ma nel 1941 venne messa sotto contratto dalla Scalera Film per il suo viso dai tratti delicati, nel filone dei \u201ctelefoni bianchi\u201d. \nIl suo primo ruolo importante fu quello di Lisabetta nel film \"La cena delle beffe\" (1942) di Alessandro Blasetti. \nDotata di una forte e magnetica presenza scenica, nonostante il fisico minuto, grazie a pellicole come \"La regina di Navarra\" (1942) di Carmine Gallone, \"Orizzonte di sangue\" (1943) di Gennaro Righelli e \"Quartetto pazzo\" (1945) di Guido Salvini, la Cortese si impose come nome di richiamo del cinema degli anni quaranta. Apparve anche in \"Roma citt\u00e0 libera\" (1946) e nel 1948 partecip\u00f2 a \"I miserabili\" di Riccardo Freda, in cui recit\u00f2 accanto a Marcello Mastroianni. \nInsieme avrebbero interpretato anche \"Lul\u00f9\" (1953) di Fernando Cerchio.\nNel 1948 raggiunse Hollywood, dove firm\u00f2 un contratto con la 20th Century Fox e lavor\u00f2 accanto a celebri attori, come James Stewart e Spencer Tracy in \"Malesia\" (1949) di Richard Thorpe, e Orson Welles in \"Cagliostro\" (1949) di Gregory Ratoff. Venne diretta da Jules Dassin in \"I corsari della strada\" (1949), accanto a Richard Conte. Nel 1951 interpret\u00f2 \"Ho paura di lui\" di Robert Wise, sul set del quale conobbe il futuro marito Richard Basehart. Nel 1952 affianc\u00f2 una giovanissima e non ancora famosa Audrey Hepburn, e di cui rimase amica, in \"The Secret People\" di Thorold Dickinson. In quel periodo lavor\u00f2 ancora a Hollywood nel film \"La contessa scalza\" (1954) di Joseph L. Mankiewicz, accanto ad Ava Gardner, Humphrey Bogart e Rossano Brazzi, in Italia in \"Le amiche\" (1955) di Michelangelo Antonioni, film grazie al quale vinse il Nastro d'argento come migliore attrice non protagonista, e in Spagna in \"Calabuig\" (1957) di Luis Garc\u00eda Berlanga, accanto a Edmund Gwenn. Nel 1957 recit\u00f2 in \"Kean - Genio e sregolatezza\", interpretato e diretto da Vittorio Gassman.\nNel 1958 la Cortese si ritir\u00f2 temporaneamente dalle scene in seguito allo sfortunato matrimonio con il collega Richard Basehart, che aveva sposato il 24 marzo 1951 e da cui divorzi\u00f2 nel 1960. Dalla loro unione nacque Jackie, divenuto anche lui attore. A seguito della gravidanza, l'attrice dovette rinunciare alla proposta giunta direttamente da Charlie Chaplin per il ruolo della protagonista femminile nel film \"Luci della ribalta\" (1952), poi assegnato a Claire Bloom.\nTorn\u00f2 alla ribalta anche in Italia con i film \"Barabba\" (1961) di Richard Fleischer, accanto ad Anthony Quinn, Silvana Mangano, Vittorio Gassman ed Ernest Borgnine, e \"La ragazza che sapeva troppo\" (1963) di Mario Bava. Nel 1964 duett\u00f2 con Ingrid Bergman in \"La vendetta della signora\" di Bernhard Wicki. L'anno successivo venne diretta da Federico Fellini in \"Giulietta degli spiriti\". Nel 1966 affianc\u00f2 Mich\u00e8le Mercier e Daniel G\u00e9lin in \"L'angelica avventuriera - Sole nero\" di Denys de La Patelli\u00e8re, cui segu\u00ec una partecipazione in \"Scusi, facciamo l'amore?\" (1967) di Vittorio Caprioli. Subito dopo venne richiamata negli Stati Uniti, insieme a Rossella Falk e Gabriele Tinti, per interpretare il personaggio di una sofisticata contessa italiana nel film \"Quando muore una stella\" (1968) di Robert Aldrich, con protagonisti Kim Novak e Peter Finch. Tra i vari film a cui partecip\u00f2 in Italia in quegli anni si segnalano la bizzarra commedia \"Toh, \u00e8 morta la nonna!\" (1969) di Mario Monicelli e il drammatico \"Imputazione di omicidio per uno studente\" (1972) di Mauro Bolognini. \nDopo alcune partecipazioni ad importanti produzioni televisive italiane, come \"I Buddenbrook\" (1971), ove fu diretta da Edmo Fenoglio, l'incontro con Giorgio Strehler e il teatro misero ulteriormente in mostra le sue qualit\u00e0 di attrice drammatica. Nel 1970 venne diretta da Maximilian Schell nel film di produzione elvetica \"Primo amore\". Due ruoli secondari, ma rilevanti, riportarono Valentina Cortese alla ribalta internazionale all'inizio degli anni settanta: in \"La barca sull'erba\" (1970) di G\u00e9rard Brach, con Claude Jade e Jean-Pierre Cassel, interpret\u00f2 la madre esaltata di John McEnery; recit\u00f2 quindi con Richard Burton, Alain Delon e Romy Schneider in \"L'assassinio di Trotsky\" (1972) di Joseph Losey, in cui interpret\u00f2 la moglie di Lev Trockij. Dopo questi due film ottenne uno dei suoi pi\u00f9 grandi successi sul grande schermo, all'et\u00e0 di 50 anni, con \"Effetto notte\" (1973) di Fran\u00e7ois Truffaut, in cui imperson\u00f2 la non pi\u00f9 giovanissima e fragile diva del cinema Severine, al fianco di Jean-Pierre L\u00e9aud, Jean-Pierre Aumont e Jacqueline Bisset. La pellicola fu premiata con l'Oscar al miglior film straniero e la Cortese ottenne una candidatura all'Oscar alla miglior attrice non protagonista. La vincitrice di quell'anno per quella categoria, Ingrid Bergman, durante la cerimonia di consegna del premio si scus\u00f2 pubblicamente con la collega e amica Cortese, affermando che secondo il suo parere era proprio l'attrice italiana a meritarlo pienamente.\nNonostante l'intensa attivit\u00e0 teatrale e i ruoli in produzioni internazionali, negli anni settanta la Cortese continu\u00f2 a partecipare a film italiani di vario genere (commedie, polizieschi, horror), ma talora di modesto rilievo anche sul piano commerciale. Nel suo ultimo film americano, \"Ormai non c'\u00e8 pi\u00f9 scampo\" (1980) di James Goldstone, lavor\u00f2 con William Holden, Paul Newman ed ancora Jacqueline Bisset. Nel 1987 partecip\u00f2 al film \"Via Montenapoleone\" di Carlo Vanzina, tratteggiando il ruolo di una madre dell'alta borghesia incapace di accettare l'omosessualit\u00e0 del figlio, interpretato da Luca Barbareschi. Nel 1988 prese parte a \"Le avventure del barone di Munchausen\" di Terry Gilliam in cui interpret\u00f2 il doppio ruolo di Daisy/Regina della Luna, al fianco di Robin Williams.\nImportante e apprezzato fu il sodalizio con il regista Franco Zeffirelli, iniziato con il film \"Fratello sole, sorella luna\" (1971) e continuato con lo sceneggiato televisivo \"Ges\u00f9 di Nazareth\" (1977), ove l'attrice interpret\u00f2 il ruolo di Erodiade, e ancora nelle pellicole \"Il giovane Toscanini\" (1988) e \"Storia di una capinera\" (1993), ultimo film cui l'attrice partecip\u00f2. Negli anni duemila port\u00f2 in scena il \"Magnificat\" di Alda Merini, con la regia di Fabio Battistini. La sua ultima apparizione televisiva risale al 2012 nel programma \"Che tempo che fa\", ove present\u00f2 l'autobiografia \"Quanti sono i domani passati\" a cura di Enrico Rotelli. Nel 2017 il regista Francesco Patierno le rese omaggio con il film \"Diva!\".\nNel 2015 il figlio Jackie mor\u00ec a causa di una malattia, fatto che provocher\u00e0 un grande dolore all'attrice, che da qui in avanti dirader\u00e0 sempre pi\u00f9 le sue apparizioni in pubblico. Malata da tempo, \u00e8 morta il 10 luglio 2019 nella sua casa di Milano, all'et\u00e0 di 96 anni. Dopo la camera ardente al Piccolo Teatro Grassi e il funerale nella chiesa di San Marco nella mattinata del 12 luglio, \u00e8 stata tumulata accanto al secondo marito nella tomba di famiglia, al Riparto VI del Cimitero Monumentale del capoluogo lombardo.\nVita privata.\nAll'et\u00e0 di 17 anni intraprese una relazione con il direttore d'orchestra Victor de Sabata, conosciuto a Stresa dove passava molto tempo con la nonna materna e lo segu\u00ec a Roma , dove si diplom\u00f2 all\u2019Accademia d\u2019arte drammatica. \nNel 1951 si spos\u00f2 con l'attore statunitense Richard Basehart, da cui divorzi\u00f2 nel 1960 e dal quale ebbe il suo unico figlio, Jackie, anch'egli attore, scomparso nel 2015 a causa di una malattia.\nDopo il divorzio da Basehart, ebbe un'importante relazione sentimentale con l'attore e regista teatrale Giorgio Strehler, durata 15 anni. Nel 1980 si rispos\u00f2 con l'industriale farmaceutico Carlo De Angeli (nato nel 1906), suo vicino di casa rimasto vedovo. Divenne cognata del mezzosoprano Giulietta Simionato, dal 1979 seconda moglie di Florio De Angeli, fratello e socio del marito. Rimase vedova nel gennaio 1998. \nDei molteplici aspetti della sua vita mondana, ha narrato nel libro autobiografico \"Quanti sono i domani passati\", edito dalla Mondadori nel 2012, opera da cui il regista Francesco Patierno ha tratto spunto per realizzare il docu-film \"Diva!\" (2017), che ripercorre l'intera parabola professionale e umana della Cortese, impersonata da diverse attrici, una per ogni diversa fase della sua carriera e vita privata.\nRiconoscimenti.\nCandidatura alla \"migliore attrice non protagonista\" per \"Via Montenapoleone\"\nCommander of the Order of Arts and Letters"}
{"id": "129407", "revid": "1629429", "url": "https://it.wikipedia.org/wiki?curid=129407", "title": "Draupnir", "text": "Draupnir (da \"drj\u00fapa\" \"sgocciolare\") \u00e8, nella mitologia norrena, un anello (o, forse, un bracciale, non si sa con precisione) d'oro, il metallo eccellente degli d\u00e8i, posseduto da Odino e in seguito da Baldr.\nDraupnir \u00e8 un anello magico in quanto ogni nove notti scaturiscono da esso altri otto anelli di uguale peso: il numero otto, nella mitologia norrena, indica un ciclo che sta per compiersi o che si \u00e8 spezzato, un completamento imminente o impossibile.\nPoich\u00e9 il simbolo della potenza regale era l'anello, Draupnir sembra essere l'origine dell'epiteto \"Reginn\" (\"potente\") di Odino. Questi anelli (o forse bracciali) venivano usati (donati) poi da Odino ai r\u00e8 nordici, per ingraziarsi i loro favori.\nPotere magico simile a quello di Draupnir \u00e8 attribuito, in una saga tarda, ad un altro anello: \"Gainn\" (\"quello che va\").\nNella storia di Balderus ad opera di Saxo Grammaticus nel \"Gesta Danorum\" III, I-IV, viene menzionato un satiro delle selve, \"Mimingus\", insieme ad un suo bracciale magico dal potere misterioso di aumentare la ricchezza del possessore, similmente a Draupnir che si moltiplica ogni nove notti:\nLa storia dell'anello.\nFu fabbricato a seguito della scommessa da parte di Loki che i nani Eitri e Brokkr non sarebbero stati capaci di fare tre oggetti di ugual valore della nave Sk\u00ed\u00f0bla\u00f0nir, fabbricata dai \"figli di \u00cdvaldi\"; i due nani si recarono nella loro fucina, e, dopo aver forgiato il verro d'oro Gullinbursti, Eitri, dopo aver messo ulteriore oro nella fornace, disse al fratello di continuare a soffiare senza fermarsi e cos\u00ec fece questo, nonostante la puntura di una mosca, finch\u00e9 il fratello Eitri estrasse dalla fucina uno splendido anello, Draupnir per l'appunto. L'ultimo artefatto magico che fu forgiato quel giorno dai nani fu il martello Mj\u00f6llnir). Viene anche menzionato nella V\u01eblusp\u00e1 un nano chiamato Draupnir, forse per trasferimento, essendo un oggetto fabbricato dai nani.\nOdino lo pose sulla pira funeraria del figlio Baldr, come viene riportato nel Gylfaginning:\nA questo mito alludono le molte \"kenningar\" che lo definiscono \"eigandi Hringhorna ok Draupnis\" (\"possessore di Hringhorni e di Draupnir\").\nQuesto manufatto, pur non essendo chiaro se questo sia effettivamente in mano a Freyr e Sk\u00edrnir, sembra essere uno dei doni del dio alla gigantessa Ger\u00f0r per convincerla a diventare sua moglie, come viene menzionato nello Sk\u00edrnism\u00e1l 21:\nL'anello, infine, ritorn\u00f2 a Odino dalle mani dello stesso Baldr, attraverso l'intermediario Herm\u00f3\u00f0r, sceso nel regno di Hel per riportare il dio fra gli \u00c6sir, come viene riportato ancora in Gylfaginning 49:"}
{"id": "129410", "revid": "1318658", "url": "https://it.wikipedia.org/wiki?curid=129410", "title": "Liaoning", "text": "Il Liaoning \u00e8 una provincia nord-orientale della Repubblica Popolare Cinese. \"Liao\" \u00e8 l'abbreviazione del termine Liaoning ed\nanticamente era il nome del territorio attuale della provincia. Liao \u00e8 anche il nome scelto dalla Dinastia Liao (Impero Khitan) che\ngovern\u00f2 la provincia tra il 907 e il 1125. \"N\u00edng\" significa tranquillit\u00e0. Altri nomi storici della provincia del Liaoning sono:\nFengtian e Shengjing.\nLa provincia del Liaoning \u00e8 localizzata nella parte meridionale della Cina nord-orientale, indicata spesso con il termine Manciuria.\nLa provincia confina con il Mar Giallo (Baia di Corea) e con il Golfo di Bohai a sud, la Corea del Nord a sud-est, la provincia di\nJilin a nord-est, la provincia dell'Hebei a ovest e la Mongolia Interna a nord-ovest.\nIl fiume Yalu segna il confine tra la Corea del Nord e le province cinesi dello Jilin e del Liaoning. Il fiume sfocia nella Baia\ndi Corea tra Dandong (Liaoning) e Sin\u016diju (Corea del Nord).\nStoria.\nIl Liaoning \u00e8 la parte meridionale della regione storicamente conosciuta con il nome Manciuria. La Dinastia Qin e la Dinastia Han riuscirono a controllare la maggior parte del territorio del Liaoning; successivamente diverse popolazioni come Xianbei, Goguryeo, Kitan e Jurchen governarono il Liaoning. Nel XVII secolo i Manci\u00f9 stabilirono la loro capitale sul territorio dell'odierna Shenyang e conquistarono il resto della Cina fondando la Dinastia Qing (1644). Nella seconda met\u00e0 del XVII secolo il governo imperiale spinse immigrati dal Shandong a stabilirsi nel Liaoning, territorio scarsamente popolato. Molti degli attuali abitanti della provincia hanno antenati che risalgono ai coloni del XVII secolo. Per il resto dell'era Manci\u00f9 la Manciuria rest\u00f2 un territorio inaccessibile per i cinesi Han e fu governata da tre generali; uno di questi, il Generale del Shengjing, controll\u00f2 buona parte del\nmoderno Liaoning.\nNel 1860 il governo mancese riapr\u00ec all'immigrazione la regione e in breve il gruppo etnico dei cinesi Han divenne il gruppo predominante. Il territorio del Liaoning divenne la provincia del Fengtian nel XX secolo.\nDurante la guerra russo-giapponese (1904-1905) diverse battaglie fondamentali furono combattute sul territorio del Liaoning.\nLa provincia, nell'era dei signori della guerra del primo novecento, venne amministrato dalla Cricca del Fengtian di cui facevano parte Zhang Zuolin e suo figlio Zhang Xueliang.\nIl Giappone, invaso il Liaoning nel 1931, cre\u00f2 lo stato fantoccio di Manchukuo per controllare la regione.\nLa prima grande battaglia (Campagna del Liaoshen) della Guerra civile cinese venne combattuta nel territorio del Liaoning.\nLa provincia del Liaoning venne istituita dalle autorit\u00e0 della Repubblica Popolare Cinese nel 1954 unendo le province del Liaodong e del Liaoxi e le municipalit\u00e0 di Shenyang, Luda, Anshan, Fushun e Benxi. Nel 1955 alla provincia si aggiunsero parti dell'ex provincia di Rehe.\nDurante la Rivoluzione Culturale il Liaoning assorb\u00ec anche una parte della Mongolia Interna che successivamente ritorn\u00f2 alla regione autonoma mongola.\nLa provincia del Liaoning \u00e8 una delle prime province cinesi ad essersi industrializzata durante il XX secolo, a partire dall'occupazione giapponese. La citt\u00e0 di Anshan, ad esempio, \u00e8 ancora oggi sede di uno dei pi\u00f9 grandi complessi produttivi di acciaio e ferro dell'intera Repubblica Popolare Cinese. Recentemente la storica industrializzazione \u00e8 diventata un inconveniente e molte imprese di propriet\u00e0 statale hanno affrontato difficolt\u00e0\neconomiche. Il governo centrale ha definito un piano per rilanciare l'economia del Liaoning e delle province del nord-est del paese caratterizzate da una tradizione industriale pesante.\nGeografia e clima.\nLa provincia del Liaoning pu\u00f2 essere divisa in tre regioni: la regione occidentale delle montagne; la regione centrale delle pianure; la\nregione collinare dell'est.\nLe montagne occidentali sono dominate dalle Montagne Nulu'erhu che segnano il confine tra il Liaoning e la Mongolia Interna.\nLe pianure centrali sono attraversate dai fiumi Liao, Daliao e i loro tributari.\nL'area orientale della provincia del Liaoning \u00e8 caratterizzata dalle catene Changbai Shan e Qian Shan che si estendono fino al mare nella\nPenisola del Liaodong. Il Monte Huabozi (1336 metri) \u00e8 il punto pi\u00f9 alto della provincia e appartiene a questa regione orientale.\nIl clima del Liaoling \u00e8 continentale monsonico; le precipitazioni medie variano tra i 440 e i 1130\u00a0mm annuali. L'estate \u00e8 piovosa al contrario\ndelle altre stagioni caratterizzate da un clima secco.\nLe principali citt\u00e0 della provincia sono:\nSuddivisione amministrativa.\nLa provincia del Liaoning \u00e8 suddivisa in 14 citt\u00e0 di livello prefettizio:\nLe 14 citt\u00e0 di livello prefettizio sono suddivise a loro volta in 100 suddivisioni di livello contea: 17 citt\u00e0 con status di contea, 19 contee, 8 contee autonome e 56 distretti. Le suddivisioni di livello contea sono divise in 1511 suddivisioni di livello comunale: 613 citt\u00e0, 301 comuni, 77 comuni etnici e 520 sotto-distretti.\nEconomia.\nI principali prodotti agricoli del Liaoning sono: mais, sorgo cinese, soia, cotone e frutta. La regione di Dalian produce i 3/4 delle mele e delle pesche cinesi destinate all'esportazione.\nTra le suddivisioni di livello provinciale della Cina il Liaoning dispone dei maggiori depositi minerali di ferro, magnesio, diamanti e boro. Lungo la costa si produce il sale.\nIl Liaoning \u00e8 una delle pi\u00f9 importanti regioni industriali della Repubblica Popolare Cinese. Chimica, elettronica, petrolifera, meccanica e carbonifera sono alcune delle principali attivit\u00e0 industriali della provincia.\nLa citt\u00e0 di Dalian negli ultimi anni \u00e8 diventata un importante porto e snodo commerciale per il nord-est cinese.\nNel 2003 il PIL del Liaoning ammontava a 600,3 miliardi di renminbi; il PIL pro capite corrispondeva a 14.000 renminbi.\nIl 18 gennaio 2017, Chen Qi, governatore del Liaoning ha ammesso che i dati economici riguardanti in particolare le entrate fiscali della provincia dal 2011 al 2014 sono stati falsati.\nTurismo.\nIl Palazzo Imperiale di Shenyang era il palazzo degli imperatori della Dinastia Qing prima che conquistassero il resto della Cina e spostassero la capitale a Pechino. Sebbene il Palazzo Imperiale di Shenyang non sia grande quanto la Citt\u00e0 Proibita di Pechino, \u00e8 comunque un esempio significativo dell'architettura del tempo. Recentemente l'UNESCO ha unito i due palazzi imperiali in un unico sito Patrimonio dell'umanit\u00e0.\nNel Liaoning si trovano anche tre tombe imperiali del periodo della Dinastia Qing. Queste tombe sono state racchiuse in un unico sito Patrimonio dell'umanit\u00e0 dell'UNESCO con altre tombe della Dinastia Ming (tombe della dinastia Ming a Pechino) e della Dinastia Qing.\nWunu Mountain City a Koguryo (contea autonoma manchu di Huanren) \u00e8 un altro sito Patrimonio dell'umanit\u00e0 insieme ai siti di Ji'an e Jilin.\nLa citt\u00e0 di Anshan si vanta del Buddha di giada di Anshan, la pi\u00f9 grande statua di giada del Buddha nel mondo.\nLiaoyang, una delle pi\u00f9 antiche citt\u00e0 del nord-est cinese, offre diversi siti di interesse storico come la Pagoda Bianca (Baita) che risale alla Dinastia Yuan.\nLa citt\u00e0 portuale di Dalian, sull'estremit\u00e0 della Penisola di Liaodong, \u00e8 una destinazione turistica moderna dotata di spiagge, alberghi, zoo, attivit\u00e0 commerciali, tram e una particolare architettura russa e giapponese.\nSociet\u00e0.\nEvoluzione demografica.\nLa popolazione della provincia del Liaoning \u00e8 costituita prevalentemente da cinesi Han. I principali gruppi etnici sono: Mancesi, Mongoli, Coreani, Hui e Xibe.\nCultura.\nLa cultura del Liaoning \u00e8 parte della cultura del nord-est della Repubblica Popolare Cinese ed \u00e8 definibile come cultura Manci\u00f9.\nIn paleontologia il Liaoning \u00e8 conosciuto per i suoi straordinari fossili del periodo Cretacico inferiore."}
{"id": "129415", "revid": "120807534", "url": "https://it.wikipedia.org/wiki?curid=129415", "title": "Presidio medico chirurgico", "text": "Il presidio medico chirurgico \u00e8 un prodotto o un dispositivo che contiene una o pi\u00f9 sostanze disinfettanti, germicide, battericide, fungicide, insetticide, topicide da usare contro i corrispondenti organismi nocivi. Il campo di applicazione \u00e8 ampio, in quasi tutti i settori professionali quali medicina, agricoltura (zootecnica), industria, artigianato, commercio, eccetera, nonch\u00e9 nel settore privato (uso domestico e civile). La produzione e l'immissione in commercio \u00e8 regolamentata tramite specifica autorizzazione del Ministero della salute. Alla luce della normativa europea i presidi medici chirurgici sono da considerarsi biocidi. \u00c8 previsto un periodo di transizione dalla normativa nazionale (PMC) a quella europea (biocida).\nDefinizione.\nPer presidi medico-chirurgici si intendono tutti quei prodotti che vantano in etichetta un'attivit\u00e0 riconducibile alle seguenti definizioni, indicate nell'articolo 1 del D.P.R. 392 del 6 ottobre 1998:\nProduzione e immissione in commercio.\nLe imprese che intendono produrre presidi medico-chirurgici devono richiedere l'autorizzazione al Ministero della Salute, fornendo le informazioni e i dati richiesti negli allegati 1 e 2 del decreto dirigenziale 15 febbraio 2006 (art. 3 Decreto del Presidente della Repubblica 6 ottobre 1998, n. 392), che viene rilasciata, per decreto, previa ispezione dell'officina di produzione.\nI presidi medico-chirurgici, per poter essere immessi in commercio sul mercato italiano, devono essere autorizzati dal Ministero della salute ai sensi del D.P.R. 392 del 6 ottobre 1998 e del Provvedimento 5 febbraio 1999, dopo opportuna valutazione della documentazione presentata dai richiedenti. Una volta autorizzati, i prodotti devono riportare in etichetta la dicitura: \u201cPresidio Medico-Chirurgico\" e \"Registrazione del Ministero della salute n. ...\"\nNon possono essere considerati presidi medico-chirurgici i prodotti aventi caratteristiche di dispositivi medici, di medicinali, di cosmetici o di prodotti dietetici.\nLa disciplina che regola attualmente a livello nazionale il settore dei presidi medico-chirurgici trae le sue origini dall'art. 189 del Testo Unico delle Leggi Sanitarie e risale pertanto al 1934; successivamente \u00e8 stata uniformata al resto d'Europa e oggigiorno ricade nell'abito di quella dei biocidi.\nPresidi medico-chirurgici particolari.\nSono sostanze o kit che per essere messi in commercio richiedono, oltre all'autorizzazione del Ministero della Salute, anche quella dell'Istituto Superiore di Sanit\u00e0. Tra questi vi sono sostanze poste in commercio come germicide, battericide, kit di reagenti per il rilevamento di anticorpi anti-HIV e topicidi."}
{"id": "129418", "revid": "212348", "url": "https://it.wikipedia.org/wiki?curid=129418", "title": "Teorema di Huygens-Steiner", "text": "Il teorema di Huygens-Steiner, o teorema degli assi paralleli, permette di calcolare il momento di inerzia di un solido rispetto ad un asse parallelo a quello passante per il centro di massa evitando in molti casi (dove \u00e8 presente una struttura simmetrica) il laborioso calcolo diretto.\nTeorema.\nEnunciato.\nIl momento d'inerzia rispetto ad un asse \"a\", parallelo ad un altro \"c\" passante per il centro di massa, si ottiene sommando al momento di inerzia iniziale rispetto a \"c\" il prodotto tra la massa del corpo stesso e il quadrato della distanza tra gli assi \"c\" ed \"a\".\nformula_1.\nDimostrazione.\nSi consideri un sistema di riferimento cartesiano \"xy\" con l'origine nel centro di massa e un altro sistema di riferimento traslato lungo l'asse \"x\" di una certa quantit\u00e0, in modo che le coordinate siano formula_2 e formula_3, dove \"d\" \u00e8 la distanza tra l'asse passante per il centro di massa e quello parallelo di rotazione (rispetto al quale calcoliamo il momento).\nSi consideri un elemento infinitesimo \"dm\", il cui momento di inerzia rispetto al centro di massa \u00e8 dato da formula_4. Integrando lungo tutto il corpo e considerando questo sistema di riferimento (formula_5) si ha che\nOra calcoleremo direttamente il momento di inerzia rispetto al nostro nuovo asse \"z\". Si prenda dunque un elemento \"dm\" e si consideri il sistema di rif. traslato; poich\u00e9 formula_7, applicando le trasformazioni nel sistema di riferimento precedente e integrando lungo tutto il corpo si ha\nSviluppando il quadrato si ottiene formula_9 e, raccogliendo, si ha\nIl primo termine \u00e8 proprio il momento di inerzia rispetto all'asse passante per il centro di massa formula_11, calcolato precedentemente. Il secondo termine \u00e8 pari alla quantit\u00e0 formula_12, mentre il terzo termine \u00e8 nullo, poich\u00e9 l'integrale di x \"dm\" \u00e8 l'ascissa del centro di massa nel sistema del centro di massa stesso e pertanto (essendo sull'origine) \u00e8 pari a 0.\nSi ottiene quindi il risultato finale:\nGeneralizzazione ai tensori.\nIl teorema degli assi paralleli pu\u00f2 essere generalizzato per i calcoli che coinvolgono il tensore d'inerzia. Sia Iij il tensore d'inerzia di un corpo calcolato sul centro di massa. Allora il tensore d'inerzia Jij calcolato relativamente al nuovo punto \u00e8\ndove formula_15 \u00e8 il vettore spostamento dal centro di massa al nuovo punto e \u03b4ij \u00e8 la delta di Kronecker.\nPer gli elementi diagonali (quando i = j), gli spostamenti perpendicolari all'asse di rotazione portano alla versione semplificata del teorema come scritto di cui sopra.\nLa versione generalizzata del teorema di Huygens-Steiner pu\u00f2 essere espressa nella notazione senza riferimenti a coordinate come\ndove E3 \u00e8 la matrice identit\u00e0 e formula_17 \u00e8 il prodotto esterno.\nUn'ulteriore generalizzazione del teorema d\u00e0 il tensore d'inerzia intorno a un qualunque insieme di assi ortogonali paralleli al sistema di riferimento degli assi x, y e z, associato al tensore d'inerzia di riferimento, che passino per il centro di massa o meno."}
{"id": "129422", "revid": "31886", "url": "https://it.wikipedia.org/wiki?curid=129422", "title": "Deerfield (informatica)", "text": "Deerfield rappresenta il primo processore (relativamente) economico della linea Itanium 2 prodotta da Intel e commercializzato a partire dall'8 settembre 2003. Il suo costo minimo di soli 744 $ infatti, ha permesso di spostare il target per questo processore verso lo sviluppo di software ed \u00e8 per questo motivo che Intel ha deciso di mettere in commercio una versione a basso costo, anche per contrastare il processore AMD Opteron.\nCaratteristiche tecniche.\nProcesso produttivo.\nDeerfield \u00e8 progettato per equipaggiare i sistemi Itanium 2 DP per sistemi biprocessore e il suo design deriva direttamente da quello del \"fratello maggiore\" Madison, risultandone quindi una versione semplificata con soli 1,5 MB di cache L3 e un clock di 1\u00a0GHz per la versione LV (Low Voltage), a basso consumo, e un clock di 1,4\u00a0GHz per la versione standard (con un costo di 1172 $). Il processo costruttivo \u00e8 ovviamente quello a 130 nm utilizzato anche per Madison.\nLa versione Low Voltage, destinata ai sistemi biprocessore nei quali si vuole provilegiare il consumo e la dimensione complessiva consentono una dissipazione termica massima pari a 62 W, contro un quantitativo di circa 130 W per le CPU Itanium 2 basate sul core Madison.\nPer entrambi i modelli comunque, il bus \u00e8 rimasto quello a 400\u00a0MHz.\nTecnologie implementate.\nAnche in Deefield, come in Madison, non sono implementate tutte quelle tecnologie che Intel ha sviluppato nel corso degli anni e che dovrebbero arrivare \"in blocco\" con il successore Millington. NON include quindi XD-bit e SpeedStep. Nemmeno la tecnologia Hyper-Threading \u00e8 presente in Deefield, cos\u00ec come quella Vanderpool che Intel ha sviluppato nel corso del 2005. Ovviamente non \u00e8 incluso il supporto EM64T dato che questo si applica solo all'architettura IA-32 degli Xeon.\nModelli arrivati sul mercato.\nLa tabella seguente mostra i modelli di Itanium 2, basati sul core Deerfield, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Itanium 2.\"\nIl successore.\nL'8 novembre 2004 Intel ha presentato il successore di Deerfield, Fanwood. Si tratta solo di una lieve evoluzione che ha permesso di aumentare la cache e in maniera lieve anche il clock. Se Deerfield derivava dal core Madison, Fanwood deriva dal core Madison-9M, revisione del core Madison arrivata sul mercato contemporaneamente."}
{"id": "129424", "revid": "15756", "url": "https://it.wikipedia.org/wiki?curid=129424", "title": "Partito Conservatore (Regno Unito)", "text": "Il Partito Conservatore e Unionista (in inglese \"Conservative and Unionist Party\"), semplicemente noto come Partito Conservatore (\"Conservative Party\"), \u00e8 un partito britannico d'ispirazione conservatrice e unionista.\nAttualmente \u00e8 il partito che detiene la maggioranza assoluta dei seggi della Camera dei comuni, dopo le elezioni anticipate del 2019. Il \"leader\" del partito Boris Johnson \u00e8 l'attuale primo ministro.\nDetto anche Tory Party (\"Tory\" \u00e8 utilizzato per indicare \"Conservatore\") e i suoi sostenitori Tories, il Partito Conservatore \u00e8 nato nel 1834 come erede dello storico Partito Tory, nato nel 1678. Il partito \u00e8 stato uno dei due pi\u00f9 importanti partiti politici inglesi del diciannovesimo secolo insieme ai Liberali. Ha cambiato il suo nome nel 1912 in \"Partito Conservatore e Unionista\" a causa della fusione con il Partito Liberale Unionista, ma generalmente \u00e8 chiamato solamente Partito Conservatore.\nNegli anni Venti, quando i voti dei liberali diminuirono, il Partito Laburista divenne il principale rivale dei conservatori. I primi ministri conservatori, tra i quali Winston Churchill (1940-45, 1950-55) e Margaret Thatcher (1979-1990), hanno governato per 57 anni nel ventesimo secolo.\nA livello internazionale il partito \u00e8 membro dell'Unione Democratica Internazionale ed \u00e8 stato tra i fondatori del Partito dei Conservatori e dei Riformisti Europei. Prima della Brexit, nel Parlamento europeo i suoi esponenti aderivano dapprima al gruppo dei Democratici Europei (dal 1989 sottogruppo del Partito Popolare Europeo), e dal 2009 al Gruppo dei Conservatori e dei Riformisti Europei.\nStoria.\nLe origini nel partito Whig.\nIl Partito Conservatore ebbe origine da una fazione del partito Whig, che nel XVIII secolo si coalizz\u00f2 attorno a William Pitt il Giovane (primo ministro britannico nei periodi 1783-1801 e 1804-1806). Tale fazione fu originariamente conosciuta come \"Independent Whigs\", \"Friends of Mr. Pitt\" o \"Pittites\"; \u00e8 solo dopo la morte di Pitt che si inizi\u00f2 ad usare il termine \"Tory\", alludendo al Partito Tory, un raggruppamento politico che era gi\u00e0 esistito tra il 1678 ed il 1760, ma col quale non c'era alcuna continuit\u00e0 organizzativa. Pi\u00f9 o meno dal 1812 in poi, il nome \"Tory\" fu usato comunemente per il nuovo partito.\nNon tutti i membri del partito erano soddisfatti di questo nome. George Canning fu il primo ad usare il termine \"conservatore\" negli anni venti dell'Ottocento; in seguito, attorno al 1834, sotto la direzione di Robert Peel (che \u00e8 anche considerato il fondatore del partito odierno), fu adottato ufficialmente il nome di Partito Conservatore.\nL'estensione progressiva del suffragio costrinse il partito, sotto la direzione di Lord Derby e Benjamin Disraeli, a popolarizzare il suo approccio. Nel 1886 form\u00f2 un'alleanza con i liberali unionisti guidati da Lord Hartington e Joseph Chamberlain, e sotto la guida di Lord Salisbury ed Arthur Balfour il partito mantenne il potere per i vent'anni successivi (tranne che per tre anni). Nel 1906 fu sconfitto duramente alle elezioni a causa della sua divisione sulla questione del protezionismo. Nel 1912 i conservatori si fusero con il Partito Liberale Unionista.\nI conservatori rimasero al governo con i liberali durante tutta la prima guerra mondiale, e la coalizione continu\u00f2 sotto la guida del primo ministro liberale David Lloyd George fino al 1922, quando i leader Andrew Bonar Law e Stanley Baldwin decisero di chiudere con la coalizione. Segu\u00ec un nuovo periodo di dominio conservatore, anche se nel 1931 venne creata una nuova coalizione di unit\u00e0 nazionale.\nDurante la seconda guerra mondiale, il governo unitario fu guidato da Winston Churchill; nonostante la vittoria della guerra, il partito perse le elezioni del 1945 a favore del Partito Laburista.\nDagli anni '50 al 2000.\nDopo la vittoria alle elezioni del 1951, i conservatori accettarono le politiche di welfare introdotte dal Labour ed il suo programma di nazionalizzazioni. Sotto la guida di Churchill, Anthony Eden ed Harold Macmillan, mantennero il governo fino al 1964.\nVinte le elezioni del 1970, il governo di Edward Heath si scontr\u00f2 (perdendo) contro le Trade Unions, ma riusc\u00ec a far entrare la Gran Bretagna nella Comunit\u00e0 economica europea (Macmillan ci aveva gi\u00e0 provato nel 1963, ma il presidente francese Charles de Gaulle aveva posto il suo veto). Nonostante ci\u00f2, il partito non era unito riguardo alla CEE e l'adesione a questa ha creato all'interno del partito un acceso dibattito pluridecennale.\nUn anno dopo la sconfitta conseguita alle elezioni generali dell'ottobre 1974, Margaret Thatcher ottenne la leadership del partito. Dopo la vittoria del 1979, i conservatori portarono avanti un programma economico monetarista; pi\u00f9 in generale, il partito adott\u00f2 un approccio di libero mercato focalizzandosi sulla privatizzazione delle industrie e dei servizi pubblici nazionalizzati dal Labour negli anni quaranta e sessanta. Grazie anche alla crisi del Partito laburista, la Thatcher condusse i conservatori a due nette vittorie, in occasione delle elezioni generali del 1983 e nelle elezioni generali del 1987. Comunque, era anche fortemente impopolare in certi settori della societ\u00e0, in parte a causa dell'alta disoccupazione che segu\u00ec le sue riforme economiche. Fu l'introduzione della cosiddetta \"poll tax\" che contribu\u00ec in larga parte alla fine della sua carriera politica. La sua crescente impopolarit\u00e0 e la sua indisponibilit\u00e0 a compromessi port\u00f2 a tensioni interne al partito, che decise di sostituirla nella leadership del partito nel 1990.\nLe successe John Major, che vinse anche le elezioni generali del 1992; ma, gi\u00e0 da quell'anno, il governo divenne impopolare a causa di una recessione economica che port\u00f2 ad una forte disoccupazione. Il partito dovette quindi subire una profonda sconfitta alle elezioni generali del 1997, tanto che non riusc\u00ec ad eleggere nemmeno un parlamentare n\u00e9 in Scozia n\u00e9 in Galles. Segu\u00ec una forte crisi di leadership: i successivi tre leader di partito non riuscirono ad invertire il declino del partito, che fu sconfitto anche alle successive elezioni generali del 2001.\nDal 2000 ad oggi.\nNel settembre 2001 il leader dei conservatori \u00e8 stato Iain Duncan Smith, esponente dell'ala pi\u00f9 euroscettica, anche se lo fu solo fino all'ottobre 2003, quando fu sfiduciato dai conservatori che non pensavano di vincere con la sua leadership.\nDopo la terza sconfitta consecutiva, conseguita nelle elezioni generali del 2005, David Cameron divenne leader del partito il 6 dicembre 2005 battendo David Davis. Dalla fine del 2007 i sondaggi danno stabilmente i conservatori sopra i laburisti. Alle elezioni amministrative del 2008 il partito ha ottenuto un certo successo: Boris Johnson \u00e8 il primo conservatore eletto a sindaco della \"Greater London\".\nDopo aver lanciato il Movimento per la Riforma Europea, nel 2009 al Parlamento europeo i conservatori hanno abbandonato il Gruppo del Partito Popolare Europeo per creare il Gruppo dei Conservatori e dei Riformisti Europei.\nI conservatori, alle elezioni generali del 2010, hanno ottenuto il 36,1% dei voti e 306 seggi (+109 seggi dal 2005), divenendo il primo partito britannico. Il successo del partito per\u00f2 non gli ha assicurato la maggioranza assoluta dei seggi, fissata a 326 e i conservatori sono pertanto stati costretti a creare un governo di coalizione, guidato dal loro leader Cameron, insieme ai liberal democratici di Nick Clegg, che sono ritornati al governo dopo 90 anni.\nAlle elezioni amministrative del 2011 i conservatori hanno sostanzialmente mantenuto le precedenti posizioni: Inghilterra (+ 85 consiglieri); Scozia (Assemblea - 5 seggi); Galles (Assemblea +2 seggi). Il partito si attesta al 35%, confermando il dato delle precedenti elezioni, venendo per\u00f2 superato dal Partito Laburista che ottiene il 37,1%.\nAlle elezioni amministrative del 3 maggio 2012 il Partito Conservatore perde il 4%, raggiungendo il 31% dei voti contro il 38% dei laburisti.\nI Tories riescono comunque ad eleggere il Sindaco di Londra, Boris Johnson, ma non si tratta di una vera e propria vittoria: la London Assembly, l'assemblea amministrativa londinese, \u00e8, infatti, a maggioranza laburista. Alle elezioni locali del 2013, il partito ottiene il 25%(-6% di consensi) e 1336 consiglieri (-335). Ci\u00f2 anche a causa del boom dello UKIP al 22,5%. Il 22 maggio si svolgono in Gran Bretagna le elezioni europee e le locali. Alle europee, i conservatori prendono una gran batosta, terzi con appena il 23,1%, 3.792.549 voti e 19 seggi su 71 britannici, battuti dallo UKIP che diviene primo partito del Regno Unito e dai laburisti. Alle locali ottengono il 29%(+5%) e 1364 consiglieri (-236).\nIl 24 giugno 2016, a seguito del referendum che decreta l'uscita del Regno Unito dall'Unione Europea, David Cameron annuncia le sue dimissioni. Sono indette consultazioni per eleggere il nuovo leader del Partito Conservatore, destinato a rimpiazzare Cameron come primo ministro. L'11 luglio 2016, a seguito di numerose rinunce dei candidati, Theresa May, segretario di Stato per gli affari interni, diventa il nuovo leader del partito e primo ministro del Regno Unito il 13 luglio. \u00c8 la seconda donna dopo Margareth Thatcher a ricoprire la carica.\nIl 18 febbraio 2019 tre deputate, Heidi Allen, Anna Soubry e Sarah Wollaston lasciano il partito in segno di protesta alla linea politica condotta dalla premier May per aderire al nuovo partito europeista The Independent Group, fondato su iniziativa di altri sei deputati laburisti dissidenti.\nIl 23 luglio 2019 Boris Johnson diviene nuovo leader del partito al posto di Theresa May e il giorno successivo anche nuovo primo ministro.\nIdeologia.\n\u00c8 un partito con forti tratti libertari, lasciati in eredit\u00e0 dal conservatorismo progressista di Winston Churchill e dal paleolibertarianismo di Margaret Thatcher.\nI membri dei conservatori si dividono in pi\u00f9 fronti; sono presenti gruppi pi\u00f9 moderati, liberisti e paleolibertari, mentre altri membri che aderiscono ad un conservatorismo pi\u00f9 marcato, il conservatorismo nazionale.\nI \"Tories\" sono fortemente legati al tradizionalismo della monarchia britannica e dell\u02bcinviolabile figura della Regina come capo di Stato. Sostengono l\u02bcatlantismo, cio\u00e8 il tradizionale ruolo di primo piano sulla scena politica, economica e commerciale globale che il Regno Unito ha sempre avuto al fianco delle potenze occidentali, tra cui Stati Uniti \"in primis\", ma anche Canada, Australia e Giappone, la collaborazione in seno alla NATO e l'importanza del programma nucleare britannico.\nSostengono fortemente l'unit\u00e0 del Regno Unito, opponendosi alle istanze indipendentiste di Scozia e Galles e a una riunificazione dell'Irlanda.\nIl Partito Conservatore sostiene la costituzione non codificata del Regno Unito e il modello Westminster, e si \u00e8 opposto all'eliminazione della par\u00eca ereditaria nella Camera dei Lord, all'integrazione della Convenzione europea per la salvaguardia dei diritti dell'uomo e delle libert\u00e0 fondamentali nel diritto britannico e all'istituzione nel 2009 della Corte suprema del Regno Unito, le cui funzioni erano precedentemente esercitate dalla Camera dei Lord.\nNel 2016, il Partito Conservatore ha sostenuto la Brexit, ossia l'uscita del Regno Unito dall\u02bcUnione europea, facendo riemergere anime plurali di connotazione euroscettica.\nNel 2019 il programma elettorale del partito auspicava un'ampia revisione costituzionale per il post-Brexit, riguardante le relazioni tra il potere legislativo, esecutivo e giudiziario.\nFazioni.\nIl partito conservatore presenta al suo interno una variet\u00e0 di fazioni o ideologie: il conservatorismo uninazionale, il conservatorismo liberale, il conservatorismo sociale, il thatcherismo, il tradizionalismo, il neoconservatorismo, l'euroscetticismo, l'europeismo, il cristianesimo democratico, la localizzazione e il conservatorismo verde.\nConservatori tradizionalisti.\nQuesto gruppo della destra socialmente conservatrice \u00e8 attualmente associato con il \"Cornerstone Group\" (o \"Fede, Famiglia, Bandiera\"), ed \u00e8 la tradizione pi\u00f9 antica presente all'interno del Partito Conservatore, escludendo gli associati con l'High Toryism. Il nome deriva dal suo supporto a tre istituzioni britanniche (se si considera la Chiesa come un'istituzione inglese): la Chiesa anglicana, lo Stato britannico unito e la famiglia. A questo fine, enfatizza l'eredit\u00e0 anglicana del Paese, si oppone ad ogni passaggio di potere fuori dal Regno Unito, sia che si tratti di nazioni o regioni che dell'Unione europea, e considera la famiglia tradizionale come una struttura per riparare ci\u00f2 che c'\u00e8 di sbagliato nella societ\u00e0 britannica. Difende strenuamente il matrimonio e crede che il partito conservatore debba favorire le famiglie non imponendo loro una tassazione eccessiva. Molti si oppongono ad un eccessivo numero di immigrati e supportano la limitazione dell'aborto a 24 settimane. Molti membri in passato hanno appoggiato la pena di morte. Alcuni membri di questo ramo del partito furono Andrew Rosindell, Nadine Dorries, Sir Edward Leigh e Jacob Rees-Mogg\u2014gli ultimi due sono cattolici, notevole in una fazione caratterizzata dall'appoggio alla Chiesa anglicana. Il filosofo conservatore inglese Sir Roger Scruton rappresenta il ramo intellettuale del gruppo tradizionalista: i suoi scritti raramente trattano di economia e sono focalizzati su prospettive conservatrici riguardo a politica, societ\u00e0, cultura e morale.\nConservatori \"One-Nation\".\nIl conservatorismo uninazionale o \"One-Nation\" \u00e8 stato l'ideologia dominante del partito nel XX secolo fino all'ascesa del thatcherismo negli anni '70, e include tra le sue file primi ministri conservatori come Stanley Baldwin, Harold Macmillan e Edward Heath. Il nome deriva da una famosa frase di Disraeli. La base del conservatorismo uninazionale \u00e8 il principio della coesione sociale, e i suoi aderenti supportano le istituzioni sociali che mantengono l'armonia tra differenti interessi, gruppi, classi, e\u2014pi\u00f9 recentemente\u2014differenti razze o religioni. Tra queste istituzioni tipicamente si includono il welfare state, la BBC e il governo locale. Molti sostengono l'Unione europea, considerandola come un mezzo per estendere il principio di coesione sociale a livello internazionale, ma altri sono euroscettici (come Sir Peter Tapsell). Attualmente tra i conservatori \"One-Nation\" all'interno del partito si includono Kenneth Clarke, Malcolm Rifkind e Damian Green; essi sono anche associati con il \"Tory Reform Group\" e il \"Bow Group\". I conservatori \"One-Nation\" danno molta importanza a Edmund Burke e alla sua enfasi sulla societ\u00e0 civile come fondazioni di societ\u00e0 e per la sua opposizione alle politiche radicali di ogni tipo. Ideologicamente si identificano con il conservatorismo liberale.\nConservatori liberisti.\nQuesto gruppo di conservatori liberali in economia divenne dominante dopo l'elezione di Margaret Thatcher a leader del partito nel 1975. Il suo obiettivo era quello di ridurre il ruolo del governo nell'economia, e a questo fine loro supportavano i tagli nella tassazione diretta, la privatizzazione delle industrie nazionalizzate e una riduzione nella dimensione e nello scopo del welfare state. I sostenitori del mercato libero furono chiamati \"thatcherites\". Il gruppo aveva disparate visioni della politica sociale: la stessa Thatcher era socialmente conservatrice e un'anglicana praticante, ma il ramo liberista nel Partito Conservatore adatt\u00f2 le opinioni sociali dalle visioni libertarie civili di Michael Portillo, Daniel Hannan, e David Davis a quelle del conservatorismo tradizionalista dei precedenti leader del partito William Hague e Iain Duncan Smith. Il ramo thatcherano \u00e8 anche associato con il concetto di una \"societ\u00e0 senza classi\".\nAnche se alcuni membri del partito sono europeisti, molti liberisti sono euroscettici, perch\u00e9 considerano molti regolamenti dell'UE come un'interferenza al libero mercato o un ostacolo alla sovranit\u00e0 britannica. Inoltre la centralizzazione dell'UE \u00e8 in conflitto con gli ideali localisti molto diffusi all'interno del partito negli ultimi anni. Tra i rari \"thatcherites\" europeisti si include Leon Brittan. Alcuni traggono ispirazione dal discorso della Thatcher a Bruges nel 1988, nel quale ella dichiarava: \u00abwe have not successfully rolled back the frontiers of the state in Britain only to see them reimposed at a European level\u00bb."}
{"id": "129427", "revid": "2210568", "url": "https://it.wikipedia.org/wiki?curid=129427", "title": "Harold Macmillan", "text": "Esperto di problemi internazionali, propugnatore di una sorta di conservatorismo progressista, mediatore fra il liberalismo anarchico ed il dirigismo, intransigente oppositore del nazi-fascismo, fu amico personale di Winston Churchill e genero del Duca di Devonshire. Occup\u00f2 cariche della massima importanza nella vita politica inglese, da primo ministro, a segretario agli esteri, a cancelliere dello Scacchiere.\nBiografia.\nInfanzia ed educazione.\nNato a Londra, proveniva da una famiglia di origine scozzese che sin dalla met\u00e0 dell\u2019Ottocento aveva dato avvio a un\u2019attivit\u00e0 imprenditoriale nel settore dell\u2019editoria creando nel 1843 l\u2019omonima casa editrice. Macmillan studi\u00f2 dapprima ad Eton e nel 1912 si iscrisse al Balliol College di Oxford.\nPrima guerra mondiale.\nAllo scoppio della Prima guerra mondiale, come molti altri giovani della sua generazione e della sua condizione sociale, Macmillan si arruol\u00f2 nell\u2019esercito. Entrato dapprima nei King\u2019s royal rifles, fu poi trasferito alle Grenadier guards e, nell\u2019agosto del 1915, il sottotenente Macmillan fu inviato sul fronte delle Fiandre, dove fu ferito in alcune azioni; l\u2019anno successivo veniva trasferito sulla Somme, dove nel settembre rest\u00f2 gravemente ferito. Tornato nel Regno Unito trascorse il resto del conflitto affrontando una lunga e difficile convalescenza. Alla conclusione delle ostilit\u00e0, Macmillan decise di compiere un\u2019esperienza all\u2019estero e, grazie alle conoscenze materne, venne nominato aiutante di campo del governatore generale del Canada.\nMatrimonio.\nDurante la permanenza nel dominion nordamericano egli fece la conoscenza di Lady Dorothy Cavendish, appartenente a una nobile famiglia della Paria britannica, che spos\u00f2 nell\u2019aprile del 1920.\nIl matrimonio non fu particolarmente felice, tanto che la moglie si innamor\u00f2 del collega di partito e amico, Robert Boothby.\nCarriera politica.\nRientrato in Inghilterra, Macmillan cominci\u00f2 a lavorare nell\u2019attivit\u00e0 editoriale di famiglia. Tuttavia, anche quale conseguenza dell\u2019esperienza canadese e dei legami con la famiglia della moglie, nel 1923 decideva di darsi all\u2019attivit\u00e0 politica, presentandosi quale candidato del Partito Conservatore alle elezioni del dicembre di quell\u2019anno per la circoscrizione di Stockton-on-Tees, un\u2019area del nord dell\u2019Inghilterra, tradizionalmente legata all\u2019industria cantieristica e fortemente colpita dalle difficolt\u00e0 economiche del dopoguerra. Macmillan vinse con un minimo scarto di voti, ma nelle successive elezioni del 1924 venne confermato con un ampio successo.\nIntorno alla met\u00e0 degli anni Trenta, Macmillan si avvicin\u00f2 a un gruppo di giovani membri del Partito Conservatore, i quali auspicavano una politica di audaci riforme al fine di affrontare i gravi problemi economici che affliggevano il Regno Unito. In tale ambito significativa fu la pubblicazione da parte di Macmillan del pamphlet \"The middle way\", che venne per\u00f2 accolto con sfavore dalla maggioranza del partito tory. Con il crescente manifestarsi dell\u2019aggressivit\u00e0 delle dittature italiana e tedesca, Macmillan si avvicin\u00f2 a Winston Churchill e all\u2019esiguo gruppo di conservatori, i quali si opponevano alla politica di avvicinamento nei confronti di questi due regimi totalitari che caratterizzava al contrario l\u2019atteggiamento della leadership tory nella seconda met\u00e0 degli anni Trenta.\nSeconda guerra mondiale.\nAllo scoppio della Seconda guerra mondiale, per quanto Neville Chamberlain restasse Primo Ministro, Churchill usciva dall\u2019isolamento politico in cui era stato tenuto a lungo dal suo stesso partito e diveniva Primo Lord dell\u2019ammiragliato. Quanto a Seconda guerra mondiale, incoraggiato da Churchill, alla fine del 1939 entrava a far parte di un comitato governativo guidato da Leo Amery, incaricato di fornire aiuto alla Finlandia, che era stata aggredita dall\u2019Unione Sovietica. La svolta nella carriera di Macmillan si manifest\u00f2 comunque nell\u2019estate del 1940. La caduta della Francia rappresent\u00f2 la sconfitta definitiva di Chamberlain e dei suoi seguaci. Churchill venne allora nominato Primo Ministro di un governo di unione nazionale del quale entravano a far parte anche i laburisti; nell\u2019ambito del nuovo gabinetto il premier offriva a Macmillan la responsabilit\u00e0 di segretario del ministero degli Approvvigionamenti, guidato dall\u2019esponente laburista Herbert Morrison.\nIn questo nuovo ruolo egli ebbe l\u2019opportunit\u00e0 di sperimentare alcune delle idee di programmazione economica che egli aveva esposto in \"The middle way\"; inoltre, a partire dal 1941, il Ministero dell'Approvvigionamento, ora sotto l\u2019energica guida di Lord Beaverbrook, si dovette confrontare con l\u2019impegnativo compito di inviare aiuti all\u2019Unione Sovietica, divenuta alleata di Londra a seguito dell\u2019aggressione tedesca. Agli inizi di febbraio del 1942 Macmillan veniva nominato sottosegretario al Ufficio coloniale. La sua permanenza a questo ministero fu comunque breve. Nel novembre del 1942 gli angloamericani lanciavano l\u2019operazione \u201cTorch\u201d con lo sbarco di truppe statunitensi, sotto la guida del generale Dwight Eisenhower, in Marocco e in Algeria.\nA causa della scarsa fiducia di Franklin Delano Roosevelt nei confronti di Charles de Gaulle e della \u201cFrancia libera\u201d, Washington aveva riposto le proprie speranze affinch\u00e9 le truppe francesi fedeli a Vichy in Nord Africa non offrissero resistenza nella figura del generale Henri Giraud, un alto ufficiale di sentimenti conservatori. L\u2019azione di quest\u2019ultimo si era rivelata inefficace e per porre rapidamente fine ai combattimenti fra i francesi di Vichy e le truppe americane, Dwight Eisenhower aveva accettato di siglare un compromesso con l\u2019ammiraglio Fran\u00e7ois Darlan, il quale sino a quel momento si era qualificato come uno dei pi\u00f9 stretti collaboratori di Philippe P\u00e9tain. Tale accordo, per quanto utile sul piano militare, aveva sollevato forti critiche presso la stampa americana, provocando una seria crisi politica. In tale contesto Churchill ritenne, anche al fine di salvaguardare gli interessi britannici nell\u2019area del Mediterraneo, di affidare a Macmillan la funzione di consigliere politico presso Eisenhower. Tra il gennaio del 1943 e la met\u00e0 del 1945 Macmillan avrebbe esercitato un\u2019influenza politica crescente divenendo di fatto il \u201cproconsole\u201d di Londra nell\u2019area del Mediterraneo.\nFra i primi problemi che egli dovette affrontare vi fu quello dello scontro tra de Gaulle e Giraud per la leadership nel Nord Africa francese; era evidente che chi fosse uscito vincitore da questo conflitto avrebbe posto una seria ipoteca alla guida, non solo della \u201cFrancia libera\u201d, ma anche del paese una volta che questo fosse stato liberato. Come ricordato, nei confronti di de Gaulle si era spesso manifestata l\u2019ostilit\u00e0 dell\u2019amministrazione americana e lo stesso Churchill, che nel 1940 aveva favorito la nascita del movimento gaullista, aveva incontrato difficolt\u00e0 nel trattare con il leader francese. Da parte sua Macmillan si convinse delle superiori capacit\u00e0 politiche di de Gaulle e, per quanto in maniera cauta, ne favor\u00ec l\u2019affermazione rispetto a Giraud.\nSuccessivamente Macmillan ebbe un ruolo di rilievo nelle vicende militari e politiche che condussero all\u2019armistizio italiano del settembre 1943 e alla parziale liberazione della penisola, con le note conseguenze sul piano della politica interna italiana. In tale contesto, Macmillan ebbe modo di intrattenere stretti rapporti con i principali attori della scena italiana: da Vittorio Emanuele III a Pietro Badoglio, agli uomini politici del CLN di Napoli, a Carlo Sforza, ai responsabili angloamericani del governo militare alleato. I diari di questi mesi, pubblicati in seguito, hanno offerto una galleria di ritratti, a volte non immuni da annotazioni ironiche, sulle vicende politiche del Regno del Sud, per quanto vada notato come Macmillan non condividesse pienamente la politica punitiva nei riguardi dell'Italia, sostenuta sin da questo periodo dal segretario di Stato Anthony Eden. Alla fine del 1944 l\u2019attenzione di Macmillan dovette concentrarsi su altri due paesi dell\u2019area del Mediterraneo, la Iugoslavia e la Grecia.\nQuanto alla prima, egli dovette gestire i non facili rapporti con il leader della resistenza comunista, il futuro maresciallo Tito, le cui ambizioni cominciavano a contrastare con i piani britannici, mentre per ci\u00f2 che concerneva la seconda, il ministro residente fu costretto a fronteggiare in dicembre in una nazione appena liberata l\u2019insurrezione comunista ad Atene contro il governo monarchico conservatore sostenuto da Londra. La fase conclusiva del conflitto riserv\u00f2 a Macmillan una parentesi particolarmente tragica, poich\u00e9 egli dovette assumere la responsabilit\u00e0 della consegna di migliaia di russi che avevano militato nelle truppe naziste e che erano stati catturati dalle truppe britanniche in Austria. Gran parte di loro furono giustiziati e la decisione di Macmillan, che traeva in ampia misura origine da accordi siglati dai tre grandi a Yalta, sarebbe stata soggetta a dure critiche in particolare in un volume apparso nella met\u00e0 degli anni Ottanta.\nDopoguerra.\nCon la fine delle ostilit\u00e0, Macmillan fece ritorno alla vita politica, ma in occasione delle elezioni del luglio del 1945 fu sconfitto dal candidato laburista; pochi mesi dopo l\u2019esponente conservatore eletto per la circoscrizione di Bromley moriva, Macmillan veniva candidato alla by-election e rientrava quindi ai Comuni con una confortevole maggioranza. Ci\u00f2 nonostante, con l\u2019affermazione del partito laburista di Richard Attlee, si apriva per Macmillan un lungo periodo di permanenza sui banchi dell\u2019opposizione. L\u2019interesse di Macmillan in questi anni continu\u00f2 a concentrarsi sui temi di politica internazionale, sollecitato anche dalle grandi trasformazioni del secondo dopoguerra: dalla crisi dell\u2019impero britannico all\u2019avvio della \u201cGuerra fredda\u201d, ai primi passi della costruzione europea. In quest\u2019ultimo ambito fin dal 1947 Churchill si impegn\u00f2 affinch\u00e9 si sviluppasse una qualche forma di cooperazione fra le nazioni dell\u2019Europa occidentale, una dinamica che il leader tory vedeva inserita nel rafforzamento dell\u2019Occidente di fronte alla minaccia rappresentata dalla politica staliniana. Churchill fu cos\u00ec all\u2019origine del Movimento europeo, che avrebbe avuto tra le sue pi\u00f9 importanti manifestazioni il Congresso dell\u2019Aia del maggio 1948.\nPer l\u2019esponente conservatore, comunque, la costruzione europea, pur sostenuta dalla Gran Bretagna, non doveva vedere il coinvolgimento diretto di Londra, n\u00e9 uno sviluppo in senso federalista. Macmillan entr\u00f2 a far parte del Movimento europeo, prese parte alla conferenza dell\u2019Aia e divenne membro dopo il 1949 dell\u2019assemblea del Consiglio d'Europa a Strasburgo. \u00c8 significativo inoltre come nel 1950 egli esprimesse i suoi timori di fronte alla decisione presa dal governo Attlee di non far partecipare la Gran Bretagna al Piano Schuman per la creazione di una Comunit\u00e0 europea del carbone e dell\u2019acciaio (CECA).\nMinistero della Difesa.\nNell\u2019ottobre del 1951, i laburisti subivano una sconfitta in occasione delle elezioni politiche e i conservatori ritornavano al potere con un gabinetto guidato da Churchill, che vedeva ancora una volta Anthony Eden al vertice del Foreign Office. Nel nuovo governo a Macmillan veniva affidato il ruolo di housing minister, un ruolo solo in apparenza secondario, ove si consideri come la costruzione di nuove abitazioni fosse una delle priorit\u00e0 che si erano imposte nel secondo dopoguerra; in tale funzione Macmillan mostr\u00f2 particolare attenzione ed efficienza. Nell\u2019ottobre del 1954, in occasione di un rimpasto ministeriale a Macmillan venne offerto il Ministero della difesa, che egli accett\u00f2 nonostante la sua aspirazione fosse quella di tornare a occuparsi di questioni internazionali. Egli era rimasto d\u2019altronde nei primi anni cinquanta uno dei pochi esponenti conservatori di spicco attento alle questioni europee e convinto che Londra dovesse giocare un qualche ruolo nel processo di costruzione di un\u2019Europa unita.\nForeign Office.\nNella primavera del 1955 per ragioni di salute Churchill dava le dimissioni e veniva sostituito dal suo \u201cerede designato\u201d, Eden, il cui mandato era confermato dalla netta affermazione in occasione delle elezioni politiche tenutesi nel maggio. Macmillan veniva posto alla guida del Foreign Office. L\u2019attenzione del nuovo segretario di Stato si concentr\u00f2 sui tentativi di prima distensione, nel cui ambito la Gran Bretagna sperava di giocare una parte di rilievo: dal vertice di Ginevra nel luglio alla conferenza dei quattro ministri degli Esteri svoltasi nella citt\u00e0 svizzera nell\u2019autunno di quell\u2019anno. Nel frattempo si teneva la Conferenza di Messina e aveva avvio il \u201crilancio dell\u2019Europa\u201d.\nPer quanto Macmillan si rendesse conto della possibile importanza di tali eventi, il suo atteggiamento si rivel\u00f2 molto cauto, a quanto pare a causa dell\u2019influenza del Foreign Office che si mostrava scettico, se non ostile, nei riguardi dell\u2019integrazione europea di stampo funzionalista. Macmillan d\u2019altronde fu costretto a concentrare la sua attenzione sulla sempre pi\u00f9 grave situazione manifestatasi a Cipro e sulla incombente crisi nei rapporti con l\u2019Egitto. Nella sua responsabilit\u00e0 di ministro del Tesoro il leader conservatore torn\u00f2 ad occuparsi del \u201crilancio dell\u2019Europa\u201d, che egli seguiva con attenzione. Ancora una volta i suoi collaboratori si rivelarono scettici circa l\u2019esito dei negoziati fra i \u201cSei\u201d, sebbene Macmillan esprimesse il timore che, nel caso della creazione di una comunit\u00e0 economica europea, la Gran Bretagna si sarebbe trovata di fronte al pericolo di un serio isolamento rispetto ai maggiori partner del continente.\nCancelliere dello Scacchiere.\nNel dicembre del 1955, Eden decideva comunque di togliere a Macmillan il ruolo di segretario di Stato, affidato a Selwyn Lloyd, e di nominarlo cancelliere dello Scacchiere, una decisione che irrit\u00f2 Macmillan e che non resero facili i rapporti con il Primo Ministro.\nTra il luglio e il novembre del 1956, d\u2019altronde, Macmillan si trov\u00f2 direttamente coinvolto in una delle pi\u00f9 gravi crisi vissute dalla Gran Bretagna nel dopoguerra, la vicenda di Suez. A dispetto del ruolo di cancelliere dello Scacchiere, Macmillan svolse una parte significativa nelle decisioni che, dopo la nazionalizzazione della compagnia del Canale da parte di Nasser, condussero il governo Eden a scegliere l\u2019opzione di carattere militare. In una prima fase Macmillan sembr\u00f2 favorevole alla linea dell\u2019intervento scelta dal primo ministro, ma una volta prospettatasi la netta opposizione degli Stati Uniti, con le sue pericolose conseguenze di carattere economico e finanziario, egli parve sostenere l\u2019ipotesi di disimpegno.\nPrimo Ministro.\nNel gennaio del 1957, sir Anthony Eden, ammalato e profondamente colpito dal fallimento politico di Suez, dava le dimissioni e veniva sostituto proprio da Macmillan, che avrebbe mantenuto la carica di Primo Ministro sino al 1963.\nGiunto a Downing Street, Macmillan concentr\u00f2 la sua attenzione, per ci\u00f2 che concerneva la politica estera, sulla ricostruzione della special relationship con Washington, posta in discussione dalla crisi del Canale di Suez. Questo obiettivo parve raggiunto in breve tempo e nel 1958 gli Stati Uniti e la Gran Bretagna agivano congiuntamente in Medio Oriente di fronte alla crisi irachena. Un altro ambito internazionale cui il primo ministro dedic\u00f2 la sua attenzione fu quello dei rapporti Est-Ovest, caratterizzati dall\u2019avvio della seconda crisi di Berlino e dal fallimento della conferenza al vertice di Parigi del 1960.\nNel frattempo la popolarit\u00e0 di Macmillan sul piano interno raggiunse l\u2019apice, favorita anche da un\u2019iniziale congiuntura economica favorevole, e nel 1959 i conservatori ottenevano un ampio successo elettorale. Quanto all\u2019Europa, Macmillan lasciava questo ambito al segretario di Stato Selewyn Lloyd e Londra decideva di fronteggiare la nascita della Comunit\u00e0 economica europea (CEE) con l\u2019istituzione dell\u2019Associazione europea di libero scambio (European free trade agreement, EFTA).\nTra il 1960 e il 1961, Macmillan si convinse per\u00f2 che la posizione inglese verso la Comunit\u00e0 Europea dovesse mutare. In primo luogo l\u2019economia britannica cominciava a mostrare i primi segni di difficolt\u00e0 le quali contrastavano con il boom delle economie dei Sei. Nel 1960 la Gran Bretagna concedeva la piena indipendenza a gran parte delle colonie africane e nel noto discorso sui winds of change, compiuto in occasione di un viaggio in Africa, Macmillan si mostrava cosciente del tramonto del \u201csogno imperiale\u201d; infine, l\u2019elezione di John F. Kennedy negli Stati Uniti sembrava aprire una fase diversa nella special relationship e il nuovo presidente non nascondeva il desiderio affinch\u00e9 Londra divenisse a pieno titolo una potenza \u201ceuropea\u201d entrando a far parte del Mercato comune europeo (MEC). Dopo una serie di contatti con vari leader dell\u2019Europa dei Sei avvenuti nei primi mesi del 1961, Macmillan decise che per la Gran Bretagna era giunto il momento di aderire alla CEE, e nell\u2019estate di quell\u2019anno egli annunzi\u00f2 ufficialmente ai Comuni la candidatura inglese alla Comunit\u00e0. Macmillan, come gran parte della classe dirigente britannica, era dell\u2019opinione che, a dispetto delle difficolt\u00e0, Londra sarebbe riuscita nel proprio intento: la Repubblica federale, l\u2019Italia e i paesi del Benelux si erano dichiarati favorevoli all\u2019ingresso di Londra nel MEC, gli Stati Uniti sostenevano tale ipotesi e il Regno Unito appariva ancora una potenza in grado di apportare numerosi elementi di vantaggio alla costruzione europea. Inoltre, il primo ministro ben sapeva che la visione inglese del processo di unione non era lontano dal concetto di \u201cEuropa delle patrie\u201d di de Gaulle, un leader che Macmillan conosceva dagli anni della Seconda guerra mondiale.\nIl negoziato, apertosi a Bruxelles nell\u2019autunno del 1961, venne impostato da Londra sugli aspetti economici, e la delegazione inglese pose onerose condizioni sulla questione dell\u2019agricoltura e sui rapporti con il Commonwealth. Nel frattempo, Macmillan dovette occuparsi in ambito internazionale di altre questioni di rilievo, dalla costruzione del Muro di Berlino alla crisi dei missili di Cuba. In entrambi i casi il primo ministro non sembr\u00f2 rendersi conto come le due vicende finissero con l\u2019avvicinare sempre pi\u00f9 de Gaulle a Konrad Adenauer e a far crescere i dubbi dei due leader del continente circa la posizione inglese. Gli accordi Kennedy-Macmillan di Nassau sulla fornitura di missili Polaris alla Gran Bretagna, se sembravano confermare la special relationship, apparvero agli occhi di de Gaulle la prova che se la Gran Bretagna fosse entrata nella CEE sarebbe divenuta il \u201ccavallo di Troia\u201d degli Stati Uniti. Macmillan sperava comunque che contatti diretti con Adenauer e de Gaulle avrebbero consentito di superare gli ostacoli che si frapponevano all\u2019ingresso di Londra nella CEE. Ma nel gennaio del 1963 il presidente francese, in una conferenza stampa, espresse pubblicamente il suo \u201cveto\u201d all\u2019Adesione inglese alla CEE. Si trattava di una grave sconfitta politica per Macmillan, alla quale si aggiungevano le crescenti difficolt\u00e0 dell\u2019economia, l\u2019esplodere del cosiddetto \u201cscandalo Profumo\u201d e seri problemi di salute. Nell\u2019ottobre del 1963 Macmillan diede le dimissioni, sostituito da Lord Alec Douglas-Home.\nRapporti con Margaret Thatcher.\nMacmillan si ritrov\u00f2 ad essere pi\u00f9 coinvolto in politica dopo che Margaret Thatcher divent\u00f2 la leader del Partito Conservatore nel 1975. La legacy della sua premiership fu infatti attaccata dai monetaristi del partito, le cui teorie erano supportate dalla Thatcher.\nFu inoltre uno dei tanti a consigliare alla Thatcher di comporre un piccolo Gabinetto di Guerra per il conflitto delle Falklands, e la Primo Ministro escluse inoltre, sotto suo consiglio, il Treasury (Tesoro) da quest'ultimo.\nIn un suo discorso alla Camera dei Lord del 1984, Macmillan critic\u00f2 la gestione da parte della Thatcher dello sciopero dei minatori.\nUltimi anni e morte.\nNegli anni successivi Macmillan dedic\u00f2 gran parte del suo tempo alla scrittura, alla casa editrice di famiglia e all\u2019Universit\u00e0 di Oxford di cui divenne Chancellor. Non manc\u00f2 comunque di interessarsi anche alla vita politica del suo paese nel ruolo di \u201csaggio\u201d del Partito Conservatore.\nPer il suo lavoro come Primo Ministro venne creato Conte di Stockton il 24 febbraio 1984, tre anni prima della sua morte.\nMacmillan mor\u00ec a Birch Grove il 29 dicembre 1986, all\u2019et\u00e0 di novantadue anni.\nDiscendenza.\nDal matrimonio tra Harold Macmillan e Lady Dorothy Cavendish nacquero:"}
{"id": "129429", "revid": "1372005", "url": "https://it.wikipedia.org/wiki?curid=129429", "title": "Anthony Eden", "text": "Ostile alle potenze nazi-fasciste, nel 1938 diede le dimissioni dalla carica di Ministro degli Esteri in polemica con la politica di \"appeasement\" propugnata dal Primo Ministro Neville Chamberlain. All'inizio della seconda guerra mondiale divenne nuovamente Ministro degli Esteri nel governo di unit\u00e0 nazionale guidato da Winston Churchill, svolgendo un ruolo fondamentale nella politica e nella diplomazia durante tutto il conflitto, collaborando strettamente con il Primo Ministro nei rapporti con le altre due grandi potenze della Grande Alleanza.\nDopo la seconda guerra mondiale, divenne ancora segretario agli esteri e quindi Primo Ministro nel 1955, ma dovette dimettersi due anni dopo a causa del fallimento britannico nella Crisi finale di Suez del 1956.\nBiografia.\nGiovinezza ed educazione.\nEden proveniva da una nobile e agiata famiglia della parte pi\u00f9 tradizionalista del Regno Unito. Ne condivise sempre il rigore morale e il vittoriano senso del dovere, ma anche i pregiudizi e la visione imperiale, in misura superiore a quella di aristocratici \u201cbucanieri\u201d come Churchill, capaci di pensare e agire, se necessario, anche contro le loro origini. Il senso di appartenenza all\u2019Inghilterra \u201ceterna\u201d aiut\u00f2 la fulminea ascesa di Eden, ma si rivel\u00f2 a lungo andare un limite che non gli permise di comprendere i rivolgimenti prodotti dalle due guerre mondiali.\nStudi\u00f2 a Eton e Oxford, diplomandosi in arabo e persiano. A diciott\u2019anni part\u00ec volontario nella prima guerra mondiale, combattendo sia sul fronte occidentale che sul fronte italiano. Fu ferito e decorato, ma perse due fratelli. Alla fine del conflitto fu promosso a capitano.\nCarriera politica.\nFu eletto deputato conservatore ai Comuni nel 1923 nel collegio di Warwick and Leamington. Dal 1926 al 1929 fu collaboratore del ministro agli Affari Esteri Austen Chamberlain e le sue doti diplomatiche lo proiettarono nel 1931, alla carica di sottosegretario di Stato agli Affari Esteri, carica che mantenne fino al 1933.\nL'anno successivo divenne Ministro per la Societ\u00e0 delle Nazioni. Nel 1933 venne nominato Lord del sigillo privato, entr\u00f2 nel gabinetto di Stanley Baldwin quale Ministro delegato per la Societ\u00e0 delle Nazioni.\nTra il 29 e il 30 marzo 1935 fu in visita di stato a Mosca, dove presso il Cremlino incontr\u00f2 personalmente Stalin, assieme a Molotov e Litvinov, al fine di vagliare le possibilit\u00e0 di un'alleanza con l'Unione Sovietica in chiave antihitleriana.\nDivenne Ministro degli Esteri nel 1935, sotto il governo di Neville Chamberlain, allorch\u00e9 Samuel Hoare si dimise dopo il fallimento dei negoziati con l\u2019Italia per evitare l\u2019invasione dell\u2019Etiopia.\nLa nomina di Eden, che aveva appena compiuto trentotto anni, influ\u00ec sulla decisione di Benito Mussolini di contrapporgli il trentatreenne Galeazzo Ciano per dimostrare che il fascismo giovanilista era in grado di battere le decadenti plutocrazie anche all\u2019anagrafe.\nEden mostr\u00f2 sempre intransigenza e chiusura verso i regimi dittatoriali, sia quello italiano sia quello tedesco, criticando aspramente la politica di indulgenza verso Hitler e Benito Mussolini. Con il fallimento delle sanzioni all'Italia all'epoca della guerra nel Corno d'Africa contro l'Etiopia, Eden si dimise nel febbraio 1938, in aperto contrasto con la debolezza del primo ministro Chamberlain..\nSeconda Guerra Mondiale.\nCon la salita al potere di Churchill, Eden divenne ministro dei 'dominion' nel gabinetto di Guerra e poi Ministro della Guerra nel maggio del 1940. Nello stesso anno divenne ministro per gli Affari Esteri, carica che mantenne fino al 1945 contribuendo a saldare l'amicizia e la collaborazione tra Gran Bretagna e Stati Uniti.\nEden guid\u00f2 il Foreign Office nel biennio che vide crollare le ultime speranze di pace, tra la guerra di Spagna e il riarmo tedesco. Sostenitore dei principi societari della sicurezza collettiva, si oppose alla politica di conciliazione nei confronti di Adolf Hitler e Mussolini intuendo le mire di Iosif Stalin sul continente. Ma quando nel 1937 Chamberlain sostitu\u00ec Baldwin, si trov\u00f2 in minoranza dimettendosi l\u2019anno seguente, per protesta contro la decisione del Primo Ministro di escluderlo dalle nuove trattative con Mussolini. Contrariamente a un\u2019opinione diffusa, nel maggio 1940, Eden non torn\u00f2 al governo con Churchill, ma sin dallo scoppio della Seconda Guerra Mondiale, nel settembre 1939, quale segretario ai dominions nell\u2019ultimo rimpasto del gabinetto Chamberlain. Fu tuttavia accanto a Churchill che Eden gest\u00ec per cinque anni la diplomazia di guerra, anche se di rado riusc\u00ec a tener testa al Primo Ministro. Uniti nella vittoria bellica, lo furono subito dopo nella sconfitta politica, allorch\u00e9 nel 1945, le prime elezioni politiche del dopoguerra mandarono al potere, a sorpresa, i laburisti di Clement Attlee.\nDopoguerra.\nEden aveva puntato sin dal primo dopoguerra sulla riconciliazione con la Germania battendosi poi con successo per far ammettere la Repubblica Federale Tedesca nell\u2019Organizzazione del Trattato dell'Atlantico del Nord (NATO) nel 1954. La Francia restava per lui il paese di riferimento, anche per i comuni interessi coloniali. Durante il conflitto, intervenne di continuo per mediare tra Churchill e Charles de Gaulle, e fu uno dei pochi sostenitori del generale nella classe politica anglosassone, sentendosi vicino alla visione gollista di un\u2019Europa delle patrie. Non credeva invece alla nuova Italia, per antico pregiudizio e per aver trasferito su di essa il rancore covato nei confronti del Duce, che l\u2019aveva beffato ai tempi dell\u2019impresa etiopica. Si deve in buona parte a Eden l\u2019atteggiamento punitivo tenuto dagli anglo-americani, contro i loro stessi interessi, verso l\u2019Italia postfascista dal 1943 al 1945.\nEden non credeva nemmeno ai partner \u201cminori\u201d dell\u2019Ovest e dell\u2019Est, e la pensava pi\u00f9 o meno come Neville Chamberlain quando, al culmine della crisi cecoslovacca, aveva dichiarato che non avrebbe mandato a morire la giovent\u00f9 inglese \u00abper paesi e popoli di cui nulla sappiamo\u00bb. Quanto all\u2019URSS, Eden nel 1943 era stato un negoziatore convinto del trattato anglo-sovietico, avendo poi dovuto cedere di fronte a molte richieste di Stalin e di Vja\u010deslav Michajlovi\u010d Molotov. Ma era consapevole delle insidie dell\u2019espansionismo sovietico e si adoper\u00f2 per mantenere la coesione della NATO, gi\u00e0 minacciata, agli albori dalla pressione pacifista e neutralista.\n\u00c8 evidente che, su queste basi, il rapporto di Eden con la costruzione europea non poteva essere felice. I conservatori si erano divisi, sin dal 1945, sulla visione dell\u2019Europa. Solo Churchill riusc\u00ec, e non sempre, a conciliare le due anime del partito, quella liberale e quella populista, e, dopo la sua uscita di scena, la contrapposizione tra eurofili ed euroscettici divent\u00f2 sempre pi\u00f9 acuta. Eden si schier\u00f2 subito tra gli scettici, un po\u2019 per nostalgia imperiale un po\u2019 per catturare gli umori del \u201cpopolo\u201d conservatore, con cui aveva, in realt\u00e0, ben poco da spartire. Quando Churchill aveva lanciato a Zurigo e a Strasburgo l\u2019appello per gli \u201cStati uniti d\u2019Europa\u201d, riprendendo un termine da lui stesso coniato sin dal 1930, Eden era rimasto significativamente assente dal dibattito, cos\u00ec come dalla decisione del suo capo di assumere nel 1947-1948 la presidenza del neofondato Movimento per l\u2019Europa unita (UEM). La retorica europeista di Churchill puntava a mettere in difficolt\u00e0 il governo Attlee, chiuso nella prospettiva di classe e dominato dal dogma delle nazionalizzazioni, tanto da respingere sia il Piano Schuman per una Comunit\u00e0 europea del carbone e dell'acciaio che il Piano Pleven per la formazione di un esercito europeo.\nChurchill prese parte attiva ai lavori preparatori del Consiglio d'Europa e dell\u2019Assemblea di Strasburgo, sensibile, in apparenza, alle argomentazioni della corrente europeista, guidata da suo genero Duncan Sandys, da Boothby, da Macmillan e da Julian Amery. Anche in quella fase, Eden evit\u00f2 di sbilanciarsi. Alla conferenza del partito dell\u2019ottobre 1949 emerse l\u2019opposizione della maggioranza dei delegati a ogni ipotesi di federalismo che implicasse una rinuncia o un\u2019attenuazione della sovranit\u00e0. Fu tuttavia proprio Eden a presentare, d\u2019accordo con Churchill, una mozione che impegnava il partito, una volta tornato al governo, ad entrare nei negoziati relativi al Piano Schuman, ribadendo, pi\u00f9 in generale, la necessit\u00e0 per il Regno Unito di prendere parte al processo di unit\u00e0 europea, accanto a francesi e tedeschi.\nI conservatori erano decisi a vendicare l\u2019umiliazione del 1945, ma per vincere le elezioni la carta europea era diventata troppo rischiosa, dentro e fuori dal partito. Significativamente, Churchill accett\u00f2 di mettere l\u2019Europa al terzo posto nella piattaforma di partito, dopo il Commonwealth e la comunit\u00e0 dei popoli anglosassoni, ossia le relazioni con gli Stati Uniti. Erano i famosi \u201ctre cerchi\u201d, o \u201ctre sfere\u201d, delineati sin dal 1948, in cui l\u2019enfasi sull\u2019Europa cambi\u00f2 molte volte in quegli anni, a seconda della tattica di Churchill per riconquistare il potere, il suo primo e fondamentale obiettivo.\nIl ritorno alla guida del paese del duo Churchill-Eden nell\u2019autunno 1951 parve subito un\u2019edizione \u201csfocata\u201d del gabinetto di Guerra, in cui la costruzione europea era comunque destinata a giocare un ruolo secondario. Churchill prefer\u00ec riprendere a denunciare la minaccia sovietica, proponendosi quale mediatore tra Est e Ovest: tentazione analoga a quella che avr\u00e0 de Gaulle dieci anni dopo, con risultati altrettanto scarsi. Ma, a differenza di de Gaulle, Churchill ed Eden intuivano nell\u2019Europa pi\u00f9 un ostacolo che un mezzo per questa strategia di interposizione, ben sapendo che per interessi globali, vocazione storica e posizione geografica il Regno Unito \u2013 almeno nelle condizioni di allora \u2013 non avrebbe potuto essere al centro della costruzione europea. Churchill lo dichiar\u00f2 esplicitamente ancora nel maggio 1953, alla vigilia della trombosi da cui non si sarebbe mai completamente ripreso: \u00abSiamo con l\u2019Europa ma non in Europa\u00bb.\nIl Regno Unito poteva essere, viceversa, al primo posto di un sistema di difesa del continente, in stretto accordo con gli Stati Uniti, con i quali la guerra aveva cementato la cosiddetta \u201crelazione speciale\u201d. Era un punto sul quale anche Eden era disposto a proseguire. Dopo il rifiuto del Parlamento francese di ratificare il trattato istitutivo della Comunit\u00e0 europea di difesa (CED) nell\u2019agosto 1954, Eden propose la convocazione di una riunione dei paesi firmatari del Trattato di Bruxelles con Stati Uniti e Canada per esaminare altre modalit\u00e0 che consentissero di rafforzare il dispositivo di sicurezza collettivo europeo. L\u2019iniziativa condusse alla modifica del Trattato di Bruxelles, che divenne, alla ministeriale di Parigi dell'ottobre 1954, il Trattato dell'Unione dell\u2019Europa occidentale (UEO), entrando in vigore l\u2019anno successivo, con sede a Londra. In tal modo, gli inglesi avevano ottenuto di formalizzare il carattere intergovernativo della difesa europea, sganciandola da qualsiasi legame con il processo di integrazione comunitaria. Per un\u2019inversione di tendenza in materia occorrer\u00e0 attendere trent\u2019anni, con la Dichiarazione di Roma del 1984.\nIl rifiuto da parte di Eden di ogni prospettiva federalista fu esplicito nella campagna elettorale del 1955, in cui l\u2019ala europeista dei conservatori prefer\u00ec tornare prudentemente in ombra. Harold Macmillan, che sostitu\u00ec Eden agli Esteri, sapeva che il Regno Unito aveva i giorni contati come grande potenza imperiale e trov\u00f2 utilissimo lasciare al mai amato compagno di partito l\u2019ingrato compito di rivelarlo al paese. E consegu\u00ec un notevole successo d\u2019immagine grazie anche al nuovo mezzo televisivo. Ma Macmillan aveva visto giusto: la popolarit\u00e0 del nuovo primo ministro declin\u00f2 sin dai primi mesi di governo con l\u2019emergere di un\u2019avversa congiuntura economica. Il suo stile patrizio, che aveva lusingato una certa idea che gli inglesi mantenevano di se stessi e della loro classe dirigente, risult\u00f2 troppo distante dalla realt\u00e0.\nDopo la fine della Seconda guerra mondiale Eden era visto come il sostituto di Churchill, ma nel 1951, a seguito della vittoria dei conservatori, cosa che port\u00f2, dunque, di nuovo Churchill, ormai anziano e in precarie condizioni fisiche, a Downing Street, fu riconfermato Ministro degli Esteri. Ormai in difficolt\u00e0 all\u2019interno del paese, Eden punt\u00f2 sulla visibilit\u00e0 internazionale per riconquistare consensi, affidandosi al prestigio e all\u2019esperienza che nessuno poteva negargli. Da Ministro degli Esteri, nell\u2019ultima fase dell\u2019era Churchill, riport\u00f2 indubbi successi, oltre che mantenere la coesione della NATO, assicur\u00f2 l\u2019esito della conferenza di Ginevra sul Vietnam e la firma del trattato di pace con l\u2019Austria, primo e unico caso di ritiro volontario dell\u2019URSS da un territorio occupato durante la guerra.\nPrimo Ministro.\nEden fu comunemente ritenuto l'erede di Churchill, e l\u2019infarto che colp\u00ec quest\u2019ultimo, nell\u2019aprile 1955, anticip\u00f2 il passaggio di consegne. Ma il pubblico non sapeva che un malato ne sostituiva un altro: Eden aveva gi\u00e0 subito, in gran riserbo, tre debilitanti interventi chirurgici. Il candidato pi\u00f9 forte nel partito era il cancelliere dello Scacchiere, Rab Butler, e la nomina di Eden fu sponsorizzata da Harold Macmillan per sbarrare il passo a Butler.\nIn qualit\u00e0 di Primo Ministro, Eden riteneva di potersi muovere ancora meglio, a condizione di farlo senza che nessuno potesse fargli ombra. Cerc\u00f2 pertanto di eliminare Macmillan, sostituendolo con lo scialbo Selwyn Lloyd, cos\u00ec come Neville Chamberlain aveva cercato di eliminare lui nel 1938, salvo che Macmillan era pi\u00f9 coriaceo ed era ben visto sia da Washington che dagli altri governanti europei. La sua sospensione dalla guida della politica estera indebol\u00ec il governo, tanto pi\u00f9 che, per lasciare gli Esteri, Macmillan pretese e ottenne di diventare cancelliere dello Scacchiere, mettendosi cos\u00ec in prima fila per succedere a un uomo che ormai gli appariva, come disse ai suoi intimi, 'done', ossia, \u201ccotto\u201d.\nDa quel momento, Eden moltiplic\u00f2 gli errori, forse anche per effetto delle medicine con cui cercava di sorreggere un fisico debilitato dalla malattia e dai micidiali ritmi di lavoro. Si scontr\u00f2 violentemente con il segretario di Stato John Foster Dulles, cercando di contrastare gli interessi americani in Estremo Oriente (Vietnam, Cina e Formosa); gest\u00ec con insipienza e inutile spargimento di sangue la crisi cipriota e trascur\u00f2 l\u2019emergere dell\u2019autonomismo maltese; ruppe con Gam\u0101l \u2018Abd El Nasser, divenuto l\u2019uomo forte dell\u2019Egitto e il simbolo del nazionalismo arabo. In poco pi\u00f9 di un anno, il governo Eden era riuscito a mettere a repentaglio la \u201crelazione speciale\u201d con gli Stati Uniti, ad allontanarsi dall\u2019Europa e a dare l\u2019immagine dell\u2019ultimo bastione dell\u2019imperialismo, pronto a ricorrere alla forza per tener testa agli stati emergenti del terzo mondo. Le avvisaglie della crisi di Suez erano gi\u00e0 presenti in questa situazione.\nCrisi di Suez.\nIl 29 ottobre 1956, le tensioni in Egitto sfociarono nell'invasione della Penisola del Sinai da parte delle truppe israeliane, dopo aver varcato il confine con l\u2019Egitto. Nei giorni successivi l\u2019Egitto subisce bombardamenti da parte di aerei inglesi e lo sbarco sulle sue coste di un contingente anglo-francese. \u00c8 la fase pi\u00f9 drammatica della crisi di Suez. La crisi nasce da conflitti per il controllo del canale di Suez, che dal 1869 collega Mar Mediterraneo e Mar Rosso. Il canale \u00e8 un passaggio fondamentale per molti commerci, in particolare per quelli petroliferi. Di propriet\u00e0 di una societ\u00e0 anglo-francese, \u00e8 presidiato dall\u2019Inghilterra, che assicura il libero accesso a tutte le navi non militari. Dalla fine della Seconda guerra mondiale, l\u2019Egitto reclama la gestione del canale e tale richiesta si fa pi\u00f9 pressante con l\u2019avvento alla presidenza di Nasser. Il 26 luglio 1956, Nasser annuncia la nazionalizzazione del canale. \u00c8 l\u2019inizio della crisi di Suez.\nLa decisione di Nasser fu dovuta alla necessit\u00e0 di raccogliere, attraverso i pedaggi alle navi, fondi per la costruzione di una diga lungo il Nilo, ad Assuan. Ma il gesto fu anche una dimostrazione della volont\u00e0 egiziana di affrancarsi dal controllo europeo. La nazionalizzazione provoca il malcontento di Francia e Inghilterra, che non vogliono perdere la propriet\u00e0 del canale, e di Israele, a cui l\u2019Egitto vieta l\u2019utilizzo del passaggio per via di un scontro che oppone i due paesi da quasi un decennio. Dopo mesi di pressioni diplomatiche, Inghilterra, Francia e Israele decidono di intervenire militarmente. A partire dal 29 ottobre 1956, nell\u2019arco di pochi giorni gli israeliani prendono possesso della penisola del Sinai, mentre truppe anglo-francesi arrivano a presidiare il canale di Suez. Nasser si difende facendo affondare quaranta navi egiziane all\u2019interno del canale, che resta inutilizzabile per mesi. Stati Uniti e Unione Sovietica, le due superpotenze mondiali, si oppongono con fermezza all\u2019invasione e dalle Nazioni Unite giunge alle truppe straniere la richiesta di ritiro immediato. Le pressioni internazionali hanno successo: l\u2019Inghilterra cede per prima, seguita da Francia e Israele. Dopo una breve gestione dell\u2019ONU, nel dicembre 1956 il canale passa sotto il pieno controllo egiziano, con la garanzia del libero accesso per tutte le nazioni, esclusa Israele.\nIl canale viene riaperto nel marzo 1957. La crisi di Suez evidenzia il declino di Francia e Inghilterra come potenze coloniali e conferma Stati Uniti e Unione Sovietica come arbitri della politica internazionale. Il conflitto mostra inoltre la forza militare di Israele, che ha piegato agevolmente le difese egiziane. Ma la crisi di Suez \u00e8 una vittoria soprattutto per il presidente Nasser e per tutti i paesi arabi, non pi\u00f9 relegati al ruolo di colonie ma attivi sullo scenario internazionale.\nEden guid\u00f2 il governo per meno di due anni, fino ai primi del 1957, allorch\u00e9 l\u2019esito rovinoso della crisi di Suez, che, trent\u2019anni dopo, Margaret Thatcher ricorder\u00e0 come la lezione politica pi\u00f9 importante per la sua generazione, lo costrinse a lasciare il posto ad Harold Macmillan e a ritirarsi dalla vita politica.\nDimissioni e ritiro dalla vita politica.\nTrascorse gli ultimi vent\u2019anni in orgoglioso ritiro, pubblicando quattro volumi di memorie, che non riscossero in genere molto credito tra gli storici.\nEden diede il meglio di s\u00e9 accanto a capi dalla personalit\u00e0 pi\u00f9 carismatica della sua: Austen Chamberlain, Baldwin e soprattutto Churchill, caratterialmente e umanamente il suo opposto e che non esit\u00f2 a umiliarlo pi\u00f9 volte anche in pubblico. Non fu invece in grado di trasformarsi in leader quando giunse l\u2019occasione tanto attesa. Anche le sue dimissioni nel 1938, comunemente ritenute la sua \u201cora pi\u00f9 bella\u201d, servirono a Churchill e ai suoi fedelissimi, come Robert Boothby e Leo Amery, per preparare la caduta di Chamberlain: Eden, soprannominato the glamour boy, \u201cil bel ragazzo\u201d, era solo una pedina del loro gioco. Ma pur sapendo in cuor suo di non possedere le qualit\u00e0 adatte, rincorse il potere proprio per dimostrare che non era solo un \u201ceterno secondo\u201d. Gli mancava una base nel partito e ignorava quasi tutto in politica interna, dall\u2019economia alle grandi questioni sociali dell\u2019Inghilterra postbellica. Eppure, paradossalmente, cadde proprio sul terreno in cui poteva vantare un\u2019impareggiabile esperienza, quello della politica estera.\n\u00c8 un paradosso solo apparente. Nato e cresciuto nell\u2019era in cui tramontava il concerto delle grandi potenze, Eden lo rimpianse per tutta la vita. Come molti uomini della sua generazione, nel 1914 aveva subito il trauma delle trincee: in una lettera scritta alla madre dal fronte scrisse che bisognava mettere al muro il \u201cguerrafondaio\u201d Churchill, allora primo Lord dell'Ammiragliato. Ma, a differenza di altri reduci, non fu in grado di comprendere che il \u201cmondo di ieri\u201d era veramente finito e che era vano sperare di ricostruirlo. La sua difesa, negli anni Trenta, di uno strumento ormai impotente di fronte al nazifascismo e al bolscevismo come la Societ\u00e0 delle Nazioni, era ispirata al bisogno di ritrovare un equilibrio basato sul sistema di checks and balances, in italiano, separazione dei poteri. La guerra lo convinse che la guida del mondo libero stava passando dal Regno Unito agli Stati Uniti, cosa che lo fece soffrire pi\u00f9 del realista e \"mezzo-americano\" Churchill. Ma non fu in grado di intuire il carattere anticolonialista e democratico-egualitario della politica americana, fino a trovarsi impigliato nella trappola di Suez e nell\u2019assurda sfida ad americani e sovietici.\nUltimi anni e morte.\nNel 1961 fu insignito dalla regina Elisabetta del titolo ereditario di Conte di Avon. Una delle sue ultime apparizioni pubbliche fu quando, visibilmente sofferente, prese parte alle esequie di Churchill, nel 1965. Sir Anthony Eden mor\u00ec ad Alvediston, vicino a Salisbury, nel Wiltshire, nel 1977.\nLa vita di Eden conobbe grandi successi iniziali, una battagliera maturit\u00e0 e un malinconico declino. Fascino, prestanza fisica e stile ne fecero la perfetta incarnazione del diplomatico e del gentleman, guadagnandogli l\u2019invidiosa antipatia dei \u201ccolleghi\u201d Joachim von Ribbentrop, Ciano e Serrano Su\u0148er. In realt\u00e0, quello di Eden era un carattere complesso e irrisolto. La sua immagine levigata celava un temperamento solitario, frigido, insicuro, dalla repressa ma forte emotivit\u00e0, fino al crollo psicofisico avvenuto al momento della crisi di Suez. Fu anche molto provato sul piano degli affetti: suo figlio primogenito mor\u00ec in guerra, nei cieli della Birmania nel 1945. Attravers\u00f2 poi una dolorosa crisi coniugale, dalla quale usc\u00ec sposando in seconde nozze nel 1952 una nipote di Churchill.\nEden fu membro della massoneria."}
{"id": "129434", "revid": "1305772", "url": "https://it.wikipedia.org/wiki?curid=129434", "title": "I5", "text": ""}
{"id": "129436", "revid": "219110", "url": "https://it.wikipedia.org/wiki?curid=129436", "title": "ISeries", "text": ""}
{"id": "129437", "revid": "396099", "url": "https://it.wikipedia.org/wiki?curid=129437", "title": "Eme", "text": "Leme (o gruppo eme) \u00e8 un complesso chimico membro di una famiglia di composti chiamati porfirine contenente un atomo di ferro. L'eme costituisce il gruppo prostetico, cio\u00e8 la parte non proteica, di una serie di proteine tra cui l'emoglobina, la mioglobina e i citocromi. Questa molecola deve la sua importanza al fatto che pu\u00f2 legare l'ossigeno, sia in forma molecolare sia in altri composti (diossido di carbonio monossido di carbonio CO, H2O, ecc.) proprio grazie all'atomo di ferro.\nStruttura.\nL'eme \u00e8 costituito da quattro anelli, interni all'emoglobina, pirrolici legati tra loro da ponti metinici (-CH=) formando un anello tetrapirrolico. A questa struttura sono legati quattro gruppi metilici (-CH3), due vinilici (CH2=CH-) e due propionici (-CH2-CH2-COO-). L'atomo di ferro viene legato alla fine ai quattro atomi di azoto disposti al centro dell'anello. Il ferro a sua volta pu\u00f2 formare altri due legami, uno su ciascun lato dell'eme (chiamati quinta e sesta posizione di coordinazione). Nell'emoglobina e nella mioglobina la quinta posizione \u00e8 occupata da una istidina.\nL'eme pu\u00f2 presentarsi sotto tre diverse forme: eme \"a\", eme \"b\" ed eme \"c\", dove l'eme \"b\" \u00e8 il pi\u00f9 comune dei tre; in particolare:\nFunzione.\nLa funzione di questa molecola \u00e8 basata sull'atomo di ferro, in grado di legare in maniera reversibile l'ossigeno, utilizzandolo per trasportare elettroni nella catena respiratoria, nel ridurre specie reattive dell'ossigeno (catalasi e perossidasi) o semplicemente trasportandolo nel sangue (emoglobina) o immagazzinandolo nei muscoli (mioglobina). Poich\u00e9 nelle cellule il principale sito di ossidazione sono i mitocondri, molti enzimi contenenti eme si trovano l\u00ec.\nIl ferro pu\u00f2 esistere negli stati di ossidazione +2 e +3, ma solo lo stato di ossidazione minore \u00e8 in grado di legare l'ossigeno. Quando il ferro si trova nello stato di ossidazione +3 non \u00e8 pi\u00f9 in grado di legare l'ossigeno e l'emoglobina prende il nome di metaemoglobina. La capacit\u00e0 di legare l'ossigeno da parte dell'eme cos\u00ec come quella di trattenere gli elettroni vengono modificate dalla proteina nella quale si trova.\nSintesi.\nLa sintesi dell'eme ha luogo nel citoplasma e nel mitocondrio della cellula. Il processo enzimatico che produce l'eme va sotto il nome di sintesi porfirinica, poich\u00e9 l'eme fa parte della famiglia delle porfirine. Questo processo di sintesi, e gli enzimi che ne fanno parte, sono molto conservati tra le varie specie. Nell'uomo, questa via di sintesi serve quasi esclusivamente a produrre eme; in altre specie serve anche a produrre sostanze simili come la cobalamina (vitamina B12). La sintesi dell'eme ha inizio dalla sintesi di acido (delta)-aminolevulinico dall'amminoacido glicina e dal Succinil CoA proveniente dal ciclo di Krebs (ciclo dell'acido citrico). L'attivit\u00e0 dell'enzima responsabile di questa reazione (ALA sintasi) \u00e8 regolato dal livello intracellulare di ferro e dalla concentrazione di eme. Gli organi principalmente coinvolti nella sintesi dell'eme sono il fegato e il midollo osseo, sebbene tutte le cellule lo richiedano per funzionare bene. Gli eritrociti a differenza dei loro precursori, i reticolociti, non possono produrlo.\nNel processo interviene l'enzima uroporfirinogeno III sintasi.\nDegradazione.\nL'eme libero ha il principale effetto di indurre la formazione di ROS (specie reattive dell'ossigeno), provocando danno ossidativo all'ambiente. Pertanto \u00e8 necessario che la cellula catabolizzi rapidamente le specie di scarto.\nDopo l'emolisi, l'emoglobina liberamente rilasciata nel sangue viene dapprima captata dall'aptoglobina (Hp), formando il complesso Hb/Hp, che viene endocitato dalle cellule del sistema reticoloendoteliale via il trasportatore CD163 (la componente proteica viene degradata ad amminoacidi e il gruppo prostetico viene liberato). Quando la disponibilit\u00e0 di Hp va incontro a esaurimento, l'eme viene rilasciato dall'impalcatura proteica, e quindi captato dall'albumina, da HDL/LDL o dall'emopessina (Hx), che analogamente a Hp contribuisce ad accrescere il pool di eme libero nelle cellule adibite al suo catabolismo, attraversando il trasportatore CD91.\nL'eme libero viene degradato dall'enzima eme ossigenasi (HO-1/2) che porta alla formazione di bilirubina, un potente agente antiossidante di colore giallognolo. L'eme dei globuli rossi viene invece degradato nella milza.\nPi\u00f9 correttamente, dall'apertura dell'anello porfirinico si origina prima biliverdina e ossido di carbonio, con rilascio dell'atomo di ferro centrale; la biliverdina, poi, viene convertita a bilirubina dall'enzima biliverdina reduttasi.\nNotare che dalla degradazione dell'anello viene generato ossido di carbonio, noto gas tossico che ha elevata affinit\u00e0 per l'eme stesso. La reale funzione di questo gas nel sito di produzione \u00e8, invece, modulare delle risposte metaboliche postume al catabolismo dell'eme, come la respirazione cellulare (citocromo mitocondriale) e la produzione del secondo messaggero GMP ciclico.\nLa bilirubina presente nel sangue viene captata dal fegato, coniugata con acido glucuronico e quindi espulsa con la bile nel tratto intestinale. Qui si trasforma nei bilinogeni incolori (urobilinogeno, mesobilirubinogeno e stercobilinogeno) e quindi in biline (urobilina e stercobilina), responsabili della colorazione delle feci.\nMalattie metaboliche.\nDifetti degli enzimi responsabili della sintesi o della degradazione dell'eme sono responsabili di disordini ereditari o acquisiti, chiamati porfirie."}
{"id": "129440", "revid": "773636", "url": "https://it.wikipedia.org/wiki?curid=129440", "title": "Traiettoria iperbolica", "text": "In astrodinamica e in meccanica celeste una traiettoria iperbolica \u00e8 un'orbita con eccentricit\u00e0 maggiore di 1. Sotto le ipotesi standard, un corpo che viaggia lungo una traiettoria iperbolica arriver\u00e0 all'infinito con una velocit\u00e0 relativa al corpo centrale (centro della forza centrale) non nulla. Analogamente alle traiettorie paraboliche, quelle iperboliche sono orbite di fuga. L'energia specifica di una traiettoria iperbolica \u00e8 positiva.\nParametri che definiscono una traiettoria iperbolica.\nCome vale per l'orbita ellittica, una traiettoria iperbolica per un dato sistema pu\u00f2 essere definita (ignorando l'orientazione) dal suo semiasse maggiore e dall'eccentricit\u00e0. Tuttavia con una traiettoria iperbolica possono essere utili anche altri parametri per comprendere il moto di un corpo. La seguente tabella elenca i parametri principali che descrivono il percorso di un corso che segue una traiettoria iperbolica intorno a un altro sotto le ipotesi standard.\nVelocit\u00e0 d'eccesso iperbolico.\nSotto le ipotesi standard, un corpo che si muove lungo una traiettoria iperbolica arriver\u00e0 all'infinito con una velocit\u00e0 orbitale chiamata velocit\u00e0 di eccesso iperbolico formula_1 che pu\u00f2 essere calcolata come:\ndove:\nL'eccesso iperbolico pu\u00f2 anche essere espresso tramite l'energia caratteristica come:\nEnergia.\nSotto le ipotesi standard, l'energia orbitale specifica (formula_6) di una traiettoria iperbolica \u00e8 maggiore di zero e l'equazione della conservazione dell'energia orbitale prende la forma:\ndove:\nVelocit\u00e0.\nSotto le ipotesi standard, la velocit\u00e0 orbitale (formula_8) di un corpo che si muove lungo una traiettoria iperbolica si ottiene come:\ndove:\nSotto le ipotesi standard, in ogni posizione dell'orbita, tra velocit\u00e0 orbitale (formula_8), velocit\u00e0 di fuga locale (formula_18) ed eccesso iperbolico (formula_1) vale la seguente relazione:\nQuesto significa che una delta-v poco al di sopra di quella necessaria ad accelerare alla velocit\u00e0 di fuga, provoca una velocit\u00e0 all'infinito relativamente grande."}
{"id": "129443", "revid": "965226", "url": "https://it.wikipedia.org/wiki?curid=129443", "title": "Capi di governo dei Paesi Bassi", "text": "I capi di governo dei Paesi Bassi si sono succeduti dal 1848 al 1945 col titolo di presidente del Consiglio dei ministri (\"Voorzitter van de Ministerraad\"), quindi con quello di ministro-presidente (\"Minister-President\")."}
{"id": "129446", "revid": "599013", "url": "https://it.wikipedia.org/wiki?curid=129446", "title": "Hedmark", "text": "La contea di Hedmark (norvegese\": Hedmark fylke\") era una contea norvegese situata nel sud-est del paese. Confinava con le contee di S\u00f8r-Tr\u00f8ndelag, Oppland e Akershus. La sua capitale era Hamar. Confinava inoltre con le contee svedesi di Dalarna e V\u00e4rmland. Dal 1\u00ba gennaio 2020 fa parte della contea di Innlandet.\nStoria.\nEtimologia.\nIl nome \"Hedmark\" deriva dal norreno \"Hei\u00f0m\u01ebrk\", \"Bosco della palude\", e indicava la regione tra Hamar ed Elverum.\nStemma.\nLo stemma era recente (1987). Mostra tre \"barkespader\" (asce usate per rimuovere la corteccia dai tronchi di legno).\nStoria.\nPreistoria ed et\u00e0 del ferro.\nIn quasi tutta la contea sono stati trovati insediamenti e sepolture dell'et\u00e0 della pietra, e a Ringsaker \u00e8 avvenuto il pi\u00f9 antico rinvenimento dell'et\u00e0 del bronzo in Norvegia. Vi sono reperti anche dell'et\u00e0 del ferro e molti d'era vichinga, mentre sembrano totalmente assenti reperti d'et\u00e0 merovingia: infatti sembra che fino all'VIII secolo l'\u00d8sterdalen fosse popolato quasi interamente da Sami.\nEt\u00e0 vichinga e medioevo.\nTra 300 e 800 il distretto di Sol\u00f8r fu un importante regno. Nel VI secolo a \u00c5ker g\u00e5rd, vicino Hamar, si svilupp\u00f2 un insediamento proto-urbano dotato di un mercato, di un'assemblea (\"\u00feing\") e templi.Attorno al 1050 qui furono coniate le prime monete. Nel 1152 Hamar divenne sede di un vescovo e la zona crebbe di importanza. La Peste nera a met\u00e0 XIV secolo comport\u00f2 il declino della contea e decim\u00f2 la popolazione. Poco prima della Riforma, Hamar perdette il suo diritto di avere un mercato e nel 1536, per opera della Riforma, la sede del vescovo scomparve.\nSeconda guerra mondiale ed et\u00e0 contemporanea.\nNell'aprile 1940 presso Midtskogen e Kongsvinger ebbero luogo alcune battaglie tra tedeschi e norvegesi. Nello stesso mese, bombardieri nazisti distrussero la citt\u00e0 di Elverum, dove il re, il principe ereditario e tutto il governo si erano rifugiati. La contea, nel 1994, ha ospitato i Giochi olimpici di Lillehammer.\nGeografia.\nIl Glomma, il fiume pi\u00f9 lungo di Norvegia, scorreva da nord a sud per tutta la contea.\nI laghi pi\u00f9 importanti sono il Femunden e il Mj\u00f8sa, il pi\u00f9 grande della Norvegia. Era, insieme all'Oppland, la sola contea a non avere una costa.\nL'Hedmark era una delle contee meno urbanizzate della Norvegia, in quanto la met\u00e0 dei suoi abitanti vivono in ambito rurale. La popolazione si concentra principalmente nella ricca zona agricola del sud-est.\nLe grandi foreste dell'Hedmark consentono lo sviluppo della silvicoltura norvegese: il legname tagliato \u00e8 immesso nel fiume Glomma la cui corrente lo porta fino al mare.\nAree naturali.\nNella contea di Hedmark si trovavano parte del Parco nazionale Forollhogna, parte del Parco nazionale Femundsmarka, parte del Parco nazionale Rondane e il Parco nazionale Gutulia.\nComuni.\nLa contea dell'Hedmark era suddivisa in 22 comuni (\"kommuner\"):"}
{"id": "129448", "revid": "93556", "url": "https://it.wikipedia.org/wiki?curid=129448", "title": "Capi di governo della Polonia", "text": "I capi di governo della Polonia si sono avvicendati a partire dal 1917, col titolo di:"}
{"id": "129449", "revid": "463686", "url": "https://it.wikipedia.org/wiki?curid=129449", "title": "Piano di strato", "text": "Per piani di strato in geologia si intendono delle superfici che separano, di solito in modo visibile, corpi rocciosi diversi. Normalmente le superfici di strato caratterizzano le rocce sedimentarie. Si pu\u00f2 trattare di superfici di non deposizione, oppure di superfici che testimoniano l'improvviso cambiamento di parametri che caratterizzavano la deposizione precedente.\nI piani di strato non hanno spessore e sono pertanto da considerarsi generati istantaneamente (almeno su scala geologica). Uno strato si pu\u00f2 sempre considerare delimitato al tetto e alla base da due piani di strato."}
{"id": "129451", "revid": "110157", "url": "https://it.wikipedia.org/wiki?curid=129451", "title": "Presidenti della Repubblica Ceca", "text": "Il presidente della Repubblica Ceca \u00e8 il capo di Stato della Repubblica Ceca.\nPoteri.\nIl presidente della Repubblica Ceca ha un potere di veto, sulle leggi emanate dal Parlamento e pu\u00f2 sciogliere la camera dei deputati fissando le nuove elezioni entro 60 giorni.\n\u00c8 il capo supremo delle forze armate.\nHa, inoltre, il potere di nominare i giudici della Corte suprema e i membri della Banca nazionale della Repubblica Ceca.\nElezione.\nNel 2011 \u00e8 cambiata la modalit\u00e0 di elezione del presidente della Repubblica Ceca, passando dall'elezione da parte del parlamento in seduta comune, a quella da parte degli elettori. Il mandato ha una durata di 5 anni. Milo\u0161 Zeman \u00e8 il primo capo di stato eletto con questo metodo, dopo il ballottaggio con Karel Schwarzenberg.\nElenco dei presidenti della repubblica ceca.\nQuesto \u00e8 un elenco dei presidenti della Repubblica Ceca dal 1993 ad oggi."}
{"id": "129453", "revid": "287204", "url": "https://it.wikipedia.org/wiki?curid=129453", "title": "Hordaland", "text": "La contea di Hordaland (\"Hordaland fylke\" in norvegese) \u00e8 stata una contea norvegese situata nella zona centro-occidentale del paese. Confinava con le contee di Sogn og Fjordane, Buskerud, Telemark e Rogaland. La capitale era Bergen. La contea \u00e8 stata abolita nel 2020, quando \u00e8 stata accorpata con quella di Sogn og Fjordane per formare la nuova contea di Vestland.\nInformazioni generali.\nNome.\nLa prima parte del toponimo della contea \"H\u01ebr\u00f0aland\", in norreno antico, si riferisce al nome di una vecchia trib\u00f9 germanica che abitava il territorio, gli arudi.\nFino al 1919 il nome della contea era \"S\u00f8ndre Bergenhus \"amt\"\" che significava \"(la parte) sud (del) Bergenhus \"amt\"\" (il vecchio Bergenhus amt fu creato nel 1662 e diviso in due parti, settentrionale e meridionale, nel 1763).\nBandiera.\nLa bandiera di Hordaland mostrava due asce d'oro e una corona in rosso. La bandiera \u00e8 uno stendardo dello stemma derivato dall'antico sigillo della corporazione di Sant'Olav di Onarheim, nel comune di Tysnes. Questo sigillo fu usato dai delegati di Sunnhordland nel 1344 nel documento per installare il re Haakon V di Norvegia. Fu quindi il simbolo pi\u00f9 antico usato per la regione e adattato come armi e bandiera nel 1961. I simboli si riferiscono al santo patrono della corporazione, Sant'Olav, re di Norvegia, il cui simbolo \u00e8 un'ascia.\nStemma.\nLo stemma fu ufficialmente concesso il 1\u00ba dicembre 1961. Venne progettato da Magnus Hardeland, ma il design generale era stato originariamente utilizzato nella regione di Sunnhordland durante il XIV secolo. All'inizio del XX secolo, i capi della contea iniziarono a usare le vecchie armi come simbolo per la contea. Le armi sono su uno sfondo rosso e consistono in due asce dorate incrociate, con una corona d'oro sopra di esse.\nGeografia.\nL'Hordaland ha una forma vagamente semicircolare. Situata nell'ovest del paese, la contea \u00e8 incisa dal lungo e profondo Hardangerfjord, uno dei principali fiordi del paese e maggiore attrazione turistica della regione. Sul territorio della contea si trova quasi la met\u00e0 del parco nazionale di Hardangervidda.\nVi si trovano anche celebri cascate, come le V\u00f8ringsfossen e le Stykkjedalsfossen, e alcuni ghiacciai, tra cui il Folgefonna ed il Hardangerj\u00f8kulen.\nStoria.\nLa contea di Hordaland esiste da pi\u00f9 di mille anni. Sin dal VII secolo, l'area era formata da molti piccoli regni sotto il Gulating ed era conosciuta come Hordafylke intorno al 900. All'inizio del XVI secolo, la Norvegia fu divisa in quattro \"len\". La Bergenhus \"len\" aveva sede a Bergen e comprendeva gran parte della Norvegia occidentale e settentrionale.\nNel 1662, i \"lens\" vennero sostituiti dagli \"amts\". Il Bergenhus \"amt\" era originariamente costituito dalle aree odierne di Hordaland, Sogn og Fjordane e Sunnm\u00f8re e il Nordlandene \"amt\" era subordinato al Bergenhus \"amt\". Nel 1680, Nordlandene e Sunnm\u00f8re furono divisi da Bergenhus. Nel 1763, l\"'amt\" fu diviso in due parti, settentrionale e meridionale: Nordre Bergenhus amt e S\u00f8ndre Bergenhus amt. Il S\u00f8ndre Bergenhus \"amt\" fu ribattezzato Hordaland \"fylke\" (contea) nel 1919.\nLa citt\u00e0 di Bergen fu classificata come citt\u00e0-contea (\"byamt\") dal 1831 al 1972. Durante quel periodo, nel 1915, il comune di \u00c5rstad fu annesso a Bergen. Nel 1972, i comuni limitrofi di Arna, Fana, Laksev\u00e5g e \u00c5sane furono annessi alla citt\u00e0 di Bergen. Allo stesso tempo, la citt\u00e0 di Bergen perse il suo status di contea e divenne parte della contea di Hordaland.\nCon la decisione parlamentare di ridurre il numero delle contee del 2017, l'Hordaland fu ufficialmente accorpato con il Sogn og Fjordane per formare il Vestland il 1 gennaio 2020.\nPopolazione.\nOltre il 60% degli abitanti risiede a Bergen o nelle sue periferie. Le altre citt\u00e0 della contea sono piccole, quali Leirvik, Voss e Odda.\nAmministrazione.\nGemellaggi.\nL'ex-contea di Hordaland \u00e8 gemellata con:\nComuni.\nLa contea di Hordaland era suddivisa in 33 comuni (\"kommuner\"):"}
{"id": "129455", "revid": "93556", "url": "https://it.wikipedia.org/wiki?curid=129455", "title": "Presidenti del Governo della Repubblica Ceca", "text": "Il presidente del Governo della Repubblica Ceca (in ceco \"P\u0159edseda vl\u00e1dy \u010cesk\u00e9 republiky\"), conosciuto informalmente come \"premier\" (\"Premi\u00e9r\"), \u00e8 il capo del governo ceco. Viene nominato dal Presidente della Repubblica ed \u00e8 responsabile di fronte al Parlamento."}
{"id": "129460", "revid": "74801", "url": "https://it.wikipedia.org/wiki?curid=129460", "title": "Sociologia", "text": "La sociologia \u00e8 la scienza sociale che studia i fenomeni della societ\u00e0 umana, indagando i loro effetti e le loro cause, in rapporto con l'individuo e il gruppo sociale; un'altra definizione, pi\u00f9 restrittiva, definisce la sociologia come lo studio scientifico della societ\u00e0. Altre definizioni storiche includono quella di Auguste Comte che la definisce uno strumento di azione sociale, quella di \u00c9mile Durkheim, cio\u00e8 la scienza dei fatti e dei rapporti sociali, infine quella di Max Weber, scienza che punta alla comprensione interpretativa dell'azione sociale (interpretativismo).\nStoria.\nLa sociologia \u00e8 una scienza relativamente nuova rispetto ad altre scienze sociali, comprese economia, scienza della politica, scienze etnoantropologiche, psicologia.\nAlcuni considerano Ibn Khaldun (1332-1406) il precursore della sociologia, poich\u00e9 nel suo \"Muqaddimah\" (poi tradotto come \"Prolegomeni\" in latino), l'introduzione di sette volumi di analisi della storia universale, \u00e8 stato forse il primo ad avanzare ragionamenti di filosofia sociale e scienze sociali nella formulazione di teorie sulla coesione e sul conflitto sociale.\nIl termine \"sociologia\" fu per\u00f2 coniato da Auguste Comte, che sperava di unificare tutti gli studi sull'uomo, includendo storia, psicologia ed economia. Il suo schema sociologico era tipico del XVIII secolo: egli credeva che l'esistenza umana passasse sempre attraverso le stesse distinte tappe storiche e che, comprendendone la progressione, si potessero individuare i rimedi per i problemi della societ\u00e0. Tuttavia, la sociologia ha le sue origini nella filosofia politica e sociale di Platone e Aristotele, fino a Hobbes, Machiavelli, Giambattista Vico, Rousseau, Hegel, Tocqueville ed Emerson.\nMontesquieu (1689-1756) fu uno dei maggiori precursori, per l'indagine delle condizioni sociali e delle leggi e dei costumi inerenti modelli sociali differenti: dei francesi rispetto ai persiani, nel suo tempo (vedine il romanzo \"Lettere Persiane\"). N\u00e9 lui n\u00e9 Rousseau (1712-1778) si presentarono come sociologi, tuttavia anticiparono ulteriori analisi sociali riguardanti temi che i sociologi contemporanei stimano importanti; ad esempio quelli della disuguaglianza, della stratificazione e della propriet\u00e0 privata.\nTurgot (1727-1781), adott\u00f2, nell'analisi dei fatti, il metodo cosiddetto positivo, ove \u00e8 esclusa la possibilit\u00e0 di una causa sovrannaturale.\nDi grande importanza per il successivo sviluppo della sociologia, gli apporti dell'economista Adam Smith (1723-1790) : analisi della divisione del lavoro, studi sulla propriet\u00e0 privata, idea dei benefici sociali dati dalla concorrenza mercantile.\nAdam Ferguson (1723-1816) fu uno dei primi ricercatori ad evidenziare, invece, i lati negativi indotti dalle attivit\u00e0 ripetitive, mentre John Millar (1735-1801) anticip\u00f2 alcuni punti fermi dell'analisi marxista sul rapporto tra attivit\u00e0 produttive e idee.\nSimonde De Sismondi (1773-1842), economista ginevrino legato al circolo intellettuale di Madame de Stael, intu\u00ec prima ancora di Marx le antitesi dello sviluppo capitalistico.\nDurante il XIX secolo, grazie a Herbert Spencer, che su questo punto sviluppa Comte, prende campo il nuovo concetto di societ\u00e0 organica, fatta a somiglianza del corpo umano. Molti sociologi affrontano la questione della lotta di classe. Da una parte vi sono i fautori dei ceti dominanti (alto borghese o aristocratico), come Spencer e Vilfredo Pareto, fino a derive estreme come quelle di Francis Galton, promotore dell'eugenetica, che si oppongono decisamente all'assistenza statale verso i poveri. Dall'altra si sviluppa la tendenza social-comunista, favorevole al proletariato. In Germania spiccano Marx e Friedrich Engels, in Francia Georges Sorel. In contemporanea emergono anche soluzioni volte al superamento della lotta di classe: nel pensiero liberal-democratico di Stuart Mill e, in altra forma, tra fine Ottocento e il nuovo Secolo, nelle riflessioni di Durkheim.\nVerso la fine dell'Ottocento e per tutta la prima met\u00e0 del Novecento si sviluppa la riflessione sulla alienazione e sull'impoverimento dei rapporti sociali e sulla perdit\u00e0 di identit\u00e0, grazie al contributo di T\u00f6nnies, della Scuola di Francoforte e di sociologi statunitensi. Assieme alle ulteriori tendenze dell'interazionismo, sviluppato in opere di autori costruzionisti in prevalenza statunitensi ma pure da Karl Popper (\"L'Io e il suo cervello\"), \u00e8 stata la sociobiologia (vedi in particolare Wilson), che si \u00e8 affermata tra le ultimissime correnti sociologiche di fine XX secolo.\nIn realt\u00e0, la sociologia non ha superato le altre scienze sociali, divenendo una di queste, coi suoi propri oggetti, argomenti e metodi. Oggi, la sociologia studia le organizzazioni umane e le istituzioni, utilizzando largamente il metodo comparativo. La disciplina si \u00e8 applicata in particolare alle societ\u00e0 industriali complesse.\nIn Italia, lo sviluppo delle scienze sociali e della sociologia in particolare, si manifest\u00f2 contrastato dalla filosofia speculativa idealista di estrazione crociana, nelle sue tendenze antiscientifiche maturate a partire da una critica serrata al positivismo e dell'evoluzionismo; per cui una tradizione sociologica fatic\u00f2 ad affermarsi.\nCos\u00ec in Italia, bench\u00e9 fossero presenti in varie universit\u00e0 importanti sociologi, la prima facolt\u00e0 di Sociologia venne aperta soltanto nel 1962 all'Universit\u00e0 di Trento. La vivacit\u00e0 culturale data dall'incontro di studenti giuntivi da tutto il paese port\u00f2 l'Universit\u00e0 di Trento ad essere uno dei centri della contestazione studentesca del 1968 oltre che del movimento femminista italiano. Alla cattedra di Istituzioni sedeva Francesco Alberoni, che in quell'Ateneo svilupp\u00f2 la sua teoria, poi variamente espressa, come \"stato nascente\".\nL'evoluzione della Facolt\u00e0 di Sociologia di Trento \u00e8 anche emblematica del ruolo che il sociologo ha occupato nell'immaginario collettivo italiano degli anni Sessanta e Settanta. In quel periodo si riteneva la Sociologia, piuttosto che uno strumento di interpretazione scientifica della societ\u00e0, un avviamento all'azione di cambiamento della societ\u00e0 stessa.\nIn grado di unire all'osservazione puntuale dei nuovi fenomeni sociali una vocazione critica e trasformatrice della societ\u00e0 stessa, Trento fu territorio fertile per studenti impegnati, gi\u00e0 allora o di poi, a Sinistra; per il successo di ogni sorta di intellettuali visionari.\nNel maggio del 1965 gli studenti di quello che si chiamava ancora \"Istituto superiore di scienze sociali\", occuparono per la prima volta la facolt\u00e0 per protestare contro il progetto di trasformare l'Istituto in una facolt\u00e0 di Scienze politiche autorizzata a rilasciare una laurea ad indirizzo sociologico. In quegli anni, chi era appositamente venuto a Trento per studiare sociologia, voleva infatti ottenere una laurea in sociologia senza ulteriori caratterizzazioni che ne limitassero la peculiarit\u00e0.\nDescrizione.\nLa sociologia \u00e8 una scienza emersa nel XIX secolo come risposta accademica ai cambiamenti della modernit\u00e0: quanto pi\u00f9 il mondo diventava piccolo ed integrato, tanto pi\u00f9 l'esperienza delle persone del mondo diveniva parcellizzata e dispersiva. I sociologi speravano non solo di capire che cosa unisse i gruppi sociali, ma anche di sviluppare un \"antidoto\" alla disgregazione sociale.\nI temi principali dell'epoca, definiti quelli della sociologia classica includono la ricerca su aspetti macrostrutturali, come sistema sociale, funzione, classe sociale, genere, le classi e le norme sociali. Lo studio delle istituzioni diventa anch'esso tema fondamentale, soprattutto quello della famiglia e della scuola, per poi passare ai problemi della societ\u00e0 stessa, come la devianza, il crimine (poi articolatasi in criminologia), l'immigrazione, il divorzio, l'integrazione sociale, e l'ordine e la legge, studiando parallelamente le interazioni personali piuttosto che esclusivamente fenomeni su larga scala.\nLa sociologia moderna, anche dopo lo sviluppo della metodologia della ricerca sociale, del metodo quantitativo e metodo qualitativo, si \u00e8 interessata dei diversi aspetti della vita quotidiana, soprattutto delle istituzioni, e di come essi riescano ad influenzare la nostra societ\u00e0. Per questo motivo sono nate diverse sottodiscipline autonome, come sociologia del lavoro, sociologia dell'arte e della cultura o sociologia dello sport, che ne studiano l'influenza verso l'individuo.\nMetodologia.\nSpesso i sociologi la utilizzano nella ricerca sociale per descrivere le relazioni sociali mediante modelli e sviluppare schemi interpretativi che possano aiutare a prevedere i cambiamenti sociali e le risposte ad essi. Altre branche della sociologia ritengono che i metodi qualitativi, come interviste tematiche, gruppi di discussione e metodi etnografici, permettano una migliore comprensione dei processi sociali.\nLa sociologia \u00e8 essenzialmente una scienza applicata, anche se la sua vicinanza con la filosofia mantiene al suo interno un vasto dibattito teorico simile a quello specifico delle scienze filosofiche. Sotto questo aspetto possiamo dividere la sociologia in due parti, naturalmente e fortemente interconnesse: una parte formata soprattutto di grandi teorie che hanno lo scopo di creare modelli macro di spiegazione della societ\u00e0, modelli eminentemente teorici che nascono per\u00f2 come grandi sintesi teoriche di osservazioni della realt\u00e0 sociale; un'altra parte costituita da studi maggiormente focalizzati su fenomeni sociali circoscritti per tempo e luogo.\nQuesta seconda parte rappresenta la porzione applicativa della sociologia, quella che maggiormente l'avvicina alle scienze naturali ma soprattutto quella che ha prodotto, necessitando per\u00f2 di una \"cassetta degli attrezzi\" che le permetta di osservare e rilevare la realt\u00e0 dei fenomeni che intende studiare. \u00c8 in questo ambito che si sviluppa, come metalinguaggio, la metodologia, che, in questa accezione, pi\u00f9 che delle scienze sociali in genere possiamo chiamare della ricerca sociale. La sociologia come scienza ha come oggetto fenomeni osservabili, ed ha quindi necessit\u00e0 di un metodo che sostenga l'osservazione del reale da parte dello scienziato, e di strumenti che gli permettano questa osservazione.\nIl metodo, pur con importanti distinguo (si veda, ad esempio, la tematica della specificit\u00e0 del metodo delle scienze storico-sociali in Max Weber) ricalca quello delle scienze naturali, con l'importante questione dell'appartenenza dello scienziato allo stesso oggetto da lui studiato (la societ\u00e0), le tecniche, molteplici ed in continua evoluzione, si evolvono allo scopo di rendere osservabili, rilevabili e misurabili i fenomeni sociali oggetto dello sguardo del sociologo. Brevemente, in questa tensione verso l'osservazione peculiare della sociologia, le informazioni che vengono rilevate dagli strumenti sono sempre il frutto di una relazione sociale tra l'osservatore e l'osservato, il che rende particolarmente difficile ed insidiosa l'attivit\u00e0 di osservazione e la validit\u00e0 dello strumento, poich\u00e9 non soltanto le caratteristiche dello strumento in s\u00e9 ma anche il contesto in cui avviene l'osservazione possono influire sulla \"robustezza\" informativa e sulla aderenza alla realt\u00e0 di quanto viene rilevato e registrato, e infine utilizzato per cercare di descrivere e comprendere il fenomeno osservato.\nSotto questo aspetto le tecniche di osservazione si possono dividere in due grandi famiglie: \nL'esempio emblematico degli strumenti del primo tipo \u00e8 il questionario, usato nei sondaggi e nei censimenti, esempi paradigmatici degli strumenti del secondo tipo sono il colloquio, il racconto biografico e l'osservazione.\nI paradigmi sociologici.\nLa sociologia non \u00e8 una scienza unitaria, e molti esperti spesso non sono d'accordo sui presupposti dai quali far partire la propria analisi sociale, giungendo a conclusioni anche fortemente discordanti. Thomas Kuhn, storico e filosofo statunitense, decise di chiamare \"paradigmi scientifici\" quegli assunti di base di natura teorica e metalogica sulla quale una comunit\u00e0 di scienziati sviluppa un consenso. Nella sociologia questo port\u00f2 alla creazione di quattro distinti paradigmi, sulla base dei quali vennero classificate tutte le successive teorie e modelli sociali. I paradigmi sono quattro, e sono il paradigma dell'ordine, del conflitto, della struttura e dell'azione. \nIl paradigma dell'ordine.\nQuesto paradigma nacque dagli sconvolgimenti di natura rivoluzionaria che attraversarono il XVIII secolo. Venute meno la sacralit\u00e0 di alcune istituzioni che tenevano insieme la societ\u00e0, come le convinzioni religiose o le dottrine di diritto naturale, ci si chiese dove dovesse essere ricercato il fondamento dell'ordine sociale. La soluzione fu di cercarlo all'interno della societ\u00e0, e non al suo esterno. Thomas Hobbes ad esempio risolse il problema mediante il patto di soggezione stipulato dagli uomini per sottoporsi all'autorit\u00e0 coercitiva di uno stato, e quindi individuando il collante societario nello Stato, mentre per Adam Smith tale ruolo era svolto dal mercato. \nIn sostanza, inizi\u00f2 a circolare l'idea che il processo di unione societaria operi all'interno dell'organismo sociale. I modelli organicisti della societ\u00e0 furono la prima reale soluzione alla ricerca del collante societario interno alla societ\u00e0. Secondo tali modelli la societ\u00e0 \u00e8 come un organismo le cui parti sono connesse da relazioni di interdipendenza. L'equilibrio della societ\u00e0 non \u00e8 statico, ma dinamico, cio\u00e8 continuamente in evoluzione, dalle forme pi\u00f9 semplici a quelle pi\u00f9 complesse, da quelle pi\u00f9 omogenee a quelle pi\u00f9 eterogenee.\nCapisaldi di questa concezione della societ\u00e0 furono Herbert Spencer, e Georg Simmel, e sempre pi\u00f9 importante divenne il tema della divisione del lavoro. Per Georg Simmel l\u2019ordine nasce dall'interno della societ\u00e0. La divisione del lavoro produce differenziazione sociale ed accentua il processo di individualizzazione e accresce il bisogno di entrare in interazione (diretta o indiretta) con gli altri per soddisfare le proprie esigenze. Quindi nelle condizioni della modernit\u00e0, l'ordine sociale non \u00e8 qualcosa di imposto dall'esterno, ma qualcosa che cresce spontaneamente dall'interno. La societ\u00e0 \u00e8 possibile perch\u00e9 non si pu\u00f2 fare a meno di quella rete di interdipendenza che lega insieme individui sempre pi\u00f9 diversi gli uni dagli altri.\nUlteriori passo in avanti furono compiuti da \u00c9mile Durkheim e da Ferdinand T\u00f6nnies. Entrambi vedevano nel problema dell'ordine la questione centrale della sociologia. Il primo riteneva che in quelle societ\u00e0 dove c\u2019\u00e8 scarsa divisione del lavoro, con unit\u00e0 poco differenziate, ci\u00f2 che unisce gli individui \u00e8 un vincolo di solidariet\u00e0, di natura sacrale o religiosa. Nella societ\u00e0 moderna quindi la solidariet\u00e0 organica degli individui \u00e8 alla base della coesione sociale. Il secondo che le unit\u00e0 organiche sono quelle rappresentate da vincoli di sangue, di luogo, di spirito, dove gli individui si sentono uniti in modo permanente, perch\u00e9 si considerano simili gli uni con gli altri. La societ\u00e0 quindi continua ad essere ritenuta una costruzione artificiale dove individui separati perseguono solo il proprio interesse; essa entra in gioco soltanto come garante del fatto che tutti gli appartenenti alla societ\u00e0 rispetteranno gli obblighi contratti. Nulla viene fatto senza aspettarsi una contropartita, sia nei rapporti personali che in quelli istituzionali.\nIl paradigma del conflitto.\nIl paradigma dell'ordine riesce a descrivere il mutamento sociale, ma non si spiega da cosa nasca. A questa domanda risposero tutti i sociologi che aderirono all'idea che il conflitto fosse alla base della societ\u00e0. I teorici del conflitto considerano l'immagine funzionalista di un consenso generale sui valori come una pura finzione: ci\u00f2 che accade in realt\u00e0 - secondo loro - \u00e8 che chi ha il potere costringe il resto della popolazione all'acquiescenza e alla conformit\u00e0. In altre parole l'ordine sociale viene mantenuto non con il consenso popolare, ma con la forza o con la minaccia dell'uso della forza. I teorici del conflitto non pensano che il conflitto sia una forza necessariamente distruttiva: pu\u00f2 avere spesso dei risultati positivi, in quanto pu\u00f2 portare a cambiamenti sociali che altrimenti non si sarebbero realizzati. I cambiamenti sociali impediscono che la societ\u00e0 ristagni.\nI pi\u00f9 importanti pensatori inscrivibili in questo paradigma furono Karl Marx e Max Weber. I rapporti sociali nella societ\u00e0 sono basati su quelli che si instaurano fra diverse classi sociali. Nel pensiero di Marx, i rapporti principali sono quelli instaurati nella sfera economica della produzione e distribuzione di beni e servizi, e quindi nella struttura di classe della societ\u00e0. Qualsiasi altra idea, come quelle religiose, culturali, politiche e filosofiche sono sovrastrutture. Il conflitto di classe quindi viene identificato come motore della storia. L'altro grande impianto teorico che pone il conflitto al centro dell'analisi sociale \u00e8 quello weberiano. La classi non sono l'unica struttura intorno alla quale si creano interessi in conflitto fra loro, e la lotta di classe non \u00e8 l'unico conflitto presente. La sfera economica \u00e8 solo una dei tanti ambiti in cui si manifesta il conflitto, tuttavia, esso non \u00e8 una condizione patologica della societ\u00e0, quando il suo stato normale. Il conflitto non conduce alla disgregazione della societ\u00e0, ma alla creazione di strutture istituzionali, i cosiddetti \"ordinamenti sociali\", i quali esprimono rapporti di forza provvisori.\nIl paradigma della struttura.\nSecondo tale paradigma, ogni uomo nasce in un mondo preformato, assume valori, credenze, stili di vita della societ\u00e0 in cui viene a crescere; la struttura sociale sar\u00e0 il reticolo all'interno del quale egli si muover\u00e0 - non senza essere libero - ma con una libert\u00e0 confinata nei limiti consentiti dalla stessa struttura sociale. Per spiegare i comportamenti umani bisogna ricondurli alle coordinate sociali nelle quali si manifestano. L'intera esistenza quindi sar\u00e0 un percorso largamente prevedibile.\nKarl Marx ad esempio, \u00e8 inscrivibile in questo paradigma, poich\u00e9 teorizza che i comportamenti degli individui sono definiti dalla loro posizione rispetto alla struttura del sistema di produzione. La posizione che occupano i datori di lavoro e i proletari nella struttura sociale impone ai primi di fare tutto il possibile per accrescere i profitti, e ai secondi di vendere la propria forza lavoro per garantire la propria sopravvivenza. Anche Durkheim teorizza che la societ\u00e0 viene prima degli individui, e che i fatti sociali possono essere spiegati solo da altri fatti sociali. La sua opera pi\u00f9 famosa, \"Il suicidio\", dimostra proprio che anche l'atto umano pi\u00f9 individuale, il suicidio, \u00e8 in realt\u00e0 influenzato da cause sociali.\nIl paradigma si \u00e8 poi evoluto nelle teorie funzionaliste. Queste teorie riflettono una concezione olistica del sociale, in quanto concepiscono la societ\u00e0 come l'unit\u00e0 prioritaria di analisi e gli individui veicoli attraverso i quali la societ\u00e0 si esprime. In pratica \u00e8 la societ\u00e0 che spiega gli individui e non viceversa.\nSociologi.\nTra i sociologi o pensatori pi\u00f9 rilevanti nella storia della sociologia si includono \"(in ordine alfabetico)\":"}
{"id": "129461", "revid": "7967", "url": "https://it.wikipedia.org/wiki?curid=129461", "title": "Accademia degli Zelanti", "text": ""}
{"id": "129464", "revid": "1318658", "url": "https://it.wikipedia.org/wiki?curid=129464", "title": "Otto Wahle", "text": "Alle Olimpiadi di Parigi 1900 vinse due medaglie d'argento, nei 1000m stile libero, nuotando in 14'53\"6, e nei 200m ostacoli, fermando il cronometro a 2'40\"0. Quest'ultima consisteva nell'arrampicarsi su una pertica, superare una fila di barche e poi ritornare nuotando sotto le barche. Fu disputata solo in quell'edizione dei Giochi olimpici e mai pi\u00f9 ripetuta nel programma olimpico.\nPrese parte anche alla gara dei 200 metri stile libero, arrivando primo in semifinale, stabilendo il momentaneo record olimpico in 2'35\"6, ritirandosi per\u00f2 in finale.\nNel 1901 Wahle si trasfer\u00ec negli Stati Uniti, dove continu\u00f2 l'attivit\u00e0 agonistica nelle file del \"New York Athletic Club\". Alle Olimpiadi di St. Louis 1904 vinse ancora una medaglia, il bronzo nei 440 iarde stile libero, in 6'39\"0. Gareggi\u00f2 in altre due gare, nei 880 iarde stile libero, dove arriv\u00f2 quinto in finale, e nel miglio stile libero, arrivando quarto in finale.\nIn carriera stabil\u00ec un primato europeo sui 200\u00a0m stile libero con 3'08\"4.\nDivenne cittadino statunitense nel 1906. Dopo il ritiro dalle gare, Wahle rimase nell'ambiente del nuoto come tecnico; fu allenatore capo della squadra statunitense alle Olimpiadi di Stoccolma 1912 e port\u00f2 il campione hawaiiano Duke Kahanamoku alla conquista della sua prima medaglia d'oro. Supervision\u00f2 gli allenamenti di nuoto di George Patton, un diplomato di West Point che partecipava alle gare di pentathlon moderno in quell'Olimpiade, e che sarebbe poi diventato famoso come generale durante la Seconda guerra mondiale.\nOltre ad allenare, Wahle svolse importanti ruoli amministrativi nel nuoto. Per quindici anni raccolse le statistiche ufficiali dei primati nazionali ed continentali di Europa, America e Australia. Fece parte del comitato della Amateur Athletic Union of the United States che si occup\u00f2 di sviluppare e definire i regolamenti da adottare nelle gare di nuoto.\nNel 1996 fu inserito nella International Swimming Hall of Fame, la \"Hall of Fame\" internazionale del nuoto."}
{"id": "129469", "revid": "72396", "url": "https://it.wikipedia.org/wiki?curid=129469", "title": "Biblioteca e pinacoteca Zelantea", "text": "La Biblioteca e pinacoteca Zelantea \u00e8 una biblioteca e pinacoteca comunale di Acireale. Ha sede in via Marchese di Sangiuliano in un palazzo neoclassico progettato all'inizio del XX secolo dall'architetto acese Mariano Panebianco su incarico dell'amministrazione municipale.\nStoria.\nLa Biblioteca e la Pinacoteca comunale prendono il loro nome dall'Accademia di scienze, lettere e belle arti degli Zelanti e dei Dafnici, antico sodalizio ancora oggi in attivit\u00e0.\nL'Accademia nasce dalla fusione dell'Accademia degli Zelanti fondata nel 1671 con il sodalizio dei padri dello studio (1834) e successivamente con l'Accademia Dafnica (1934). Per una convenzione stipulata tra il Comune di Acireale e l'Accademia, risalente al 1960, la Biblioteca Zelantea \u00e8 sottoposta al controllo di una Commissione di sorveglianza composta da tre rappresentanti dell'Accademia e due del Comune.\nPatrimonio.\nNella parte destinata a museo \u00e8 ospitata una settecentesca \"carrozza del Senato acese\", il \"Busto di Cesare\" (reperto archeologico romano di epoca repubblicana, di alto livello scultorio, cui si attribuiscono le fattezze di Giulio Cesare e rinvenuto nel 1675 nella frazione marinara di Capomulini), una collezione di armi ed una bandiera tricolore d'epoca risorgimentale, una collezione di reperti greco-romani proveniente dall'area degli scavi di Santa Venera al Pozzo, alcune raccolte di minerali, monete e fossili.\nLa biblioteca.\nLa biblioteca Zelantea custodisce oltre centoseimila volumi, pi\u00f9 1650 testate di riviste cessate e in corso, per un totale di oltre 143\u00a0000 fascicoli di riviste.\nIl patrimonio bibliografico supera oggi le 250.000 unit\u00e0.\nLa Biblioteca Zelantea conserva un fondo antico di oltre 56\u00a0000 volumi, costituito da incunabuli, cinquencentine, edizioni rare e di pregio, manoscritti.\nSono moltissime le opere da menzionare: l'Encycoledie methodique, Paris, 1782; la Patrologia greca e latina del Migne; le preziose opere di botanica e medicina, scienze naturali di Mattioli, Linneo, Brugnatelli etc.\nDa ricordare il prezioso Acis Hortus Regius, erbario pictus, realizzato nel 1811 dal pittore Emanuele Grasso su commissione del farmacista Giuseppe Riggio, costituito da 749 tavole ad acquerello raffiguranti le piante coltivate nell'orto botanico del Riggio.\nTra i fondi di pregio si segnalano:\nLa biblioteca custodiva nei suoi locale anche l'archivio storico nel Comune di Acireale, trasferito in altro edificio nel 1975, incluso i libri dei privilegi della citt\u00e0.\nLa pinacoteca.\nNel 1850 l'acese Paolo Leonardi Pennisi dispose per testamento la donazione di una cospicua collezione di opere d'arte all'accademia degli Zelanti, che costitu\u00ec il primo nucleo della Pinacoteca Zelantea. A questa donazione se ne aggiunsero altre nel corso degli anni, fra cui una cospicua dell'artista locale Rosario Spina negli anni trenta. Una prima catalogazione dei dipinti fu eseguita dal canonico Vincenzo Raciti Romeo e la collezione venne aperta al pubblico dal 1915. Dal 1919 \u00e8 ospitata presso le sale dell'attuale sede. Nel 1963 fu effettuata una nuova catalogazione delle opere ed alcuni restauri, a cura degli studiosi Stefano Bottari e Raffaele De Logu e del pittore acese Francesco Patan\u00e9.\nLa Pinacoteca raccoglie quadri del XVII-XIX secolo, stampe di Guido Reni, acqueforti di Van Dyck, opere del Domenichino, del Guercino, della scuola di Pietro Novelli, di Matteo Ragonisi, Antonino Bonaccorsi, Vito e Alessandro D'Anna, Giovanni Tuccari, Pietro Paolo e Alessandro Vasta, Giacinto Platania, Albrecht D\u00fcrer, Luca Giordano, Giuseppe Sciuti, Rosario Spina, Michele La Spina, Rosario Anastasi, Giuseppe Patania, Antonio Filocamo, Mattia Preti, Pieter Paul Rubens (per \"attribuzione\").\nPresente anche un busto marmoreo detto Cesare di Acireale."}
{"id": "129470", "revid": "11684", "url": "https://it.wikipedia.org/wiki?curid=129470", "title": "Accademia dei Dafnici", "text": ""}
{"id": "129472", "revid": "11684", "url": "https://it.wikipedia.org/wiki?curid=129472", "title": "Accademia degli Zelanti e dei Dafnici", "text": ""}
{"id": "129474", "revid": "78273", "url": "https://it.wikipedia.org/wiki?curid=129474", "title": "Pinacoteca Zelantea", "text": ""}
{"id": "129479", "revid": "94190100", "url": "https://it.wikipedia.org/wiki?curid=129479", "title": "Yggdrasil Linux", "text": "Yggdrasil Linux/GNU/X, o LGX fu una delle prime distribuzioni Linux ad essere distribuite.\nL'azienda statunitense Yggdrasil, fondata da Adam Richter, svilupp\u00f2 questa distribuzione fino al 1995.\nCaratteristiche.\nYggdrasil Linux era distribuita su CD-ROM ed era conosciuta come distribuzione \"Plug and play\", nel senso che era in grado di configurarsi in base all'hardware rilevato, una caratteristica dei sistemi operativi che ormai \u00e8 data per scontata.\nL'ultimo rilascio \u00e8 avvenuto nel 1995 ma \u00e8 ancora disponibile su un mirror.\nStoria.\n\u00c8 spesso citata sul retro delle copie stampate degli howto dell'epoca come \"Plug-and-play Linux\". Il nome \"Yggdrasill\" deriva dall'omonimo albero della vita della mitologia norrena.\nContributi.\nL'azienda distribu\u00ec raccolte di documentazione del software come \"The Linux Bible\" e contribu\u00ec alle funzionalit\u00e0 del file system e dell'X Window System del kernel Linux.\nAll'epoca il fondatore Adam Richter forniva servizi di consulenza software, lavorando sul kernel Linux e partecipando ad eventi correlati nel nord della California."}
{"id": "129485", "revid": "6340", "url": "https://it.wikipedia.org/wiki?curid=129485", "title": "Nidhogg", "text": ""}
{"id": "129489", "revid": "124460413", "url": "https://it.wikipedia.org/wiki?curid=129489", "title": "Regola delle cinquanta mosse", "text": "La regola delle cinquanta mosse negli scacchi afferma che un giocatore pu\u00f2 dichiarare la partita patta se, nelle ultime cinquanta mosse consecutive, non vi \u00e8 stata nessuna cattura e nessuna mossa di pedone. Questa regola \u00e8 espressa nel regolamento degli scacchi della FIDE, dove \u00e8 la regola 9.3:\nBisogna notare che, dopo le cinquanta mosse, la partita non \u00e8 automaticamente patta: la patta deve essere dichiarata dal giocatore che deve muovere. Pertanto \u00e8 possibile che una partita venga continuata anche dopo che, per regolamento, sarebbe potuta essere dichiarata patta, dopo 75 mosse (sempre consecutive senza cattura n\u00e9 movimento di pedone) come sancito dall'aggiornamento del regolamento FIDE del 1\u00ba luglio 2017 \u00e8 immediatamente dichiarata patta. In teoria precedentemente, una partita sarebbe potuta continuare per sempre, sebbene nella pratica, quando pu\u00f2 essere dichiarata la patta, solitamente uno dei due giocatori \u00e8 felice di approfittarne.\nLa regola ha una lunga storia, un testo di Ruy L\u00f3pez del 1561 la descrive in dettaglio. Nel XX secolo, con la scoperta che alcuni finali (come re e due alfieri contro re e cavallo), per essere vinti, richiedono pi\u00f9 di cinquanta mosse (senza una mossa di pedone o una cattura) in alcune posizioni, la regola era stata cambiata per includere alcune eccezioni in cui erano consentite cento mosse. Le eccezioni furono poi rimosse dal regolamento, e ora qualunque situazione sulla scacchiera \u00e8 sottoposta alla regola delle cinquanta mosse.\nLe partite patte per la regola delle cinquanta mosse prima del finale sono piuttosto rare. Un esempio \u00e8 la partita Filipowicz - Smederevac, Polanica Zdroj del 1966, che fu dichiarata patta nella mossa 70 non essendo stata effettuata alcuna cattura durante l'intera partita, ed essendo stata effettuata l'ultima spinta di pedone alla mossa 20.\nNella partita Stella - Rombaldoni, giocata durante il 69\u00ba Campionato Italiano Assoluto di Scacchi del 2009\n, alla mossa 160 Stella avrebbe potuto avvalersi di questa regola per chiedere la patta, ma non l'ha fatto e 20 mosse dopo (alla 180\u00aa mossa) Rombaldoni ha vinto."}
{"id": "129490", "revid": "1893", "url": "https://it.wikipedia.org/wiki?curid=129490", "title": "Regola delle 50 mosse", "text": ""}
{"id": "129494", "revid": "1005847", "url": "https://it.wikipedia.org/wiki?curid=129494", "title": "Lingua mari", "text": "La lingua mari, conosciuta anche come lingua ceremissa, termine utilizzato durante il periodo sovietico, \u00e8 una lingua finnica parlata in Russia, nella regione del Volga, e in Kazakistan.\nDistribuzione geografica.\nAl censimento russo del 2010 risultavano 388.000 locutori mari, distribuiti tra vari soggetti federali compresi nella regione del Volga: Baschiria, Oblast' di Kirov, Repubblica dei Mari, Tatarstan, Territorio di Perm' e Udmurtia. La lingua \u00e8 parlata anche in Kazakistan. Si stimano complessivamente 785.000 locutori.\nDialetti e lingue derivate.\nLo standard ISO 639-3 classifica la lingua mari come macrolingua composta dai seguenti membri:\nAnche denominata: Cheremis, Gorno-Mariy o Mari alto.\nParlata da circa 30.000 persone nella Repubblica dei Mari e nell'Oblast' di Ni\u017enij Novgorod, a sud del fiume Volga.\nAnche denominata: Cheremis, Mari basso o Lugovo Mari. \nParlata da pi\u00f9 di 470.000 (2012) persone, nella Repubblica dei Mari, ad est del fiume Volga, ed in altre zone fuori della repubblica pi\u00f9 ad est. La lingua viene insegnata nelle scuole ma \u00e8 poi poco usata nella vita comune, dove si preferisce usare il russo. Fanno eccezione alcune piccole comunit\u00e0 rurali lontane dai centri pi\u00f9 grandi che parlano la lingua correntemente.\nLe due lingue hanno differenze lessicali, fonologiche e morfologiche, ma sono mutuamente comprensibili e buona parte dei locutori di una di esse parla anche l'altra.\nClassificazione.\nFa parte delle lingue finnovolgaiche.\nSistema di scrittura.\nPer la scrittura viene utilizzato l'alfabeto cirillico."}
{"id": "129500", "revid": "2016868", "url": "https://it.wikipedia.org/wiki?curid=129500", "title": "Laura Valente", "text": "Biografia.\nGli inizi da solista (1984-1990).\nDopo aver imparato a suonare la chitarra e aver vinto da adolescente, assieme a una sua amica, un concorso per giovani cantautrici con una canzone dedicata a un ragazzo vittima della droga, inizia ufficialmente la sua carriera come cantante, partecipando a varie incisioni a fianco di altri artisti, e proponendosi come corista ad alcune case discografiche dell'hinterland milanese. Tra i primi che si accorgono di Laura c'\u00e8 Gianni Bella, che nell'album \"G.B. 2\" (1984), realizzato con l'amico Mogol, le fa duettare l'intensa \"Disagio\" e \"Sudafricana\". Proprio con quest'ultimo brano la Valente si fa notare dalla critica e dall'ambiente discografico. Nel 1984 firma un contratto discografico con la Fonit Cetra. Pino Mango, che la conobbe nel 1983, colpito dalla sua duttilit\u00e0 vocale, la sceglie come corista per i suoi brani \"La massa indistinguibile\" e \"Mr. Noi\", contenuti nell'album \"Australia\". L'anno successivo, Laura incide il suo primo 45 giri, prodotto da Alberto Salerno, contenente \"Tempo di Blues\" ed il brano \"Isole nella corrente\" sul Lato B.\nIl brano \"Isole nella corrente\", viene scelto come anteprima e promozione dell'album, che da l\u00ec a poco sarebbe uscito, e presentato in alcune trasmissioni televisive tra cui a \"Cantamare 1985\", nella tappa di Cefal\u00f9. Sempre nello stesso anno, arriva sul mercato discografico il suo primo album, con la produzione di Alberto Salerno, \"Tempo di Blues\", con musiche di Mango, arrangiamenti di Mauro Paoluzzi e testi dello stesso Salerno. L'intero album mette in evidenza l'estensione e le sfumature vocali della Valente. Seppure poco promosso, e con scarso successo di vendite, il lavoro riusc\u00ec ad ottenere l'attenzione della critica.\nPochi mesi dopo, partecipa alla raccolta di \"artisti vari\", tra cui Nilla Pizzi, Rosanna Fratello, Marisa Sannia, Gigliola Cinquetti, Caterina Caselli, intitolata \"Buonanotte angelo mio - Le canzoni della mamma\", distribuita dalla Fonit Cetra, con \"Buonanotte angelo mio\", di Alberto Rabagliati (1946) e \"Ninna nanna\" (canto tradizionale). Nel 1986, presente ancora come corista, questa volta nell'album \"Odissea\" di Mango, dove lo accompagnar\u00e0 nell'intero tour. Nel 1987 duetta con Eugenio Finardi nel brano \"Amica\", contenuto nell'album \"Dolce Italia\". Nello stesso anno cambia etichetta passando alla EMI per la quale incider\u00e0, l'anno successivo, il singolo \"Blu notturno\", sempre con musiche di Mango e testi di Armando Mango. Il brano viene presentato al Festival di Saint Vincent estate, riuscendo ad accedere in finale. Agli inizi dello stesso 1988 registra i cori dell'album \"Inseguendo l'aquila\" di Mango, accompagnato da un tour live che toccher\u00e0 i paesi iberici. Come ultima esperienza da solista, nel 1990 \u00e8 tra i cori del brano \"Ma come \u00e8 rossa la ciliegia\", contenuta nell'album \"Sirtaki\" di Mango.\nNei Matia Bazar (1990-1998).\nNel 1989 Antonella Ruggiero lascia definitivamente il gruppo dei Matia Bazar, che, rimasto senza cantante, indirizza la sua attenzione sulla Valente, che un anno dopo entrer\u00e0 a far parte del complesso. Il nome di Laura Valente come nuova cantante fu suggerito dallo storico tastierista della band, Piero Cassano. Nel giugno 1991, ad Amsterdam, il \"nuovo\" \"ensemble\" Matia Bazar presenta la \"nuova\" formazione, con Laura, che debutta in concerto davanti ad oltre 20.000 persone. Nello stesso anno esce il primo album del complesso con Laura, dal titolo \"Anime pigre\", dove si intravede una svolta dal genere pi\u00f9 graffiante e moderno. Tra i brani contenuti nell'album, spicca \"Si pu\u00f2 ricominciare\", dallo stile moderno e rockeggiante.\nSempre nel 1991 la band partecipa ad alcune tappe del Cantagiro, dove presenta il singolo \"Volo anch'io\" ed altri successi, e un duetto nel brano \"Antico suono degli dei\" con Vincenzo Spampinato.\nNel 1992 il complesso partecipa per la sesta volta al Festival di Sanremo con il brano \"Piccoli giganti\", brano che si rivela un buon successo e viene incluso come inedito nell'antologia \"Tutto il mondo dei Matia Bazar\". Nell'estate dello stesso anno il complesso partecipa al Festivalbar, dove presenta \"Piccoli giganti\" e al Cantagiro, dove propone \"Ti sento\" e \"Piccoli giganti\", brano che, nella prima tappa, incontra il piazzamento ex aequo con la canzone \"Il Sole\" (cantata Aleandro Baldi), nella sezione Campioni, per poi piazzarsi seconda nella tappa finale di Fiuggi con 750 punti, contro i 770 del brano \"Il Sole\" cantato da A. Baldi.\nNello stesso anno la Valente scrive per Faust'O il brano \"Morbide macchine\", incluso nell'omonimo album. Il 20 ottobre 1992, partecipa assieme al compagno di vita Mango alla trasmissione \"Partita Doppia\", dove insieme interpretano in duetto \"Pensieri e parole\", omaggiando il collega Lucio Battisti. Il 1\u00ba novembre 1992, il complesso dei Matia Bazar partecipa si esibisce in concerto al \"Rolling Stone di Milano\", dove interpreta una serie di vecchi brani di successo e brani tratti dall'album \"Anime pigre\". L'anno successivo partecipa nuovamente al Festival di Sanremo con il brano \"Dedicato a te\", che si rivela un grande successo. Esce l'album \"Dove le canzoni si avverano\", che, oltre al brano sanremese, contiene \"Svegli nella notte\", che viene presentato con successo al Festivalbar ed al \"Canzoniere dell'estate\". Nello stesso periodo la band partecipa ad alcune tappe del Cantagiro.\nSempre nel 1993 con il complesso dei MB partecipa, ad \"Innocenti evasioni\", un disco tributo a Lucio Battisti, interpretando il brano di quest'ultimo \"Con il nastro rosa\" e in \"Pensieri e parole\" duetta con il marito Mango. Infine, Laura \u00e8 presente come cantante insieme a Mango e Luca Carboni nel brano \"Bianche raffiche di vita\", incluso nell'album di Mario Lavezzi \"Voci 2\". Durante l'autunno con il complesso dei Matia Bazar prende parte al Festival Italiano, condotto da Mike Bongiorno, cantando \"L'amore non finisce mai\", che rivela la raggiunta maturit\u00e0 interpretativa della Valente e della band. Sulla fine del lungo tour estivo del 1993 il chitarrista Carlo Marrale dopo diciotto anni, si congeda e lascia il complesso per dedicarsi alla carriera solista. Per la prima volta in assoluto, la formazione dei Matia Bazar, dagli esordi un quintetto, diventa un quartetto.\nIl 22 novembre 1995, dopo una pausa durata due anni, dovuta alla maternit\u00e0 di Laura, al \"Propaganda di Milano\", il complesso dei Matia Bazar festeggia vent'anni di carriera con la pubblicazione di \"Radiomatia\", antologia contenente l'inedito \"La scuola dei serpenti\", cover del brano \"You're the Voice\", canzone di successo del 1986 del cantante australiano John Farnham, e alcuni brani ri-arrangiati. L'album viene presentato durante un lungo concerto, tenutosi al \"Rolling Stone di Milano\", con un buon riscontro di pubblico. Nel settembre 1996 il complesso dei Matia Bazar, accompagnato da Paolo Gianolio, partecipa alla rassegna \"Festival Feedback\", a Bellinzona, ove interpreta alcuni successi, tra cui molti brani da \"Radiomatia\". Il 9 maggio 1997 esce l'album \"Benvenuti a Sausalito\", dedicato alla cittadina californiana simbolo del periodo \"hippy\"; con quest'ultimo lavoro il gruppo torna a sperimentare sonorit\u00e0 ricercate e rockeggianti dopo anni di pop tradizionale.\nL'album viene presentato il 2 giugno 1997 al \"Propaganda\" di Milano, per la trasmissione \"105 Night Express\", in onda su Italia 1. Il progetto discografico non viene promosso, a causa della grave malattia che colpisce Aldo Stellita. Nel \"Sausalito Tour\", quando Aldo non pu\u00f2 essere presente, il complesso si avvale del supporto del chitarrista Carlo De Bei (anche coautore di alcuni brani del disco) e del bassista Nello Giudice, oltre che di Silvia Valente (Bortolotti), sorella di Laura, ai cori. Il 9 luglio 1998 muore Aldo Stellita, bassista, autore di tutti i testi, e primo tra i fondatori del complesso. la scomparsa di Aldo, da molti considerato il leader, l'anima dei Matia Bazar, sconvolge inevitabilmente il resto del gruppo, Giancarlo Golzi \u00e8 l'unico che vuole andare avanti, Laura e Sergio Cossu invece non se la sentono di continuare senza Aldo, e infatti lasciano la band, abbandoni che segnano la fine della prima era dei Matia Bazar, iniziata nel 1975 e terminata appunto con la scomparsa di Aldo Stellita . Dopo l'uscita dal gruppo Laura Valente si ritira momentaneamente dalle scene musicali, dedicandosi alla sua vita privata.\nIl ritorno da solista (1999 - oggi).\nNel 1999 Laura registra i cori di \"Io nascer\u00f2\", successo di Loretta Goggi del 1986 scritto da Mango, la cui versione con la partecipazione di Laura viene inclusa nell'album \"Visto cos\u00ec\". Nel 2000 partecipa alla colonna sonora del film TV \"Padre Pio\" (con Sergio Castellitto, regia di Carlo Carlei). Dopo quattro anni, Laura ritorna in studio di registrazione, da solista, con la sua suggestiva interpretazione di \"Wuthering Heights\", successo di Kate Bush, nella versione remixata da Mr. Conte. Molti artisti hanno provato a cimentarsi in questo brano, ma solo in pochi, dopo la fortunata interpretazione dell'autrice, sono riusciti almeno ad eguagliarla. La Valente ci prova con le sue modulazioni, sui cori ed i suoi acuti. Il singolo racchiude cinque differenti versioni remix. Nel 2005 interpreta in duetto il brano \"Il dicembre degli aranci\", incluso in \"Ti amo cos\u00ec\" di Mango. Nella terza serata del Festival di Sanremo, del 1\u00ba marzo 2007, partecipa con un duetto nel brano \"Chiss\u00e0 se nevica\" del marito Mango.\nNel 2009 canta, assieme ad altri 70 artisti, nel doppio album di Claudio Baglioni, \"Q.P.G.A\", nella canzone \"Io ti prendo come mia sposa\". Il 30 maggio 2010, \u00e8 ospite a Potenza, alla manifestazione dedicata ad Elisa Claps, ragazza scomparsa nel 1993, dal titolo \"Tante Voci per \"Elisa\"\", dove interpreta \"Il grande sogno\". Nell'estate dello stesso anno \u00e8 nel cast, con il marito Mango e Angelo Branduardi, dell'opera sacra sulle guglie del Duomo di Milano, \"Everyman\": meditazione fra cielo e terra sulla condizione umana, con la regia di Maurizio Fabrizio. Sempre nel 2010, dal 27 al 31 luglio, \u00e8 ospite all'interno dello spettacolo \"Traiano il Giovane Imperatore di Roma\", con la regia di Alessandro Sena e Michelle Ellis, dove rende un personale omaggio all'indimenticabile Giuni Russo, con i brani \"L'attesa\", \"La sua figura\" e \"Malinconia\".\nIl 23 ottobre 2011, Laura debutta al Casino Nobile di Villa Torlonia con lo spettacolo teatrale \"Casta Diva\", un omaggio a Maria Callas, in cui recita e si cimenta con successo nelle celebri arie della Divina, con Alessandro Sena e Andr\u00e8 De La Roche. Questo verr\u00e0 riproposto dal 14 al 17 febbraio 2013 al Teatro Italia di Roma, il 23 febbraio al Teatro Stabile di Potenza, e il 4 agosto al Parco Tarantini di Maratea. Il 30 novembre 2012 si esibisce al Fishmarket di Padova in una serata-evento, dedicata all'amico Aldo Stellita, intitolata \"Ritorno \"a Sausalito\"\", riunendosi con Sergio Cossu, Giorgio Pavan, Carlo De Bei e con la partecipazione del figlio Filippo alla batteria, per riproporre dal vivo l'ultimo lavoro discografico realizzato con i Matia Bazar. Nel 2014, ancora con Alessandro Sena ed Andr\u00e8 De La Roche, \u00e8 al teatro Ambra di Roma con \"Pensiero stupendo - Omaggio ai favolosi Anni '70\", al quale partecipa anche sua figlia Angelina.\nViene invitata da Carlo Conti al Festival di Sanremo 2016, come membro della Giuria di Qualit\u00e0.\nA maggio dello stesso anno torna in teatro, a fianco di Yasmin Sannino, con una suggestiva pi\u00e8ce, intitolata \"Istanbul-Ad ovest della Moschea Blu\", testo e regia di Sena.\nVita privata.\nLaura Valente \u00e8 stata compagna di Mango dal 1983 (unendosi in matrimonio nel 2004) fino alla morte di lui, avvenuta l'8 dicembre 2014 in seguito a un infarto mentre si esibiva al PalaErcole di Policoro (MT), in occasione di un concerto di beneficenza. Dalla loro unione sono nati due figli: Filippo (1995) e Angelina (2001)."}
{"id": "129501", "revid": "124735597", "url": "https://it.wikipedia.org/wiki?curid=129501", "title": "Silvia Mezzanotte", "text": "Tra il 1999 e il 2016 ha alternato la carriera solista a quella di voce dei Matia Bazar in due riprese, la prima volta fino al 2004 e, successivamente, dal 2010 al 2016, anno del suo abbandono definitivo del gruppo.\nCompare in quattro album del gruppo genovese, mentre da solista ha pubblicato due album oltre ad avere partecipato a varie trasmissioni televisive e portato in \"tour\" rappresentazioni teatrali.\nCon i Matia Bazar ha vinto il Festival di Sanremo 2002 con il brano \"Messaggio d'amore.\"\nBiografia.\nInizia in giovane et\u00e0 a cantare. Nel 1990 partecipa al Festival di Sanremo, nella categoria Giovani, con la canzone \"Sarai grande\", ottenendo il quarto posto.\nNegli anni successivi collabora con Laura Pausini, Francesco De Gregori (compare, citata dallo stesso artista, nei concerti registrati sul CD live \"Bootleg\") e Mia Martini.\nNel 1999 Giancarlo Golzi, leader dei Matia Bazar, le propose l'ingresso nel gruppo in sostituzione di Laura Valente (che aveva a sua volta sostituito Antonella Ruggiero dieci anni prima).\nCon il gruppo partecipa a tre edizioni del Festival di Sanremo: nel 2000 con la canzone \"Brivido caldo\", nel 2001 con \"Questa nostra grande storia d'amore\", arrivata al terzo posto, e nel 2002 con la canzone \"Messaggio d'amore\", vincitrice della manifestazione. Immediatamente dopo la vittoria al festival, i Matia Bazar partono per un tour dal quale viene realizzato il loro primo album live, \"Messaggi dal vivo\". Il tour dura due anni, in Italia e all'estero.\nNel 2004 lascia il gruppo per intraprendere la carriera solista. Nel 2006 esce l'album di debutto da solista, \"Il viaggio\", lanciato dal singolo \"Tanto tanto amor\". Nel dicembre dello stesso anno collabora con Massimo Ranieri in \"Perdere l'amore\", duetto inserito nell'album dell'artista napoletano \"Canto perch\u00e9 non so nuotare\". L'anno successivo, Ranieri la vuole nelle quattro puntate del suo show televisivo \"Tutte donne tranne me\". Partecipa a diverse trasmissioni tv, tra cui uno speciale televisivo dedicato a Mina in onda su Rai 2 e nello stesso anno \u00e8 una delle protagoniste della terza edizione del reality show musicale \"Music Farm\" condotto da Simona Ventura su Rai 2.\nNel 2008 esce il suo secondo album, \"Lunatica\", lanciato dal video \"Non c'\u00e8 contatto\" composto da Emilio Munda. il video \u00e8 diretto dal regista Luciano Melchionna e interpretato da Carolina Crescentini. L'album contiene, tra gli altri, il brano \"La cura\" di Franco Battiato. Nel settembre dello stesso anno entra a far parte del cast del programma televisivo \"Volami nel cuore\", variet\u00e0 del sabato sera di Rai 1. Nel 2009 inizia un percorso teatrale con lo spettacolo \"Regine\", un recital in sette lingue nel quale omaggia le maggiori interpreti internazionali che hanno contribuito alla sua crescita musicale, da Mina a Liza Minnelli. Nello stesso anno intraprende il \"Lunatica tour 2009\" e prende parte ad alcuni spettacoli teatrali di Massimo Ranieri. Sempre nel 2009, assieme ad Antonino, Leda Battisti, Daniele Stefani ed altri, incide \"Sarai\" singolo benefico in memoria del piccolo Tommaso Onofri.\nIl 20 giugno 2010 partecipa, su Rai Uno, alla trasmissione Una voce per Padre Pio dove presenta il brano inedito \"Tu\", cantato con Ivana Spagna e Jenny B, e la cover de \"La voce del silenzio\" entrambi incisi per una compilation a fondo benefico.\nIl 20 settembre 2010 viene ufficializzata, sul sito del gruppo, la riunione dei Matia Bazar, col ritorno di Silvia Mezzanotte. Dal 22 ottobre 2010 entra in rotazione radiofonica il singolo \"Gli occhi caldi di Sylvie\", il nuovo singolo della \"reunion\" del gruppo. Partecipa insieme ai Matia Bazar al Festival di Sanremo 2012 con il brano \"Sei tu\". Dopo tre anni di tourn\u00e9e, esce nel marzo 2015 il cofanetto \"Matia Bazar 40th Anniversary Celebration\", che contiene due DVD live e un cd live. Nel luglio dello stesso anno parte il tour che celebra i 40 anni di carriera del gruppo. Nel pieno della tourn\u00e9e, il 12 agosto del 2015 Giancarlo Golzi, leader storico del gruppo, muore a causa di un arresto cardiaco. Segue un periodo durante il quale le attivit\u00e0 del gruppo vengono interrotte. Il 2 febbraio 2016 Silvia Mezzanotte termina la collaborazione con i Matia Bazar per dedicarsi nuovamente alla propria carriera di solista.\nDa aprile a settembre 2016 propone lo spettacolo musicale \"Regine Summer Tour\", accompagnata da 4 musicisti: Riccardo Cherubini alle chitarre, Lino De Rosa Davern al basso, Michele Scarabattoli alle tastiere e Claudio Del Signore alla batteria.\nDal 16 settembre al 4 novembre 2016 \u00e8 concorrente del programma \"Tale e quale show\", condotto da Carlo Conti su Rai 1, nel quale si classifica al primo posto tra i dodici partecipanti.\nEsce il 19 maggio 2017 il nuovo singolo \"Lasciarmi Andare\" che anticipa l'album 5.0 in uscita nell\u2019aprile 2018.\nNel 2018 inizia la collaborazione con il manager Stefano Baldrini che produce il \"Summer Tour 2018\". Con lui inizia un nuovo percorso artistico che la vede protagonista in un duetto con la cantante americana Dionne Warwick. Nell'ottobre 2018 inizia il tour teatrale \"Le mie Regine\" prodotto sempre da Stefano Baldrini.\nNel 2019 esce il nuovo singolo di Silvia Mezzanotte \u201cAspetta un attimo\u201d che precede di poche settimane l\u2019omonimo album.\nNell'estate del 2021 avvia una collaborazione artistica con Carlo Marrale, cofondatore dei Matia Bazar, con cui tiene un primo concerto a Palermo, alla Tonnara Florio.\nAttivit\u00e0 teatrali.\nIn tour da diversi anni con lo spettacolo \"Regine\" dove interpreta successi delle maggiori cantanti di tutte le nazionalit\u00e0, tra cui Giuni Russo con \"La sua figura\", Mia Martini con \"Col tempo imparer\u00f2\", Patty Pravo con \"E dimmi che non vuoi morire\", e molte altre artiste.\nProtagonista nel 2016 della drammatizzazione teatrale \"Perch\u00e9 glielo ho permesso?\" di Riccardo Russo sul tema del femminicidio."}
{"id": "129502", "revid": "1060", "url": "https://it.wikipedia.org/wiki?curid=129502", "title": "Mastro Sapone", "text": ""}
{"id": "129505", "revid": "1871", "url": "https://it.wikipedia.org/wiki?curid=129505", "title": "PSIUP", "text": ""}
{"id": "129507", "revid": "729019", "url": "https://it.wikipedia.org/wiki?curid=129507", "title": "Clement Attlee", "text": "Fu Premier del Regno Unito dal 1945 al 1951 e presidente del Partito Laburista dal 1935 al 1955. Fu il principale interprete della transizione del Regno Unito da potenza globale a potenza locale europea.\nBiografia.\nDocente di scienze economiche, al termine del primo conflitto mondiale ader\u00ec al Partito Laburista.\nNel 1919 divenne sindaco di Stepney; nel 1922 inizi\u00f2 la sua carriera parlamentare.\nLa sua politica si rifaceva al \"new liberalism\", era un riformista moderato; l'abolizione del sistema capitalistico non era un suo obiettivo.\nRicopr\u00ec vari incarichi nei governi presieduti da Ramsay MacDonald, tra le quali le cariche di sottosegretario alla guerra (1924); di Cancelliere del Ducato di Lancaster e di Ministro delle Poste (tra 1929 e 1931).\nCapo dell'opposizione ai governi conservatori, dal 1935; si batt\u00e9 contro la loro politica di \"appeasement\" nei confronti della Germania nazista; nel 1940 entr\u00f2 nel governo di unit\u00e0 nazionale di Winston Churchill, anch'egli da sempre contrario all\"'appeasement\" di Chamberlain.\nDopo la fine della guerra in Europa chiese e ottenne la convocazione di elezioni, da lui vinte, a sorpresa, con maggioranza assoluta.\nIl suo primo impegno come premier fu la sua partecipazione alla Conferenza di Potsdam.\nDiede avvio alla politica di decolonizzazione; concesse l'indipendenza al subcontinente indiano, considerato la gemma dell'Impero britannico.\nIn politica estera il suo governo mantenne il forte legame con gli Stati Uniti, ma nel 1946 Attlee stipul\u00f2 un accordo commerciale con l'URSS, fornendo alcuni esemplari (e concedendone la produzione, su licenza) del pi\u00f9 avanzato turboreattore britannico, il Rolls-Royce Nene; ci\u00f2 permise all'URSS di realizzare il MiG15 e sviluppare la propria aviazione militare.\nIn politica interna si mosse in 3 direzioni: introduzione di un sistema assicurativo e previdenziale fondato sul principio di universalit\u00e0, secondo i piani di William Beveridge; realizzazione d'un vasto piano di nazionalizzazioni; elaborazione di pianificazione economica volta a diminuirre la disoccupazione.\nNazionalizz\u00f2 la Banca d'Inghilterra, le miniere, le ferrovie; rafforz\u00f2 il potere dei sindacati; soprattutto diede vita a un forte stato sociale, mantenuto dai successivi governi conservatori, prima di quello di Margaret Thatcher.\nNel 1951 fu sconfitto da Winston Churchill; assunse la carica di capo dell'opposizione laburista e la mantenne sino al 1955.\nAttlee disse di non seguire alcun culto in particolare, di non aver alcun rapporto con la fede: quando gli chiesero se fosse agnostico, rispose 'Non lo so'."}
{"id": "129512", "revid": "7", "url": "https://it.wikipedia.org/wiki?curid=129512", "title": "Krystian Zimmermann", "text": ""}
{"id": "129513", "revid": "767487", "url": "https://it.wikipedia.org/wiki?curid=129513", "title": "Zaphod Beeblebrox", "text": "Zaphod Beeblebrox \u00e8 un personaggio di fantasia che fa parte della serie dei libri, dei giochi per computer, delle trasmissioni radiofoniche, di quelle televisive, del film di fantascienza umoristica \"Guida galattica per gli autostoppisti\" dello scrittore inglese Douglas Adams (1952-2001).\nIl personaggio \u00e8 caratterizzato da due teste e tre braccia. \u00c8 l'inventore del \"Gotto Esplosivo Pangalattico\" ed \u00e8 l'unica persona in grado di berne pi\u00f9 di tre in una sola volta. \u00c8 stato eletto per sette anni consecutivi \"Essere Senziente Peggio Vestito dell'Intero Universo\". \u00c8 stato descritto anche come \"il Migliore Bang dopo il Big Bang\". Proviene da un pianeta prossimo a Betelgeuse, ed \u00e8 \"quasi-cugino\" di Ford Prefect (con cui \"condivide tre madri\").\nPer poco tempo fu Presidente della Galassia (un ruolo che non implica alcun potere, richiedendo a chi lo ricopre esclusivamente di attrarre l'attenzione in modo tale che non si venga a sapere chi in realt\u00e0 comanda; e questo era un ruolo che si addiceva molto bene a Zaphod). \u00c8 stato l'unico essere a sopravvivere al Vortice della Prospettiva Totale. Tuttavia si accert\u00f2 che egli sopravvisse solo perch\u00e9 il Vortice al quale fu sottoposto esisteva in un Universo Elettronicamente Sintetizzato che fu creato proprio per lui. Questo fece diventare Zaphod l'essere pi\u00f9 importante all'interno di esso. Utilizz\u00f2 il suo ruolo di Presidente della Galassia per rubare la \"Cuore d'Oro\", un'astronave che si avvaleva, come si scopr\u00ec successivamente, del Generatore di Improbabilit\u00e0 Infinita.\nLungo tutta la storia, Zaphod \u00e8 indaffarato a realizzare alcuni programmi, senza preoccuparsi di essere in grado di farlo, ma semplicemente seguendo il suo destino. Fu anche costretto a farsi sezionare una parte del cervello che conteneva il piano in modo tale che l'analisi della sua mente, che era necessaria per farlo diventare Presidente della Galassia, non avrebbe rivelato il progetto che includeva il fatto di diventare Presidente della Galassia."}
{"id": "129515", "revid": "1654832", "url": "https://it.wikipedia.org/wiki?curid=129515", "title": "Organizzazione per la cooperazione e lo sviluppo economico", "text": "L'Organizzazione per la cooperazione e lo sviluppo economico (OCSE) \u2013 in inglese \"Organization for Economic Co-operation and Development\" (\"OECD\"), e in francese \"Organisation de coop\u00e9ration et de d\u00e9veloppement \u00e9conomiques\" (\"OCDE\") \u2013 \u00e8 un'organizzazione internazionale di studi economici per i Paesi membri, Paesi sviluppati aventi in comune un'economia di mercato.\nL'organizzazione svolge prevalentemente un ruolo di assemblea consultiva che consente un'occasione di confronto delle esperienze politiche, per la risoluzione dei problemi comuni, l'identificazione di pratiche commerciali e il coordinamento delle politiche locali e internazionali dei Paesi membri. Ha sede a Parigi nello Ch\u00e2teau de la Muette.\nGli ultimi Paesi ad aver aderito all'OCSE sono la Colombia (28 aprile 2020), la Lituania (5 luglio 2018) e la Costa Rica (25 maggio 2021), per un totale di 38 Paesi membri.\nStoria.\nL'Organizzazione per la cooperazione economica europea.\nLa nascita dell'organismo, inizialmente come Organizzazione per la cooperazione economica europea (OECE), fu dovuta all'esigenza di dar vita a forme di cooperazione e coordinamento in campo economico tra le nazioni europee nel periodo immediatamente successivo alla seconda guerra mondiale.\nTra gli obiettivi vi era, soprattutto, quello di usufruire al meglio degli aiuti statunitensi dell\"'European Recovery Program\" (ERP), meglio conosciuto come Piano Marshall. Nell'aprile del 1948 si giunse cos\u00ec alla firma di una prima convenzione per la cooperazione economica, entrata in vigore il 28 luglio 1948 e ratificata da 18 Stati europei pi\u00f9 la Turchia.\nLa Repubblica Federale Tedesca divenne membro solo dopo la fine del periodo di occupazione da parte dei Paesi alleati, e la Spagna ader\u00ec nel 1959.\nLa cooperazione economica tra gli aderenti fu sviluppata essenzialmente attraverso una liberalizzazione dei rispettivi scambi, attuata puntando alla liberalizzazione degli scambi industriali e dei movimenti di capitali. Nel 1950, in particolare, i Paesi membri dell'OECE diedero vita all'Unione europea dei pagamenti (UEP) che introduceva un sistema di pagamenti multilaterali, permettendo una compensazione dei crediti in una moneta europea di uno Stato membro verso l'altro. Questo sistema si trasform\u00f2 nel 1959 in un regime di piena convertibilit\u00e0 delle monete, con mutamento dell'UEP nell'accordo monetario europeo.\nDall'OECE all'OCSE.\nAll'inizio del 1960 appariva evidente che un vero processo di integrazione europea poteva avvenire solo successivamente a una revisione dell'OECE nella direzione di vera e propria unione economica tra Stati aderenti. La cosa risultava impossibile a seguito della creazione, nel 1957, da parte di Belgio, Francia, Germania Ovest, Italia, Lussemburgo e Paesi Bassi delle Comunit\u00e0 europee (CEE e CEEA, che facevano seguito alla nascita della CECA del 1951), e da altri sette Paesi europei nel 1960 dell'Associazione europea di libero scambio (EFTA).\nIl 14 dicembre 1960 si giunse, a Parigi, alla firma di una nuova convenzione da cui nacque l'Organizzazione per la cooperazione e lo sviluppo economico (OCSE), entrata in funzione il 30 settembre 1961 e sostitutiva dell'OECE. Entrarono a farne parte i Paesi che avevano aderito all'OECE, oltre a Canada e Stati Uniti d'America mentre, in un secondo momento, aderirono anche Giappone (1964), Finlandia (1969), Australia (1971), Nuova Zelanda (1973), Messico (1994), Corea del Sud (1996), e infine, dopo la dissoluzione del blocco comunista e delle organizzazioni internazionali quali il COMECON, anche Repubblica Ceca (1995), Polonia e Ungheria (1996), Slovacchia (2000). Infine, nel 2010, il Cile e l'Estonia sono divenuti membri e sono stati invitati a far parte dell'Organizzazione anche Israele e Slovenia.\nIl 15 ottobre 1998 le \u00e8 stato riconosciuto lo status di osservatore dell'Assemblea generale delle Nazioni Unite.\nAllargamento all'Europa centrale.\nNel 1989, dopo le Rivoluzioni di quel periodo, l'OCSE ha iniziato ad assistere i Paesi dell'Europa centrale (in particolare il gruppo Visegr\u00e1d) nella preparazione delle riforme dell'economia di mercato. Nel 1990 \u00e8 stato istituito il Centro per la cooperazione con le economie europee in transizione (ora succeduto al Centro per la cooperazione con i non membri) e nel 1991 \u00e8 stato lanciato il programma \"Partner in transizione\" a favore della Cecoslovacchia, dell'Ungheria e della Polonia. Questo programma comprendeva anche un'opzione di adesione per questi Paesi. In seguito a ci\u00f2, Polonia, Ungheria, Repubblica Ceca e Slovacchia, nonch\u00e9 Messico e Corea del Sud sono diventati membri dell'OCSE tra il 1994 e il 2000.\nL'OCSE ha cos\u00ec superato il ruolo di organizzazione europea e ha allargato la sua azione verso obiettivi di integrazione e cooperazione economica e finanziaria tra i maggiori Paesi del cosiddetto Occidente.\nOrganizzazione.\nStruttura.\nLa struttura istituzionale dell'OCSE comprende:\nPaesi membri.\nL'OCSE conta attualmente 38 membri attivi.\nTra i paesi membri, Messico e Turchia sono classificati dalla Banca Mondiale come Paesi a economia con PIL pro-capite medio-alto, mentre gli altri sono classificati come Paesi ad alto livello di PIL.\nPaesi membri fondatori dell'OECE (1948):\nPaesi che hanno aderito all'OECE/OCSE successivamente (elencati cronologicamente in ordine di adesione):\nLa Commissione europea partecipa ai lavori dell'OCSE a fianco dei Paesi membri dell'Unione europea.\nEx membri.\nTerritorio Libero di Trieste (Zona A) (membro dell'OEEC fino al 1954, quando ha cessato di esistere come entit\u00e0 territoriale indipendente).\nPolitiche.\n\"Regulatory Reform Programs\".\nI \"Regulatory Reform programs\" sono un insieme di politiche perseguite dall'OCSE a livello globale fin dai primi anni duemila. I documenti tendenzialmente distinguono una \"economic regulation\" applicabile alle attivit\u00e0 economiche di un mercato attuale o potenziale, da una \"social regulation\" che ricomprende temi quali salute, ambiente, sicurezza dei lavoratori e interesse dei consumatori.\nLa nozione della regolazione include le regolazioni normative e quelle amministrative, vincolanti e no, nonch\u00e9 gli atti amministrativi (\"Orders\") di portata non generale e diretti a una pluralit\u00e0 di destinatari per regolare diritti e obblighi nei rapporti interprivati e con la pubblica amministrazione. Tendenzialmente, esclude il diritto penale, caratterizzato da obblighi di non fare piuttosto che di fare, cos\u00ec come anche agli illeciti previsti nel diritto civile azionati da soggetti privati e non dal pubblico interesse.\nIl programma ha l'obbiettivo di migliorare la qualit\u00e0 della regolazione per di ridurre i costi di famiglie, imprese e pubbliche amministrazioni, adottando un approccio di tipo minimalista che tende a lasciare in vigore l'insieme di norme strettamente necessarie a garantire servizi di interesse economico generale. In ambito economico, si propongono di garantire mercati aperti, efficienti, concorrenziali e privi di barriere all'entrata di nuovi operatori economici. Le riforme della regolazione sono rese necessarie alla luce del progresso tecnico e dell'evoluzione della domanda che rendono la precedente legislazione obsoleta e non pi\u00f9 \"cost-effective\", mantenendo l'opportunit\u00e0 di isolare le aree a fallimento di mercato dal mercato funzionante dal punto di vista concorrenziale. Nel caso delle prime, \u00e8 ritenuto legittimo l'intervento pubblico.\nGli strumenti principali dell'OCSE sono la liberalizzazione, la semplificazione normativa e amministrativa, l'analisi di impatto della regolazione (RIA) dei Paesi membri sui fornitori di beni di servizi e sugli utenti finali. Tramite quest'ultimo strumento, simile a un'analisi SWOT, l'OCSE elabora proposte di delegificazione, deregolamentazione e ri-regolazione in conformit\u00e0 agli standard internazionali.\nTale tesi \u00e8 stata sostenuta nel settore delle telecomunicazioni, nel quale l'apertura del mercato delle dorsali a banda larga e dell'ultimo miglio, unitamente a politiche di stimolo della domanda di servizi Internet, fin dai primi anni duemila sono stati considerati come un volano per favorire la condivisione della conoscenza codificata e dei progressi tecnologici, oltrech\u00e9 per stringere il legame fra sviluppo tecnologico e business d'impresa.\nDal 1987 al 1999, diciannove Paesi membri dell'OCSE hanno riformato la regolazione del settore energetico nazionale, dove nel caso italiano si sovrapponevano le competenze dell'authority, del Ministero dell'Industria e del Ministero dell'Ambiente, del Comitato Interministeriale per la Programmazione Economica e di svariate autorit\u00e0 regionali o locali.\nDal 1998 al 2001, per la radicale riforma della pubblica amministrazione coreana l'OCSE ha adottato anche lo strumento delle consultazioni pubbliche e di un vasto partenariato con i soggetti privati impattati dalla legislazione e coinvolti direttamente nel processo normativo a motivo delle proprie esperienze tecniche. Nello stesso tempo, ai quadri e ai dirigenti della pubblica amministrazione \u00e8 stata offerta la possibilit\u00e0 di offrire la propria collaborazione ai ministeri e al governo centrale nel conseguimento di specifici obbiettivi di servizio.\nL'ultima analisi effettuata dall'OCSE sull'Italia riguarda lo stato di salute della sanit\u00e0, con dati aggiornati al 2019."}
{"id": "129516", "revid": "14806", "url": "https://it.wikipedia.org/wiki?curid=129516", "title": "European Recovery Program", "text": ""}
{"id": "129523", "revid": "107718996", "url": "https://it.wikipedia.org/wiki?curid=129523", "title": "Vinaya", "text": "Il termine \"vinaya\", sia in p\u0101li sia in sanscrito, significa \"disciplina\" e nel Buddhismo indica la raccolta scritturale delle norme di condotta seguite dai monaci (\"bhiksu\", sanscr., \"bhikkhu\", p\u0101li) e dalle monache (\"bhiksuni\", sanscr., \"bhikkhuni\", p\u0101li).\nI differenti \"vinaya\".\nAttualmente disponiamo di sette vinaya delle antiche scuole (Buddhismo dei Nik\u0101ya).\nEsso si compone di 227 precetti per i monaci e 311 precetti per le monache, dettagliate nei relativi \"patimokkha\".\nAdozione dei \"vinaya\" nelle scuole buddhiste.\nLa scuola Therav\u0101da nei vari paesi del Sud-est asiatico in cui \u00e8 presente, segue il vinaya contenuto nel Canone p\u0101li.\nTutte le scuole tibetane e mongole seguono il vinaya M\u016blasarv\u0101stiv\u0101da contenuto nel Canone tibetano.\nTutte le altre scuole buddhiste mah\u0101y\u0101na (cinesi, giapponesi, coreane, vietnamite, etc.) seguono il vinaya Dharmaguptaka contenuto nel Canone cinese, con l'aggiunta delle regole Mah\u0101y\u0101na contenute nel \"Brahmaj\u0101las\u016btra\" (\u68b5\u7db2\u7d93 pinyin: \"F\u00e0nw\u01ceng j\u012bng\", giapp. \"Bonm\u014d ky\u014d\", Il Sutra della rete di Brahma) testo fondamentale per l'ordinazione monastica mah\u0101y\u0101na. Fanno eccezione le scuole giapponesi Tendai e Zen le quali seguono esclusivamente le regole Mah\u0101y\u0101na contenute nel \"Brahmaj\u0101las\u016btra\". Ci\u00f2 \u00e8 dovuto alla scelta del fondatore del Buddhismo Tendai, Saich\u014d, il quale nel IX secolo di rientro da un pellegrinaggio in Cina, decise che erano sufficienti i precetti Mah\u0101y\u0101na. Essendo tutti i fondatori delle scuole Zen stati ordinati su piattaforme monastiche Tendai, anche queste scuole del Buddhismo giapponese adottarono la scelta di Saich\u014d."}
{"id": "129526", "revid": "1027464", "url": "https://it.wikipedia.org/wiki?curid=129526", "title": "Titina De Filippo", "text": "Fu tra le pi\u00f9 grandi attrici del teatro italiano del Novecento.\nBiografia e carriera.\nFiglia naturale dell'attore e commediografo Eduardo Scarpetta e di Luisa De Filippo, nonch\u00e9 sorella maggiore di Eduardo e Peppino, Titina De Filippo nacque nel quartiere Chiaia in via dell'Ascensione. Avviata sin da bambina alla carriera teatrale, debutt\u00f2 sui palcoscenici interpretando quasi sempre ruoli maschili nella compagnia del padre: il debutto avvenne nella parodia dell'operetta \"La geisha\", per poi passare al ruolo di scolara, nel 1909, in \"Nu ministro 'mieze 'e guaie\" (traduzione napoletana di \"I guai di un ministro\" di Vito di Napoli), e ancora Peppeniello in \"Miseria e nobilt\u00e0\".\nRaggiunta l'et\u00e0 adolescenziale, Titina visse una lunga fase per la quale l'et\u00e0 non le consent\u00ec l'assegnazione di alcun ruolo: troppo grande per fare il bambino e troppo giovane per essere un'attrice giovane, studi\u00f2 i comportamenti delle altre colleghe. Nel 1912 venne scritturata nella compagnia di Vincenzo Scarpetta, dove nel 1917 troveranno scrittura anche i fratelli naturali. Nel 1921 entr\u00f2 nella compagnia di Francesco Corbinci, anch'essa di stampo prettamente dialettale, nella quale pass\u00f2 dal repertorio della pochade a quello della commedia musicale.\nNella stessa compagnia conobbe l'attore Pietro Carloni che avrebbe sposato nel 1922; dal matrimonio nacque il figlio Augusto (1923-1997). Il periodo della gravidanza la costrinse ad abbandonare le scene per brevissimo tempo: Titina si produsse, in ogni modo, sia al Teatro Umberto che al Teatro Nuovo di Napoli, regredendo nella scala gerarchica dei ruoli teatrali: da prima attrice divenne attrice giovane. Nonostante la scarsa avvenenza fisica, Titina si produsse nella rivista a fianco di attrici e soubrette avvenenti, senza mai sfigurare: dal 1924 in poi, riusc\u00ec a divenire interprete di alcune commedie di Michele Galdieri.\nTent\u00f2 la strada della sceneggiata accettando un incarico in un'altra compagnia. Raggiunse il successo a trentun anni quando recit\u00f2, nella stagione 1929-1930, al Teatro Nuovo di Napoli nella \"Compagnia Stabile Napoletana Molinari\" diretta da Enzo Aulicino, accanto a Tot\u00f2. Nel 1931 fond\u00f2 insieme ai due fratelli il \"Teatro Umoristico I De Filippo\" che debutt\u00f2 il 25 dicembre con la commedia \"Natale in casa Cupiello\", scritta da Eduardo. Da allora li segu\u00ec ininterrottamente, costituendo una parte decisiva nei loro successi e distaccandosene momentaneamente soltanto nel 1939 quando apparve insieme a Nino Taranto nella rivista \"Finalmente un imbecille\" di Nelli e Mangini. Nel 1937 debutt\u00f2 nel cinema, assieme ai due fratelli, con la pellicola \"Sono stato io!\" di Raffaello Matarazzo. Nello stesso periodo, abbandonata la compagnia dei fratelli, torn\u00f2 alla rivista.\nNel 1945, quando Eduardo e Peppino si divisero per via di contrasti e insofferenze, Titina rimase insieme al primo che form\u00f2 con lei la \"Compagnia di Eduardo\" e dove conobbe autentici trionfi con \"Napoli milionaria!\" (1945), \"Filumena Marturano\" (1946), scritta appositamente per lei, e \"Questi fantasmi!\" (1947). Nel 1946, per\u00f2, un grave affanno cardiaco inizi\u00f2 a manifestarsi, fino a farle accusare un grave malessere a Genova, nel corso di un'interpretazione della \"Filumena\" del dicembre 1948, che non le imped\u00ec tuttavia di portare a termine la recita.\nFattasi visitare a Milano sotto consiglio di Eduardo, le venne prescritto un mese di convalescenza che l'attrice pass\u00f2 a Sanremo. In seguito riprese l'attivit\u00e0 artistica e le tourn\u00e9e in Italia. Scioltasi la compagnia \"Teatro Umoristico I De Filippo\" nel 1951, Titina decise di ritirarsi dalle scene per dedicarsi alla pittura e al cinema, come caratterista, sceneggiatrice e dialoghista, vincendo anche un Nastro d'argento per la migliore sceneggiatura di \"Due soldi di speranza\" (1952) diretto da Renato Castellani. \nLa sua ultima apparizione cinematografica nel film \"Ferdinando I\u00b0 re di Napoli\" del 1959 in cui recita insieme ai fratelli Eduardo e Peppino per la prima e ultima volta insieme dopo la separazione del 1945. Da tempo sofferente di una malattia al cuore, si ritir\u00f2 definitivamente nel 1959 (sarebbe stata costretta a rifiutare un invito di Vittorio De Sica per partecipare come guest-star al film \"Il giudizio universale\" del 1961). Subito dopo la sua morte, a sessantacinque anni, De Sica le dedic\u00f2 il film \"Matrimonio all'italiana\" (1964), trasposizione di \"Filumena Marturano\".\nFu autrice di ventuno commedie teatrali, come \"Quaranta, ma non li dimostra\", scritta in collaborazione con il fratello Peppino, e \"Virata di bordo\", interpretata da Nino Taranto e Angela Luce. Titina De Filippo si spense a Roma il 26 dicembre 1963. Successivamente alle esequie la salma fu sistemata per breve tempo nel cimitero del Verano a Roma e, nel 1966, traslata nel cimitero di Manziana, dove villeggiava il figlio Augusto con la sua famiglia."}
{"id": "129527", "revid": "198277", "url": "https://it.wikipedia.org/wiki?curid=129527", "title": "Calista Flockhart", "text": "Biografia.\nFiglia di Kay Calista,\u00a0un'insegnante di\u00a0inglese, e Ronald Flockhart (1932-2020), un\u00a0dirigente di\u00a0Kraft Foods.\u00a0I suoi genitori si ritirarono a\u00a0Morristown, nel Tennessee, dove suo padre visse fino alla sua morte e sua madre continua a risiedere.\u00a0Ha un fratello maggiore, Gary.\u00a0Sua madre ha invertita il suo nome e il suo secondo nome nel nominarla Calista Kay. Da bambina ha scritto un'opera teatrale chiamata\u00a0\"Toyland\"\u00a0che ha recitato a una cena.\nStudia recitazione alla Rutgers University, nel New Jersey. Dopo essersi laureata, lavora in vari teatri nelle contee di Cleveland, Louisville, Chicago e Houston. Dopo tre anni arriva a Broadway dove interpreta Laura in \"The Glass Menagerie\" di Tennessee Williams, per il quale riceve svariate candidature a diversi premi teatrali. Dal 2002 \u00e8 legata sentimentalmente all'attore Harrison Ford, che ha sposato il 15 giugno 2010 in Nuovo Messico; a ufficializzare l'unione \u00e8 stato il governatore dello Stato, Bill Richardson.\nRuolo importante \u00e8 quello di Ally nella serie televisiva \"Ally McBeal\", che la porter\u00e0 alla ribalta non solo in patria ma in tutto il mondo. Dopo il grande successo ottenuto con questo show, Calista \u00e8 tornata protagonista in televisione nel 2006, vestendo i panni di Kitty Walker nella serie drammatica \"Brothers &amp; Sisters - Segreti di famiglia\". Dal 2015 \u00e8 nel cast della serie fantascientifica \"Supergirl\" con il ruolo di Cat Grant."}
{"id": "129528", "revid": "39224", "url": "https://it.wikipedia.org/wiki?curid=129528", "title": "OECD", "text": ""}
{"id": "129529", "revid": "339392", "url": "https://it.wikipedia.org/wiki?curid=129529", "title": "Neembuc\u00fa", "text": ""}
{"id": "129530", "revid": "712828", "url": "https://it.wikipedia.org/wiki?curid=129530", "title": "Mappa del Malandrino", "text": ""}
{"id": "129531", "revid": "256896", "url": "https://it.wikipedia.org/wiki?curid=129531", "title": "OECE", "text": ""}
{"id": "129532", "revid": "57342", "url": "https://it.wikipedia.org/wiki?curid=129532", "title": "Piera Degli Esposti", "text": "Biografia.\nFormatasi in gruppi sperimentali, si \u00e8 imposta tra il 1969 e il 1976 al Teatro Stabile dell'Aquila, lavorando con registi come Antonio Calenda (\"Operetta\" di Witold Gombrowicz, 1969), Aldo Trionfo (\"Arden di Feversham\" di anonimo elisabettiano, 1971) e Giancarlo Cobelli (\"La pazza di Chaillot\" di Jean Giraudoux, 1972; \"La figlia di Iorio\" di Gabriele D'Annunzio, 1973; \"Antonio e Cleopatra\" di William Shakespeare, 1974).\nLa sua carriera inizia nel Teatro dei 101 diretto da Antonio Calenda, dove muove i primi passi insieme ad altri ragazzi che diverranno pilastri del teatro italiano come Nando Gazzolo e Gigi Proietti. Nel 1966 avviene il suo esordio in TV con uno sceneggiato di grande successo, \"Il conte di Montecristo\". La sua carriera cinematografica inizia invece l'anno successivo con il film \"Trio\" per la regia di Gianfranco Mingozzi, a cui seguir\u00e0 \"Questi fantasmi\" di Renato Castellani.\nPiera Degli Esposti continua cos\u00ec tra palco, set e TV con \"Il circolo Pickwick\" di Ugo Gregoretti e, al cinema, con \"Medea\", diretto da Pier Paolo Pasolini, e \"Sotto il segno dello scorpione\" dei fratelli Taviani. A teatro lavora con registi come Scaparro, Guicciardini, Sequi e Massimo Castri (con quest'ultimo in \"Rosmersholm\" di Henrik Ibsen nel 1980). Sempre nel 1980 scrive insieme all'amica di lunga data Dacia Maraini la storia intensa della sua giovent\u00f9 nel romanzo di grande successo \"Storia di Piera\", divenuto film tre anni dopo per la regia di Marco Ferreri e la sceneggiatura delle stesse Degli Esposti e Maraini, che scriveranno anche il successivo film di Ferreri \"Il futuro \u00e8 donna\".\nAll'inizio degli anni ottanta recita per Nanni Moretti in \"Sogni d'oro\" e per Cinzia TH Torrini in \"Giocare d'azzardo\". In seguito sar\u00e0 diretta da Lina Wertm\u00fcller che la sceglie per tre suoi film, \"Scherzo del destino in agguato dietro l'angolo come un brigante da strada\", \"Il decimo clandestino\" e \"Metalmeccanico e parrucchiera in un turbine di sesso e politica\".\nNel 1986 vince il Nastro d'argento per la sua interpretazione di Teresa in \"La coda del diavolo\" diretta da Giorgio Treves, al suo primo lavoro. Allo stesso tempo lavora assiduamente in teatro, recitando in \"Madre Coraggio\", \"Prometeo\" e lo \"Stabat Mater\". Nel 1988 \u00e8 stata invitata a interpretare il ruolo di Venezia nel mediometraggio \"Biennale Apollo\" di Sylvano Bussotti prodotto dalla Biennale di Venezia.\nInterpreta poi la Badessa nel noto sceneggiato di Salvatore Nocita \"I promessi sposi\" del 1989, dal romanzo omonimo di Alessandro Manzoni.\nNel 1996 recita nel film incentrato su Pasolini, \"Nerolio\", diretto da Aurelio Grimaldi. Nel 2001 interpreta \"Ferreri I Love You\" e \"L'ora di religione\" di Marco Bellocchio, per il quale vince il David di Donatello per la migliore attrice non protagonista. Degli Esposti continua prolificamente a dividersi tra cinema e tv. Per il primo prende parte a film come \"Il vestito da sposa\", \"Il compleanno\" e \"Iltrentasette\", per la seconda a fiction come \"Diritto di difesa\". Lavora con Marcello Garofalo in \"Tre donne morali\" nel quale veste i panni di un'ex suora ora proprietaria di un cinema porno e con Giuseppe Tornatore nel noir \"La sconosciuta\". Ottiene ottime critiche per entrambe le interpretazioni e per la seconda viene candidata ai Nastri d'argento.\nEsordisce alla regia di opera lirica dirigendo \"Lodoletta\" di Pietro Mascagni, \"La notte di un nevrastenico\" di Nino Rota e \"La voce umana\" di Francis Poulenc. Nel 2008 esce nelle sale \"Il divo\" di Paolo Sorrentino: in questa pellicola Piera interpreta Enea, storica segretaria di Giulio Andreotti, ruolo che la porta in concorso al Festival di Cannes e che le fa guadagnare un altro David di Donatello. Successivamente \u00e8 sul set di Maria Sole Tognazzi con il film \"L'uomo che ama\" nel quale recita accanto a Pierfrancesco Favino, Marisa Paredes e Monica Bellucci.\nNel 2010 \u00e8 diretta da Giovanni Veronesi in \"Genitori &amp; figli - Agitare bene prima dell'uso\" e da Marco Filiberti in \"Il compleanno\"; inoltre gira tre film per la tv: \"Il mondo di Patty\", \"Mannaggia alla miseria\" e \"Donne di Sicilia\". Nel 2011 gira a Cagliari \"I bambini della sua vita\" diretta da Peter Marcias, interpretazione per la quale vince il Globo d'oro alla miglior attrice. Il 25 novembre 2013, in occasione della presentazione al Torino Film Festival del documentario \"Tutte le storie di Piera\" sempre diretto da Marcias, riceve il Premio Maria Adriana Prolo alla carriera, conferitole dall'Associazione Museo Nazionale del Cinema.\nMorte.\nMuore all'ospedale Villa San Pietro di Roma il 14 agosto 2021 all'et\u00e0 di 83 anni per complicazioni polmonari."}
{"id": "129535", "revid": "39224", "url": "https://it.wikipedia.org/wiki?curid=129535", "title": "Organizzazione di cooperazione e di sviluppo economici", "text": ""}
{"id": "129538", "revid": "1543377", "url": "https://it.wikipedia.org/wiki?curid=129538", "title": "Tricloroetilene", "text": "Il tricloroetilene, noto anche col nome commerciale di trielina, \u00e8 un alogenuro alchilico la cui struttura chimica \u00e8 quella di una molecola di etene in cui tre atomi di idrogeno sono sostituiti da tre atomi di cloro.\n\u00c8 un prodotto sintetico e a temperatura ambiente si presenta come un liquido non infiammabile, incolore e dall'odore caratteristico (dolciastro). \u00c8 considerato un cancerogeno di gruppo 1 (sicuramente cancerogeno per l'uomo).\nProduzione.\nFino ai primi anni settanta, la maggior parte del tricloroetilene veniva prodotta attraverso un processo a due stadi a partire dall'acetilene: dapprima una conversione di quest'ultimo a 1,1,2,2-tetracloroetano per reazione a 90\u00a0\u00b0C con cloro in presenza di cloruro ferrico come catalizzatore\nseguita quindi dalla deidroalogenazione per trattamento con basi acquose (idrossido di calcio) oppure in fase gassosa a 300-500\u00a0\u00b0C in presenza di cloruro di bario o cloruro di calcio come catalizzatore\nOggi la maggior parte della produzione parte invece dall'etilene, dapprima clorurato a 1,2-dicloroetano in presenza di un catalizzatore di cloruro ferrico\ne quindi scaldato a circa 400\u00a0\u00b0C in presenza di ulteriore cloro gassoso\nquest'ultima reazione \u00e8 catalizzata da varie sostanze; il catalizzatore pi\u00f9 usato \u00e8 una miscela di cloruro di potassio e cloruro di alluminio, ma anche il carbone poroso pu\u00f2 essere usato.\nUn sottoprodotto di questa reazione \u00e8 il tetracloroetilene, che pu\u00f2 anche diventarne il prodotto principale, agendo sulla quantit\u00e0 di cloro immessa nella seconda reazione. Tricloroetilene e tetracloroetilene vengono successivamente purificati per distillazione.\nUtilizzi.\nIl tricloroetilene \u00e8 un ottimo solvente per molti composti organici. Al picco della sua produzione, negli anni venti, il suo impiego principale era l'estrazione di oli vegetali da piante quali la soia, il cocco e la palma. Tra gli altri usi nell'industria alimentare si annoveravano la decaffeinazione del caff\u00e8 e l'estrazione di essenze. Ha trovato uso anche come solvente per il lavaggio a secco, fino a quando non \u00e8 stato soppiantato negli anni cinquanta dal tetracloroetilene. Ancora tutt'oggi per\u00f2 \u00e8 possibile reperirlo in alcuni negozi di tipo ferramenta, ed \u00e8 usato come smacchiatore. Se ne consiglia l'uso soltanto indossando appositi DPI (Dispositivi di Protezione Individuali) quali mascherina, guanti e occhiali protettivi, per evitarne ogni possibile contatto. \nPer via della sua tossicit\u00e0 e cancerogenicit\u00e0, non \u00e8 pi\u00f9 impiegato nell'industria alimentare e farmaceutica dagli anni settanta praticamente in tutto il mondo.\nTossicit\u00e0.\nInalato, il tricloroetilene deprime il sistema nervoso centrale e produce sintomi simili a quelli dell'ubriacatura da alcol: mal di testa, confusione, difficolt\u00e0 nella coordinazione motoria. Un'esposizione prolungata pu\u00f2 portare all'incoscienza e alla morte.\nParticolare attenzione va posta nei luoghi dove \u00e8 possibile avere alte concentrazioni di suoi vapori; il tricloroetilene de-sensibilizza rapidamente il naso e diviene impercepibile all'olfatto, aumentando il rischio di inalarne dosi elevate.\nL'esposizione ai suoi vapori pu\u00f2 provocare un prolungato bruciore agli occhi\nL'effetto dell'esposizione a lungo termine sugli esseri umani non \u00e8 noto. La sperimentazione animale ha dimostrato la cancerogenicit\u00e0 del tricloroetilene a carico del fegato nei topi.\nUno studio portato a termine nel 2011 ha evidenziato che gli esseri umani a lungo esposti a tale composto organico hanno una probabilit\u00e0 sei volte maggiore di sviluppare la malattia di Parkinson.\n\"Intossicazione acuta\": oltre agli effetti gi\u00e0 descritti sul sistema nervoso centrale, storicamente si era correlata al tricloroetilene anche l'anestesia del nervo trigemino, mai confermato da studi sperimentali. L'intossicazione acuta pu\u00f2 causare epatopatia acuta citotossica, tubulopatia, irritazione di cute e mucose.\n\"Intossicazione cronica\": turbe del ritmo e della conduzione cardiaca, dermatiti, turbe dell'equilibrio per alterazione della funzione vestibolare, psicosindrome organica, alcol intolleranza per interferenza su enzimi dell'ossidazione dell'etanolo (acetaldeide deidrogenasi).\nEffetti da inalazione.\nSe inalata la sostanza provoca un forte disorientamento unito ad una sensazione di irrealt\u00e0. Le capacit\u00e0 motorie si riducono, e calano anche le percezioni tattili (che spesso arrivano ritardate), la memoria a brevissimo termine sparisce (\u00e8 impossibile ricordare una frase appena letta), le percezioni uditive sono alterate da un forte rumore di fondo e da una marcata eco.\nPossono presentarsi allucinazioni e convinzioni assurde fortemente spiacevoli, come ad esempio credere che ci sia qualcuno nella nostra stanza oppure percepire l'ambiente come \"animato\". Il ridotto senso critico associato a tali esperienze porta a considerarle \"reali\" fino a favorire l'insorgenza di reazioni impulsive anche estreme; tali effetti svaniscono dopo poche decine di secondi.\nL'inalazione in grandi quantit\u00e0 provoca spasmi nel corpo e perdita della capacit\u00e0 di reagire."}
{"id": "129539", "revid": "81195", "url": "https://it.wikipedia.org/wiki?curid=129539", "title": "Trielina", "text": ""}
{"id": "129540", "revid": "6923", "url": "https://it.wikipedia.org/wiki?curid=129540", "title": "Francesca Dellera", "text": "Biografia.\nNata e cresciuta a Latina, dopo la maturit\u00e0 classica si trasfer\u00ec a Roma, dove inizi\u00f2 a lavorare come fotomodella. L'avvenenza fisica le frutta diverse apparizioni in copertine di riviste nazionali e internazionali, ritratta anche da maestri della fotografia come Helmut Newton, Dominique Isserman, Greg Gorman, Michel Comte, Andr\u00e9 Rau, Annie Leibovitz e tanti altri. Dal 1985 al 1986 ha interpretato anche vari fotoromanzi Lancio sotto lo pseudonimo di Francesca Lisi.\nLa giornalista di moda e costume Natalia Aspesi la descrive cos\u00ec: \u00abIn confronto ai canoni asessuati della bellezza dei nostri giorni, Francesca Dellera \u00e8 una ragazza d'altri tempi, il suo biancore soffice, carnale, \u00e8 di quelli che non si vedono pi\u00f9, essendo oggi la femminilit\u00e0 anche vistosa completamente asessuata, come vuole la televisione, come vuole la moda\u00bb.\nViene scoperta e lanciata dal regista Tinto Brass nel film erotico \"Capriccio\", che le diede improvvisa celebrit\u00e0 e la consacr\u00f2 nuovo \"sex-symbol\" del cinema italiano. Successivamente ha interpretato il ruolo della protagonista, a fianco di Gina Lollobrigida, nella miniserie TV in 3 puntate \"La romana\" di Giuseppe Patroni Griffi, adattamento televisivo dell'omonimo film diretto da Luigi Zampa nel 1954 (tratto da un romanzo di Alberto Moravia); lo sceneggiato ebbe 10 milioni di spettatori e Moravia la sceglie per dedicarle un'intervista sul settimanale \"L'Espresso\", privilegio che aveva concesso solo a Claudia Cardinale e Sophia Loren. Per l'interpretazione di questo sceneggiato vinse il gran premio internazionale dello spettacolo Telegatto. Il famoso critico cinematografico Tullio Kezich ha detto di lei: \u00abLa fisicit\u00e0 di Francesca Dellera \u00e8 parlante, possiede quel qualcosa in pi\u00f9 che hanno le figure schermiche di eccezione, tanto a suo agio davanti alla macchina da presa che quando \u00e8 vestita sembra nuda, e quando \u00e8 nuda sembra vestita\u00bb.\nL'anno successivo ha interpretato il tv movie \"La bugiarda\". In questo periodo compare in diverse campagne pubblicitarie, fra le quali quella dell\u2019IP con la regia di Maurizio Nichetti, premiata come miglior spot dell'anno.\nAll'apice del successo, il regista Marco Ferreri (che la defin\u00ec \u00abla pelle pi\u00f9 bella del cinema italiano\u00bb) rimase colpito dall'attrice e scrisse appositamente per lei il copione del film \"La carne\", da lei interpretato insieme a Sergio Castellitto. Il film venne presentato al Festival di Cannes dove ebbe grande successo e diede a Francesca Dellera notoriet\u00e0 a livello internazionale. Federico Fellini, colpito dall'interpretazione nel film di Ferreri, la scelse per il ruolo della Fata per il film \"Pinocchio\", un progetto al quale il regista pensava da tempo e che avrebbe dovuto avere Roberto Benigni nel ruolo del burattino; la scomparsa prematura del regista imped\u00ec per\u00f2 la realizzazione del film.\nNegli anni novanta si \u00e8 trasferita in Francia, paese in cui l'attrice ha avuto un grande successo mediatico e dove ha girato il film \"L'orso di peluche\" di Jacques Deray accanto ad Alain Delon; ha sfilato anche come modella sulla passerella di Jean-Paul Gaultier. La rockstar Prince, dopo aver visto le sue foto, and\u00f2 a Parigi per conoscerla e affitt\u00f2 un cinema per vedere da solo il film \"La carne\", proponendole di andare con lui in America ed essere la protagonista di un suo videoclip; tuttavia l'attrice rifiut\u00f2 per altri impegni professionali presi precedentemente. Nel 1997 compare nel libro dedicato ai 50 anni del Festival di Cannes.\nTornata in Italia, \u00e8 stata la protagonista di \"Nan\u00e0\", miniserie TV in 2 puntate per la regia di Alberto Negrin, adattamento dell'omonimo romanzo di \u00c9mile Zola. \u00c8 stata poi protagonista del kolossal per la TV in due puntate, di coproduzione francese, \"La contessa di Castiglione\", diretta dalla regista Jos\u00e9e Dayan, accanto a Jeanne Moreau e Sergio Rubini."}
{"id": "129542", "revid": "22475", "url": "https://it.wikipedia.org/wiki?curid=129542", "title": "Hapkido", "text": "L'Hapkido (o Hap Ki Do, \ud569\uae30\ub3c4 in hang\u016dl, \u5408\u6c23\u9053 in hanja) \u00e8 un'arte marziale coreana. In lingua coreana, \"Hap\" significa \"coordinazione\" o \"unione\"; \"Ki\" descrive l'energia interna, lo spirito, la resistenza, o la forza; e \"Do\" significa \"arte\" o \"via\".\nL\u2019Hapkido - considerato come la prima arte marziale mista moderna - viene tradotto letteralmente come \"l\u2019arte dell\u2019energia armoniosa\" o \"la via della coordinazione dell\u2019energia\"; il nome, cos\u00ec come l'arte marziale, \u00e8 affine e derivante dal Daito-Ryu Aiki-Jujitsu giapponese fondato dal Gran Maestro Sogaku Takeda (1868-1943). Condivide i principi di armonia tra il ruolo di \"Tori\" (colui che porta a termine con successo una tecnica, spesso difensiva) e il ruolo di \"Uke\" (colui che subisce la tecnica). L'Hapkido focalizza la sua principale attenzione al centro del corpo dei due avversari che, fondendosi, formano un centro \"sociale\" di cui \"Tori\" fa tesoro, appropriandosene e neutralizzando l'aggressore con l'impiego della sua stessa forza.\nLa nascita dell\u2019Hapkido risale intorno al 1940, ad opera del Gran Maestro Dojunim Choi Yong Sul, che lo svilupp\u00f2 dopo anni di studio in Giappone, attraverso l\u2019insegnamento di Sogaku Takeda (1868-1943), Maestro di Daito-Ryu Aiki-Jujitsu. Tornato in Corea, Choi Yong Sul mise a punto un sistema di allenamento pi\u00f9 completo che dava spazio anche alle tecniche di percussione, influenzando l\u2019evoluzione dell'arte. L'arte originaria assunse diversi nomi: Yu-Sul, Hapki-Yu-Sul, Hapki-Yu-Kwon ed infine venne identificata nell\u2019attuale Hapkido.\nL'Hapkido impiega leve, punti di pressione, proiezioni, calci e altri colpi principalmente per la difesa personale. I praticanti di Hapkido imparano a usare e controllare il loro \"peyang\" e quello di colui che attacca. Questo perch\u00e9 l'Hapkido enfatizza i movimenti circolari, i movimenti senza opporre resistenza e il controllo dell'avversario.\nBench\u00e9 l'Hapkido contenga sia tecniche di evasione che tecniche di entrata, la fine di molte situazioni consiste nell'avvicinarsi all'avversario per effettuare colpi a breve distanza, leve o proiezioni. Il praticante di Hapkido cerca quindi di avvantaggiarsi attraverso tecniche, cercando di evitare l'uso di forza contro forza.\nL'Hapkido \u00e8 composto da una ampia gamma di tecniche: colpi con la mano di taglio e di punta, gomitate, pre-leve denominate svincoli, leve articolari, proiezioni e sbilanciamenti, calci bassi, medi e alti e ginocchiate, cadute e capriole, tutte studiate per diventare gesti istintivi e persistenti, in modo tale da essere veramente efficaci nel caso di un reale attacco.\nL\u2019Hapkido studia inoltre forme codificate \u201cHyung Sae\u201d, create dal Gran Maestro Myung Kwang-sik stile Yon Moo Kwan per meglio canalizzare l'energia e migliorare le performance del corpo. Vengono eseguiti molti esercizi di meditazione e di respirazione per migliorare la concentrazione e l\u2019equilibrio in pieno contatto con la natura. Lo studio di un\u2019arte marziale tradizionale completa come l\u2019Hapkido deve essere paragonato allo studio approfondito di una disciplina in ambito universitario.\nNella pratica dell\u2019Hapkido vengono anche studiate armi tradizionali coreane, per la difesa o per l\u2019attacco, quali \"Tan Bong\" bastone corto con o senza corda, \"Joong Bong\" bastone medio, \"Cian Bong\" bastone lungo, \"Kane\" o \"Cane\" o \"Tan Giang\" bastone da passeggio, \"Tan Gom\" coltello, \"Gum\" spada, \"Pho Bhak\" corda o cintura, e molti altri oggetti di uso comune tenuti in mano o lanciati. Tutte queste armi sono utili e necessarie per migliorare la propria azione difensiva."}
{"id": "129546", "revid": "7", "url": "https://it.wikipedia.org/wiki?curid=129546", "title": "Krystian Zimermann", "text": ""}
{"id": "129547", "revid": "76143077", "url": "https://it.wikipedia.org/wiki?curid=129547", "title": "Autostrada a3", "text": ""}
{"id": "129548", "revid": "122436124", "url": "https://it.wikipedia.org/wiki?curid=129548", "title": "A3", "text": ""}
{"id": "129552", "revid": "124592616", "url": "https://it.wikipedia.org/wiki?curid=129552", "title": "Tupla", "text": "In informatica, in particolare nella teoria delle basi di dati, una tupla (in inglese: \"tuple,\" sinonimo di riga) \u00e8 un generico elemento di una relazione con attributi in un database relazionale.\nDa un punto di vista formale, si pu\u00f2 definire una tupla su un insieme di attributi (o campi dato) X, come una funzione che a ciascun attributo appartenente ad X associa un valore appartenente al dominio dell'attributo. Si tratta dunque in sostanza di una riga di una tabella o relazione, cio\u00e8 l'insieme dei valori assunti dai campi dato o attributi specificati in cima a ciascuna colonna. Essa rappresenta dunque l'entit\u00e0 base che deve essere memorizzata nella base di dati, identificabile con il record. Appare quindi impropria la confusione con la \"tupla\" o \"ennupla\", nel senso matematico, che costituisce invece una sequenza ordinata di elementi.\nDate le propriet\u00e0 della relazione matematica da cui discende la definizione di \"relazione con attributi\", ciascuna tupla \u00e8 per definizione unica ovvero univocamente identificabile, caratteristica che implica l'esistenza della cosiddetta chiave primaria."}
{"id": "129560", "revid": "1318658", "url": "https://it.wikipedia.org/wiki?curid=129560", "title": "Ultimo miglio", "text": "In telecomunicazioni, con la locuzione ultimo miglio (in inglese \"last mile\"), si intende la tratta di cavo che connette le centrali telefoniche agli utenti finali ovvero la parte di rete telefonica nota come rete di accesso.\nRiferito solitamente alle telecomunicazioni, \u00e8 visto tipicamente come una sfida di investimento tra le compagnie telefoniche, a causa dei costi di messa in opera dei cavi che corrono lungo l'ultimo miglio e soprattutto a causa degli aspetti economici che derivano dalla sua propriet\u00e0; per esempio, in termini di costi aggiuntivi applicati dal proprietario (\"operatore dominante\") del cavo per consentirne lo sfruttamento da parte dei vari altri operatori.\nSistemi di copertura.\nI sistemi fisici per effettuare la copertura dell'ultimo miglio sono molteplici:\nLiberalizzazione.\nUn primo provvedimento di liberalizzazione dell'ultimo miglio imponeva all'operatore dominante dapprima di aprire la propria rete al traffico degli altri operatori, poi l'obbligo di contrarre con i concorrenti un contratto di \"affitto\" della capacit\u00e0 della rete sia per il traffico voce che per quello Internet. La gestione della rete in questo modo restava in capo al proprietario, che poteva pi\u00f9 o meno deliberatamente penalizzare il servizio offerto a clienti di societ\u00e0 concorrenti, ad esempio con limitazioni della banda Internet, interruzioni o riduzioni della qualit\u00e0 vocale delle chiamate voce.\nLa successiva direttiva UE sull'unbundling ha consentito ai vari operatori di installare le proprie centrali telefoniche, accanto a quelle del proprietario della rete, nei centri di raccolta e smistamento del traffico telefonico e Internet. In questo modo una rete concorrente pu\u00f2 essere gestita direttamente dall'operatore proprietario senza incorrere nei problemi sopradetti.\nIl costo di alcuni sistemi di copertura, in modo particolare di reti su doppino, rende alcune reti non replicabili perch\u00e9 nessun operatore ha la convenienza economica a costruire una rete con estensione geografica capillare. Nonostante la rimozione dei potenziali ostacoli alla concorrenza, in questi casi non cresce il numero di operatori che raggiungono il cliente con una loro rete proprietaria. Se gli operatori condividono la stessa rete, sono contenuti i differenziali di costo e qualit\u00e0 del servizio e dell'assistenza, fra i quali l'utente pu\u00f2 scegliere.\nIn Italia.\nIn Italia la maggior parte della cablatura telefonica \u00e8 stata realizzata in regime di servizio universale da una serie di aziende poi confluite in SIP. Telecom Italia, nata dalla privatizzazione di SIP, ne eredit\u00f2 la posizione di incumbent, oltre che la quasi totalit\u00e0 dell'infrastruttura telefonica in rame. Negli anni sono state ventilate varie ipotesi di scorporo della rete (creando una societ\u00e0 separata, in maniera analoga allo scorporo di Terna da Enel o di RFI dalle Ferrovie dello Stato Italiane) ma la convivenza fra i vari operatori si \u00e8 realizzata principalmente attraverso l'affitto dell'ultimo miglio da parte degli altri operatori in regime di ULL o attraverso i DSLAM dell'incumbent. Per connessioni (destinate principalmente all'utenza professionale) che non utilizzino il doppino telefonico l'ultimo miglio viene generalmente steso (e rimane pertanto di sua propriet\u00e0) dall'operatore che fornisce il servizio o dal cliente stesso."}
{"id": "129564", "revid": "77358", "url": "https://it.wikipedia.org/wiki?curid=129564", "title": "Wolfgang Sartorius", "text": ""}
{"id": "129567", "revid": "640277", "url": "https://it.wikipedia.org/wiki?curid=129567", "title": "20000 Varuna", "text": "20000 Varuna (precedentemente noto attraverso la designazione provvisoria ) \u00e8 un corpo celeste del Sistema Solare situato oltre l'orbita di Nettuno e classificato come oggetto transnettuniano appartenente alla Fascia di Kuiper, avente un diametro stimato pari a circa 1060 chilometri, valore ottenuto mediante una combinazione di misure termiche e ottiche.\nScoperta.\nVaruna fu scoperto il 28 novembre 2000 alle ore 9:51:38 UT da Robert S. McMillan nell'ambito del progetto Spacewatch. Fu individuato mentre transitava nella costellazione del Cancro, dall'Osservatorio Steward a Kitt Peak (Arizona, USA) grazie al telescopio di 0,9 metri del progetto Spacewatch. \nLa scoperta fu annunciata ufficialmente il 1\u00ba dicembre 2000 nella Minor Planet Electronic Circular 2000-X02 delle ore 16:45 UT . \nVaruna fu battezzato cos\u00ec in onore di Varu\u1e47a, divinit\u00e0 induista del mare e delle acque, su suggerimento di Mrinalini Sarabhai.\nL'orbita.\nL'orbita, dopo accurate osservazioni compiute da McMillan e da altri astronomi, \u00e8 stata calcolata con buona approssimazione, ricostruendone le posizioni passate. Il 30 dicembre 2000 Varuna \u00e8 stato cos\u00ec rintracciato in alcune immagini fotografiche risalenti a prima della sua scoperta, da Reiner Michael Stoss e Andr\u00e9 Kn\u00f6fel del DSS Asteroid Precovery Survey nell'archivio fotografico del Telescopio Samuel Oschin di 1,2 metri dell'Osservatorio di Monte Palomar.\nLe prime immagini in archivio, risalenti al 1997, 1996 e 1990, hanno permesso un perfezionamento nel calcolo dell'orbita, consentendo un'identificazione su fotografie risalenti al 1953.\nCaratteristiche.\nSi conosce poco delle caratteristiche fisiche del pianetino. Ha un periodo di rotazione pari a circa 3,17 ore (o 6,34 ore, a seconda che la sua curva di luce sia singola o con due picchi) e una densit\u00e0 pari a circa 1\u00a0g/cm\u00b3 (come quella dell'acqua): questo significa che Varuna potrebbe non essere un corpo completamente solido (Jewitt &amp; Sheppard, 2002). La sua superficie \u00e8 pi\u00f9 scura di quella di Plutone indicando quindi che \u00e8 in gran parte priva di ghiaccio (Jewitt, \"et al.\", 2001)."}
{"id": "129568", "revid": "125068205", "url": "https://it.wikipedia.org/wiki?curid=129568", "title": "Ingegneria sociale", "text": "L'ingegneria sociale (dall'inglese \"social engineering\"), nel campo della sicurezza informatica, \u00e8 lo studio del comportamento di una persona al fine di carpire informazioni utili. Essa \u00e8 utilizzata soprattutto dagli hacker (pi\u00f9 in particolare dai cracker) per scoprire password, violare sistemi informatici e ottenere dati personali importanti di un individuo.\nDescrizione generale.\nQuesta tecnica \u00e8 anche un metodo (improprio) di crittanalisi quando \u00e8 usata su una persona che conosce la chiave crittografica di un sistema e viene usata anche dalla polizia. Similmente al cosiddetto metodo del tubo di gomma (il quale \u00e8 per\u00f2 una forma di tortura) pu\u00f2 essere, secondo gli esperti, un modo sorprendentemente efficiente per ottenere la chiave, soprattutto se comparato ai .\nLe fasi dell'attacco.\nL'ingegnere sociale comincia con il raccogliere informazioni sulla vittima per poi arrivare all'attacco vero e proprio. \nSuperata questa fase, detta \"footprinting\", l'ingegnere passer\u00e0 alla fase successiva, \nLa ricerca si suddivide in due parti: 1. \"di contesto\", si trovano tutte quelle informazioni che sono pubbliche e dunque facilmente reperibili, per capire che domande rivolgere e soprattutto a chi. \n2. \"cumulativa\" si raccolgono tutti questi dati e si utilizzano per fare delle richieste maggiormente complesse alla vittima, includendo anche nomi del personale, competenze e tutto il necessario per acquisire pi\u00f9 fiducia possibile.\nTecniche psicologiche.\nLe tecniche psicologiche utilizzate nell'ingegneria sociale sono molteplici, ma le pi\u00f9 comuni riguardano lo sfruttamento di strumenti quali autorevolezza, senso di colpa, panico, ignoranza, desiderio, avidit\u00e0 e compassione. Tutte queste, se riconosciute, possono a loro volta aiutare la vittima ad evitare di essere attaccata, ed \u00e8 dunque importante nel mondo della sicurezza informatica tenerle in considerazione per aumentare la consapevolezza degli utilizzatori della rete.\nAutorevolezza.\nSe un'informazione o un comando viene comunicato attraverso un messaggio con caratteristiche tipiche di una certa autorit\u00e0 (es: azienda, ente governativo, banca), questo pu\u00f2 essere interpretato e preso in considerazione con una certa importanza a seconda dell'ente interessato. Pi\u00f9 un attaccante simula un messaggio di questo tipo mettendo anche immagini o particolarit\u00e0 tipiche, pi\u00f9 l'utente sar\u00e0 vulnerabile nell'accettare e seguire le azioni illustrate nel messaggio. Si pu\u00f2 applicare in ambiti come email o siti web (phishing), dove l'attacco punta tutto sul creare un ambiente di visualizzazione il pi\u00f9 simile possibile a quello dell'autorit\u00e0 coinvolta (loghi, slogan, azioni da svolgere).\nSenso di colpa.\nFacendo sentire in colpa un determinato utente, lo si spinger\u00e0 ulteriormente a risolvere la situazione scomoda con qualsiasi mezzo a sua disposizione. Conoscendo soprattutto le debolezze della persona, l'ingegnere sociale \u00e8 in grado di creare una condizione per cui l'utente si sente in colpa e dunque vincolato nel prendere una scelta, tanto da fare azioni particolari e inconsuete. Per esempio si pu\u00f2 far credere alla persona di essere a conoscenza dei suoi download illeciti da Internet e di obbligarlo a pagare una multa online in modo da reperire non solo i soldi, ma anche i dati associati al pagamento.\nPanico.\nUn altro strumento utilizzato nell'ingegneria sociale \u00e8 il panico. Creando una situazione di questo genere, \u00e8 pi\u00f9 semplice convincere una persona a compiere un'azione che sembra possa risolvere un problema che ha sconvolto un contesto tranquillo e normale della vittima (consuetudine). Cadendo nel panico si cerca in tutti i modi di risolvere la questione anche con atti sconsiderati che ci sembrano i pi\u00f9 veloci ed efficaci. Per esempio, tramite una mail si viene avvisati di un nuovo e pericoloso virus che \u00e8 in grado di mettere fuori uso un qualsiasi sistema e che nel messaggio \u00e8 presente un allegato che ci permette di difenderci da questo attacco. Tale file potrebbe contenere facilmente a sua volta un malware o altro, in grado di insinuarsi nella rete locale.\nIgnoranza.\nNel mondo di Internet \u00e8 difficile essere a conoscenza di tutti gli strumenti software e hardware utilizzati. In questo modo gli utenti possono trovarsi disorientati nel caso un messaggio contenga una terminologia ricercata e molto tecnica, creando i presupposti per portare la vittima a fare le azioni consigliate nel testo senza curarsi del vero significato del messaggio. Dunque diventa importante documentarsi prima di attuare azioni sconsiderate di fronte a messaggi complessi e chiedere consiglio ad utenti pi\u00f9 esperti e molto preparati. Va sottolineato come il tempo impiegato per condurre le necessarie verifiche, non \u00e8 perso, anzi \u00e8 il miglior investimento che si possa fare per non cadere sistematicamente nelle trappole della rete e dei ladri d'identit\u00e0.\nDesiderio.\nIl desiderio porta molto spesso a navigare in parti di Internet che sono appetibili per l'utente. Particolarmente per gli utenti di genere maschile \u00e8 molto facile far presa con contenuti di tipo pornografico. Un esempio molto famoso si \u00e8 presentato nella popolarissima rete sociale Facebook, dove dall'inizio del 2015 sono comparsi collegamenti a finti video pornografici sulla bacheca virtuale di alcuni utenti, su cui venivano citati anche alcuni amici dei malcapitati. Il collegamento portava ad un malware che si insinuava nei dispositivi e rubava dati riservati delle persone attaccate. Il tutto \u00e8 stato reso noto anche dalla Polizia di Stato italiana in un comunicato del 16/02/2015 di cui viene riportato un breve estratto: \"Si tratta di un programma \"malevolo\" che ha la capacit\u00e0 di sottrarre i dati sensibili. Questo virus, inoltre, si pu\u00f2 trasmettere da contatto a contatto, ad esempio si pu\u00f2 insinuare nella chat, quindi se chattate con un amico \"infetto\" potreste essere infettati anche voi.\"\nAvidit\u00e0.\nL'utente pu\u00f2 trovare delle offerte che sembrano imperdibili per acquisire un oggetto in particolare. Se una cosa sembra essere facilmente accessibile, in molti casi questa pu\u00f2 essere solo una via per far abboccare qualche malcapitato, che si sente coinvolto in un acquisto facile ed eccezionale. Anche in questo caso si \u00e8 presentato un attacco, comparso per la prima volta nel 2012, all'interno della rete sociale Facebook. Si \u00e8 diffuso un evento riguardo ad un giorno casuale in cui l'azienda Ray-Ban avrebbe messo in vendita degli occhiali a basso costo, evidenziando dunque un'opportunit\u00e0 incredibile per gli acquirenti per risparmiare facilmente. L'evento si \u00e8 rivelato essere un falso in cui ovviamente non era coinvolto il famoso produttore di occhiali, e conteneva un collegamento che portava a scaricare un malware in grado di accedere ai dati personali. L'attacco \u00e8 stato attuato anche in diverse maniere, sempre mantenendo il sistema di tagging a scopo di diffondere il malware.\nCompassione, gratitudine e buoni sentimenti.\nPer acquisire fiducia e gratitudine l'ingegnere sociale pu\u00f2 fingere di fornire un servizio o un aiuto ad una persona qualsiasi in azienda (per esempio simulando un \"help desk\"). La vittima, sentendosi al sicuro, far\u00e0 tutto quello che le viene detto mettendo a disposizione informazioni importanti per l'attaccante. Viceversa, se l'ingegnere sociale facesse finta di essere un collega e di trovarsi in difficolt\u00e0, la vittima potrebbe mostrare compassione e fornire le informazioni necessarie pur di aiutarlo.\nFacendo leva sui buoni sentimenti si pu\u00f2 giungere a condurre alcune persone a fare donazioni o a scaricare applicazioni particolari. Mentre nel genere maschile si fa affidamento sulla tecnica del desiderio, in questo caso \u00e8 molto pi\u00f9 semplice fare breccia sull'altro sesso attraverso finte organizzazioni benefiche o siti e applicazioni riguardanti l'amore e la vita di coppia. Un esempio famoso di tale tipologia di attacco \u00e8 il virus \"ILOVEYOU\" diffusosi nel 2000, in cui si utilizzava un allegato all'interno di una mail il quale sembrava essere un semplice file di testo con titolo \"LOVE-LETTER-FOR-YOU.TXT\", ma in realt\u00e0 era un comune file eseguibile.\nStrumenti e metodi di attacco.\nGli strumenti fisici utilizzati nell'ingegneria sociale sono vari, ma il principale rimane il telefono, attraverso il quale \u00e8 possibile utilizzare il linguaggio desiderato e l'approccio esatto per aggirare il malcapitato. Anche email e siti web vengono utilizzati nell'attacco, creando un contesto in cui le immagini e i messaggi possono portare il malintenzionato a ottenere dati riservati con l'utilizzo di web form o applicazioni vere e proprie. Con la diffusione delle reti sociali negli ultimi anni, l'ingegneria sociale \u00e8 tornata a svilupparsi, avvantaggiandosi anche di sistemi semantici o crawler di informazioni. Strumenti non meno importanti sono banalmente la voce e il vocabolario dell'ingegnere sociale, che attraverso lo studio del sistema da attaccare riesce ad adattarsi alla situazione in cui deve lavorare a scopo di non destare sospetti.\nLe metodologie di attacco sfruttano principalmente tali tecnologie, avvantaggiandosi di tecniche psicologiche.\nPretexting.\nIl \"pretexting\" (\"creazione di un pretesto\") consiste nel creare una falsa ambientazione con lo scopo di spingere un utente a divulgare delle informazioni o a commettere azioni che non sarebbero consuete nel contesto in cui opera. L'attaccante si immedesima in una certa entit\u00e0, sfruttando alcuni dati acquisiti in precedenza (data di nascita, identificativo della carta d'identit\u00e0...), per penetrare maggiormente nella mente della vittima. In alcuni casi, l'attaccante pu\u00f2 simulare il comportamento di una certa autorit\u00e0 importante come polizia o banca, spingendo la vittima a rispondere a tutte le domande che gli vengono poste senza esitazioni. Quando il tutto viene fatto attraverso il telefono, l'utilizzo di un tono autoritario crea uno scenario ancora pi\u00f9 realistico per la vittima.\nPhishing e vishing.\nIl phishing \u00e8 una tecnica per ottenere informazioni in maniera fraudolenta. Solitamente si invia una mail alla vittima, facendola assomigliare il pi\u00f9 possibile ad un messaggio inviato da una certa compagnia. La persona viene spinta a scaricare un allegato che presenta un malware o a cliccare su un collegamento interno alla mail che porta ad una pagina web molto simile a quella originale del fornitore del servizio, presentando un form da compilare dove in genere sono presenti campi come codice PIN bancario o password. Nell'ambito dell'ingegneria sociale \u00e8 di uso frequente il phishing telefonico, anche chiamato vishing, nel quale viene simulato un contesto particolare come un centro chiamate, attraverso il quale \u00e8 possibile ricevere maggiore fiducia da parte della persona coinvolta nell'attacco.\nDella tecnica appena descritta \u00e8 stato un grosso esponente Kevin Mitnick durante le sue scorrerie informatiche, tanto da scrivere un libro proprio su questo tema, \"L'arte dell'inganno\". \nBaiting e spazzatura informatica.\nAltro mezzo diffuso \u00e8 il \"baiting\" che consiste, come si pu\u00f2 intuire dal nome, nell'utilizzare un'esca per una persona in grado di accedere ad un determinato sistema (una sorta di cavallo di Troia). In pratica viene lasciato incustodito in un luogo comune (ingresso dell'azienda, bagno pubblico) un supporto di memorizzazione come una chiavetta USB o un disco rigido in modo da stimolare la curiosit\u00e0 della vittima che con una certa probabilit\u00e0 prender\u00e0 l'oggetto (facendo leva dunque su desiderio e avidit\u00e0). In seguito lo strumento potr\u00e0 essere utilizzato nel sistema nel quale lavora l'attore coinvolto, accedendo cos\u00ec molto pi\u00f9 facilmente ai dati personali o aziendali essendo gi\u00e0 all'interno della rete locale (LAN).\nAltro metodo utile per ottenere informazioni sulle persone, \u00e8 attraverso la spazzatura. Molto spesso l'hardware viene buttato senza curarsi del fatto che i dati possano essere ancora presenti nel dispositivo e dunque ricavabili da altri. Per esempio, per cancellare i dati da un disco rigido non basta fare una formattazione completa, ma \u00e8 necessario applicare azioni fisiche sul dispositivo, come creare dei veri e propri buchi sui dischi. Bisogna ricorrere a queste misure drastiche poich\u00e9 esistono software di ricostruzione dati particolarmente avanzati, in grado di riuscire a ricavare i dati eliminati anche in seguito a pi\u00f9 formattazioni.\nAltri metodi.\nSfruttando il metodo del quid pro quo, l'ingegnere sociale fa alcune chiamate casuali a diverse compagnie fingendo di garantire un supporto tecnico. Nel caso in cui la vittima sia a conoscenza di un problema che pu\u00f2 aver provocato all'interno del contesto in cui lavora, sar\u00e0 maggiormente possibile fargli seguire tutti i passaggi che portano all'acquisizione di dati utili. Si pu\u00f2 notare che il senso di colpa in questo caso, spinge la persona coinvolta a fare tutto quello che gli viene detto dall'attaccante. Un esperimento al riguardo \u00e8 stato condotto nel 2003 dalla \"Information Security\" ed \u00e8 stato constatato che il 90% delle persone coinvolte (con lavoro da ufficio) era disposto a comunicare la password del proprio PC in cambio di una penna economica. Un caso interessante si present\u00f2 anche nel 2007 nella filiale ABN Amro ad Anversa, quando un truffatore riusc\u00ec ad impadronirsi di diamanti e gemme dal valore di 120000 carati, non attraverso strumenti tecnologici, ma acquistando cioccolatini per il personale e presentandosi come una persona gentile e disponibile. In questo modo ottenne la fiducia dei dipendenti e le chiavi del posto dove erano custoditi i gioielli.\nNel caso in cui un attaccante voglia accedere fisicamente ad un luogo sicuro, pu\u00f2 essere necessario avere una chiave particolare o una sorta di riconoscimento come una carta RFID. A questo scopo \u00e8 possibile applicare la tecnica del \"pedinaggio\", che consiste nel seguire la persona che accede a tale locazione per provare a irrompere in quel luogo facendo finta di aver smarrito la chiave oppure chiedendo semplicemente una cortesia. In alcuni casi, l'attaccante pu\u00f2 anche essere munito di un identificativo falso.\nIl furto di materiale o informazioni pu\u00f2 avvenire anche per dirottamento (\"diversion theft\"). Il metodo viene anche chiamato \"Corner Game\" ed \u00e8 originario della parte Est di Londra. Consiste semplicemente nel variare la destinazione del corriere senza che lui possa accorgersene, ricavandone dunque il materiale di interesse. Allo stesso modo il tutto \u00e8 applicabile anche su Internet, variando il destinatario di un determinato messaggio.\nPossibili contromisure.\nPer contrastare i tentativi di ingegneria sociale non si pu\u00f2 fare affidamento sulle tecnologie fisiche adottate per la sicurezza informatica come firewall o antivirus. Poich\u00e9 infatti in questo caso l'anello debole \u00e8 l'essere umano, la consapevolezza e la diffidenza diventano armi importanti nella difesa contro l'ingegneria sociale.\nPer limitare gli attacchi di questo tipo, in ambito aziendale, si possono seguire alcuni accorgimenti quali:\nA livello personale, sono consigliate inoltre tali contromisure:\nSe si \u00e8 a conoscenza di essere stati vittima di un attacco di ingegneria sociale:"}
{"id": "129569", "revid": "16066", "url": "https://it.wikipedia.org/wiki?curid=129569", "title": "Mezzo dielettrico", "text": ""}
{"id": "129574", "revid": "287204", "url": "https://it.wikipedia.org/wiki?curid=129574", "title": "Circolatore (elettronica)", "text": "In elettronica il circolatore \u00e8 un componente elettronico non reciproco per microonde costituito da una cavit\u00e0 circolare dotata di tre o pi\u00f9 porte sul perimetro. Il circolatore \u00e8 caratterizzato da un senso di rotazione evidenziato da una freccia stampata sull'involucro tale che il segnale introdotto da una porta fuoriesce dalla porta adiacente nel senso indicato.\nDescrizione.\nUn utilizzo tipico del circolatore a tre porte si ha come separatore dei segnali in un sistema ricetrasmettitore a microonde. Ad una porta \u00e8 collegata la cavit\u00e0 trasmittente, alla porta successiva \u00e8 collegata, attraverso un cavo coassiale o una guida d'onda, l'antenna, infine alla porta rimanente l'unit\u00e0 ricevente. Il segnale prodotto dalla cavit\u00e0 trasmittente \u00e8 inviato dal circolatore all'antenna per l'emissione, e non all'unit\u00e0 ricevente. Il segnale ricevuto dall'antenna \u00e8 inviato all'unit\u00e0 ricevente ma non alla cavit\u00e0 trasmittente.\nUn altro esempio diffuso di circolatore \u00e8 quello a quattro porte che sfrutta l'effetto Faraday."}
{"id": "129576", "revid": "830939", "url": "https://it.wikipedia.org/wiki?curid=129576", "title": "Siegbert Tarrasch", "text": "Biografia.\nSiegbert Tarrasch fu cittadino tedesco, sebbene la sua citt\u00e0 natale, Breslavia, si trovi oggi in Polonia. \u00c8 stato uno dei primi giocatori al mondo a fregiarsi del titolo di \"grande maestro\". Il titolo di Grande maestro internazionale fu conferito formalmente la prima volta dallo zar Nicola II di Russia, che nel 1914 lo assegn\u00f2 ai cinque giocatori (Lasker, Capablanca, Alechin, Tarrasch e Marshall) finalisti del grande Torneo di San Pietroburgo 1914.\nSiegbert vinse il suo primo torneo a Norimberga nel 1883 e divenne ben presto uno dei giocatori pi\u00f9 importanti del suo tempo. Era tenuto in altissima considerazione nel suo paese, tanto da venir chiamato \"Preceptor Germaniae\". Non ebbe occasione, tuttavia, di misurarsi subito in un incontro valido per il titolo mondiale con l'allora campione del mondo in carica Steinitz.\nI motivi di ci\u00f2 furono identificati, secondo alcuni biografi, nella difficolt\u00e0 di conciliare la sua professione di medico con una preparazione indispensabile al match con Steinitz. Ci\u00f2 non di meno, il suo bilancio nelle quattro partite ufficiali di torneo giocate con Steinitz \u00e8 largamente positivo: Tarrasch colse tre vittorie (la prima ad Hastings 1895, la seconda l'anno dopo a Norimberga 1896 e la terza a Vienna 1898) ed un pareggio (sempre nel torneo di Vienna, dove si giocava con la formula del doppio girone).\nNel 1893 Siegbert pareggi\u00f2 (nove vittorie per parte e quattro patte) un combattutissimo match contro il russo Mikhail Chigorin, che aveva giocato due incontri per il titolo mondiale contro Steinitz.\nLa chance mondiale gli venne concessa solo nel 1908 contro Emanuel Lasker (che nel 1894 aveva strappato il titolo a Steinitz). I due giocatori non erano in buoni rapporti da quando Tarrasch aveva rifiutato una proposta di Lasker per un match prima che quest'ultimo diventasse campione del mondo; Tarrasch, d'altra parte, era irritato per le richieste del campione del mondo di alti ingaggi per i match. La sconfitta per 8 a 3 (e cinque pareggi) pose fine alle sue velleit\u00e0 di diventare campione del mondo.\nTarrasch contribu\u00ec molto allo sviluppo delle idee scacchistiche. Tra le varianti di apertura che prendono il suo nome si annoverano in particolare:\nAlcune sue idee non furono concordemente accettate e diedero origine ad una polemica teorica tra lui e Aaron Nimzowitsch, fautore quest'ultimo di idee innovative rispetto a quelle \"classiche\" formulate da Tarrasch.\nSiegbert Tarrasch disput\u00f2 ufficialmente 744 partite (307 vittorie, 257 patte e 180 sconfitte).\nCollegamenti esterni.\n "}
{"id": "129579", "revid": "1791", "url": "https://it.wikipedia.org/wiki?curid=129579", "title": "Sistema inerziale", "text": ""}
{"id": "129581", "revid": "154639", "url": "https://it.wikipedia.org/wiki?curid=129581", "title": "Mandei", "text": "I mandei (dal termine \"manda\", \"gnosi, saggezza\"), in lingua mandea \u05de\u05e0\u05d3\u05e2\u05e0\u05d9\u05d0, \"Manda\u02ben\u0101ye\", (Sabei mandei), detti anche Cristiani di San Giovanni, sono i seguaci dell'unica comunit\u00e0 religiosa di origine gnostica tuttora esistente. Tracce della loro esistenza si trovano in documenti risalenti al III secolo.\nOggi si stima che la loro consistenza numerica oscilli tra i 60.000 e I 70.000 devoti.\nLa loro lingua liturgica \u00e8 il mandaico, una variet\u00e0 dell'aramaico affine all'aramaico-ebraico della Ghemara.\nEsiste anche una forma moderna di mandeo, che \u00e8 parlata solo dai mandei della provincia iraniana del Kh\u016bzest\u0101n.\nStoria.\nAlcuni studiosi suppongono che i mandei derivino da una setta, quella dei Nazareni, originaria del Vicino Oriente. A causa delle persecuzioni romane del I secolo i mandei abbandonarono la Palestina; alcuni si trasferirono nelle terre dei Parti e in Persia sotto il regno dei Sasanidi, altri si stabilirono nella citt\u00e0 di Harran. Questi ultimi si scontrarono con i primi cristiani e dovettero lasciare la regione per rifugiarsi nella Babilonia meridionale.\nAltri studiosi, invece, pensano che i mandei siano originari della Mesopotamia, la fertile regione sita tra i fiumi Tigri ed Eufrate. Altri ancora arrivano a supporre che la setta sia stata fondata da Giovanni Battista o, quantomeno, dagli Esseni. \nNel celeberrimo \"Il tramonto dell'Occidente\" (1918), Oswald Spengler suggerisce che Ges\u00f9 Cristo, divenuto discepolo del Battista, abbia da loro assorbito l'idea del mandeismo. \nQuesto dubbio sulle loro origini divide gli studiosi sulla loro collocazione, infatti alcuni pensano che il Mandeismo sia una eresia cristiana dei primi secoli, altri pensano che sia una gnosi pre-cristiana, e un terzo partito \u00e8 convinto che il loro sistema si fondi su un sincretismo tra elementi cristiani, giudei e manichei.\nI testi sacri pi\u00f9 antichi risalgono al II-III secolo d.C. e sono scritti in una lingua, l'aramaico, molto simile a quella usata dagli Ebrei in fuga da Gerusalemme dopo la distruzione del secondo tempio ad opera dei Romani nel 70 d.C. I fuggiaschi probabilmente si unirono agli Ebrei rimasti a Babilonia dopo l'esilio del VI secolo a.C.\n\u00c8 storicamente accertato, invece, che, con l'arrivo degli Arabi in Mesopotamia nel 636, ai mandei fu inizialmente riconosciuta una certa autonomia, in quanto identificati con i misteriosi Sabei, citati dal Corano; ma in seguito, poich\u00e9 per la maggioranza dei musulmani i mandei non facevano parte delle \"religioni del libro\" (ebrei, cristiani, musulmani), essi non furono pi\u00f9 tutelati e per poter sopravvivere, dovettero emigrare nella regione paludosa dello Shatt al-'Arab, dove sono sopravvissuti fino ad oggi.\nL'ascesa al potere di Saddam Hussein nel 1979 inaugur\u00f2 un nuovo periodo di repressione verso i mandei, che culmin\u00f2 dopo la Prima Guerra del Golfo. Tra il 1991 ed il 1993 il regime ba'thista iracheno soffoc\u00f2 nel sangue le ribellioni delle popolazioni sciite dell'Iraq meridionale. Con l'occasione il dittatore colp\u00ec anche la comunit\u00e0 mandea, disperdendola e distruggendone le abitazioni.\nDopo l'abbattimento del regime di Saddam Hussein la persecuzione violenta da parte di integralisti islamici sta minacciando seriamente la sopravvivenza dei mandei in Iraq. Molti si sono rifugiati nelle terre del Nord Iraq, dove le popolazioni di etnia curda, predominanti, mostrano maggiore tolleranza verso le altre religioni. Altri (parecchie migliaia) sono stati costretti a lasciare il paese.\nDiffusione.\nA causa delle persecuzioni subite, negli ultimi decenni il loro numero si \u00e8 drasticamente ridotto da circa 150.000 a 60.000 - 70.000, di cui 10.000 nel l'Iran meridionale e un numero di poco inferiore nella provincia iraniana del Kh\u016bzest\u0101n.\nComunit\u00e0 di mandei si sono rifugiate in Europa occidentale (di cui 8.500 in Svezia), Australia, Stati Uniti, Canada e Nuova Zelanda, mentre alcune migliaia vivono come profughi in Siria ed in Giordania.\nIl Mandeismo.\nLa dottrina.\nIl Mandeismo \u00e8 una religione monoteista. Il suo \u00e8 un sistema basato sostanzialmente sul dualismo gnostico: la contrapposizione tra un dio supremo del Mondo del Bene e della Luce (\"Malka d-nhura\"), circondato da angeli (\"Uthr\u00ea\"), dei quali il pi\u00f9 importante \u00e8 \"Manda d-Haiy\u00ea\" (Gnosi di Vita), e il mondo del Male e delle tenebre, abitato da demoni, il cui capo \u00e8 \"Ruha\", lo spirito malvagio.\nL'uomo vive nel mondo delle tenebre, che per\u00f2 abbandona nel momento della morte. Dopo la morte, ogni anima passa attraverso degli stadi intermedi fino ad arrivare al regno della luce. Secondo la tradizione mandea, arriver\u00e0 un messaggero che traghetter\u00e0 le anime dal mondo dell'oscurit\u00e0 al regno della luce e questo sar\u00e0 il segnale per la fine del mondo delle tenebre. Al termine esister\u00e0 solo il regno della luce e il tempo della sofferenza si sar\u00e0 esaurito.\nI mandei hanno per esempio in comune con l'ebraismo le figure di Adamo ed Eva, ma per loro Eva non nacque da una costola di Adamo, bens\u00ec fu un regalo del dio del regno della Luce per Adamo. Similmente ai cristiani, i mandei celebrano la domenica, ma soprattutto il battesimo (\"Masb\u00fct\u00e4\"). \nInoltre, come in quasi tutte le sette gnostiche, separano il Ges\u00f9 terreno (\"Ishu Mshiha\"), considerato un impostore e smascherato dall'angelo \"Anosh Uthr\u00e0\", dal Cristo spirituale, il \"Manda d-Haiy\u00ea\", battezzato la prima volta da \"Iuhana Masbana\" (Giovanni Battista) nel Giordano.\nI testi sacri dei mandei sono il \"Grande Tesoro\" (\"Ginza Rabba\") o \"Libro di Adamo\", \"Il libro di Giovanni Battista\" (\"Drashia d-Yahia\") e il \"libro canonico delle preghiere\". Il \"Ginza Iamina\" \u00e8 stato tradotto nel 1925 dallo studioso di religioni tedesco Mark Lidzbarski.\nLe loro cerimonie pi\u00f9 importanti sono il funerale, la festa dei morti e il battesimo. I mandei non hanno monumenti di culto, il loro unico tempio naturale sono le acque del fiume Tigri.\nNon esiste alcuna norma che proibisca ai credenti di convertirsi ad un'altra religione o che impedisca o imponga a credenti di altre religioni la conversione al Mandeismo. Un mandeo, per\u00f2, perde l'appartenenza alla propria comunit\u00e0 religiosa attraverso il matrimonio.\nAltri importanti pilastri della religione mandea sono la preghiera, il digiuno e il prendersi cura degli altri.\n\"Dal momento che adorano un solo Dio, praticano il battesimo, celebrano la domenica come giorno festivo e riveriscono un profeta di nome Giovanni, i Mandei erano stati scambiati dai missionari europei del sedicesimo secolo per una delle molte e diverse sette cristiane della regione. In realt\u00e0, la loro religione \u00e8 affatto distinta dal cristianesimo. Credono in un paradiso, ma lo chiamano il Mondo della Luce; credono in uno spirito maligno, che per\u00f2, contrariamente a Satana, \u00e8 femminile e si chiama Ruha; e credono nel battesimo come condizione necessaria per entrare nel Regno della Luce, bench\u00e9 per loro debba essere impartito con acqua corrente, mentre i bambini che muoiono senza battesimo trovano eterno conforto su alberi i cui frutti hanno le forme delle mammelle delle loro madri. Il loro Giovanni \u00e8 il Battista, non l'Evangelista, e sebbene il Battista compaia nei testi cristiani come seguace di Ges\u00f9, i Mandei lo considerano un profeta maggiore.\"\nIl battesimo.\nPer i mandei, Giovanni Battista fu l'ultimo dei profeti e come tale battezz\u00f2 il Cristo spirituale, pertanto la cerimonia del battesimo si ispira ai battesimi da lui celebrati. Ogni mandeo viene battezzato pi\u00f9 volte, ma l'ottimo sarebbe ricevere il battesimo ogni domenica poich\u00e9, secondo la concezione mandea, durante la cerimonia del \"Masb\u00fct\u00e4\" ci si avvicina al regno della luce sempre di pi\u00f9. Grazie alla tripla immersione rituale, il battezzato viene purificato dai peccati commessi ed entra in contatto col mondo della luce permettendo la guarigione dalle malattie e la cacciata dei demoni.\nIl battesimo mandeo viene celebrato presso acque correnti, sempre chiamate Giordano (\"Yardna\"). Il candidato, vestito con un abito bianco formato da sette pezzi viene guidato in acqua dal sacerdote ed immerso per tre volte. Durante il rito, la vita si ferma per un istante e, dopo il battesimo, riprende a scorrere con nuovo vigore.\nSimbolo.\nil \"Darfesh\" \u00e8 il simbolo della religione Mandea. Si tratta di un bastone a forma di croce sul quale \u00e8 posato un drappo bianco. \u00c8 simbolo del battesimo nel Tigri. Apparve sulla terra al momento del battesimo di Giovanni Battista nel Giordano."}
{"id": "129585", "revid": "2108263", "url": "https://it.wikipedia.org/wiki?curid=129585", "title": "Impero di Nicea", "text": "L'Impero di Nicea fu lo Stato pi\u00f9 esteso ad essere fondato dai rifugiati romei di rito greco dell'Impero bizantino dopo la caduta di Costantinopoli ad opera dei partecipanti alla quarta crociata; ebbe vita dal 1204 al 1261.\nFondazione.\nNel 1204 l'Imperatore bizantino Alessio V prefer\u00ec imbarcarsi per andare in Tracia ad arruolare un esercito piuttosto che rimanere a Costantinopoli per essere catturato dai crociati. Costantino XI Lascaris, nipote dell'Imperatore Alessio III Angelo, fu proclamato Imperatore, ma fugg\u00ec anch'egli nella citt\u00e0 di Nicea, in Bitinia, quando si rese conto che Costantinopoli era senza speranza. Qui fond\u00f2 l'Impero di Nicea, che comprendeva le vecchie province asiatiche dell'Impero Bizantino, ma pochi mesi dopo mor\u00ec e gli succedette il fratello Teodoro I Lascaris.\nL'Impero latino fondato dai Crociati a Costantinopoli aveva poco controllo sui territori precedentemente appartenenti all'Impero bizantino, e sorsero in Epiro e a Trebisonda Stati che si proclamavano eredi dell'Impero come a Nicea. Questa era tuttavia la pi\u00f9 vicina all'Impero latino e la favorita per ristabilire il vecchio potere imperiale. Teodoro inizialmente fall\u00ec, subendo due sconfitte a Poemanenum e a Bursa nel 1204, ma riusc\u00ec ad occupare gran parte dell'Anatolia nordoccidentale mentre l'Imperatore latino Baldovino I era costretto a difendersi da un'invasione da parte di Kaloyan di Bulgaria. Teodoro sconfisse inoltre un esercito di Trebisonda, oltre a vari altri piccoli rivali, conquistando la posizione di pi\u00f9 forte tra gli Stati successori. Nel 1206 egli si proclam\u00f2 Imperatore a Nicea.\nMolte tregue e alleanze furono strette e rotte nel giro di pochi anni, mentre gli Stati successori, l'Impero latino, i Bulgari e i Selgiuchidi del Sultanato di Iconio (confinante con Nicea) combattevano tra loro. Teodoro tent\u00f2 di dare legittimit\u00e0 alla propria rivendicazione nominando un nuovo Patriarca di Costantinopoli a Nicea, dopo due anni di sede vacante, Michele IV Autoreiano (20 marzo 1208 - 26 agosto 1214). Nel 1219 spos\u00f2 la figlia dell'Imperatrice latina Iolanda di Fiandra, ma egli mor\u00ec nel 1222 e gli succedette suo nipote Giovanni III Vatatze.\nEspansione.\nNel 1224 il latino Regno di Tessalonica fu conquistato dal Despota d'Epiro, ma questo stesso cadde sotto controllo bulgaro nel 1230. In assenza di un qualunque potere a Trebisonda, Nicea rimase l'ultimo Stato bizantino, e Giovanni III espanse la propria influenza nell'Egeo. Nel 1235 si alle\u00f2 con Ivan Asen II di Bulgaria, permettendogli di annettere ai suoi territori Tessalonica e l'Epiro. Nel 1242 i Mongoli invasero i territori Selgiuchidi a ovest di Nicea e, nonostante Giovanni III fosse preoccupato che potessero attaccarlo, finirono con l'eliminare la minaccia selgiuchide per l'Impero niceano. Nel 1245 Giovanni si alle\u00f2 col Sacro Romano Impero sposando Costanza Anna di Staufen, figlia di Federico II. Nel 1248 Giovanni aveva sconfitto i Bulgari e circondato l'Impero latino, contro cui combatt\u00e9 fino alla morte nel 1254.\nTeodoro II Lascaris, figlio di Giovanni III, dovette fronteggiare delle invasioni bulgare in Tracia, ma riusc\u00ec a difendere i territori. Anche l'Epiro si rivolt\u00f2, alleato con Manfredi di Sicilia, e Teodoro II mor\u00ec nel 1258. Giovanni IV Lascaris gli succedette, ma era ancora un bambino e la reggenza fu presa dal generale Michele Paleologo. Questi si proclam\u00f2 co-imperatore (come Michele VIII) nel 1259, e presto sconfisse un attacco combinato del Despota d'Epiro, Manfredi, e del latino Principe d'Acaia alla battaglia di Pelagonia.\nRiconquista di Costantinopoli.\nNel 1260 Michele marci\u00f2 sulla stessa Costantinopoli, cosa che non era stata mai possibile per i suoi predecessori. Egli si alle\u00f2 con Genova e il suo generale Alessio Melisseno Strategopulo pass\u00f2 mesi ad osservare la citt\u00e0 per pianificare l'attacco. Nel luglio del 1261, mentre la maggior parte dell'esercito latino era impegnato altrove, Alessio riusc\u00ec a convincere le guardie della citt\u00e0 ad aprire le porte. Una volta dentro mise a fuoco il quartiere veneziano (in quanto questi erano nemici di Genova ed erano stati corresponsabili della caduta della citt\u00e0 nel 1204). Michele fu riconosciuto imperatore del restaurato Impero bizantino poche settimane dopo.\nGli abitanti dell'Impero restaurato consideravano l'Impero di Nicea l'autentico successore di quello bizantino, nonostante l'Impero di Trebisonda continuasse ad esistere, come anche il latino Principato d'Acaia. L'Acaia fu recuperata presto, ma Trebisonda rimase indipendente. L'Impero doveva inoltre affrontare la nuova minaccia degli Ottomani, che erano subentrati ai Selgiuchidi."}
{"id": "129588", "revid": "729019", "url": "https://it.wikipedia.org/wiki?curid=129588", "title": "Edipo re (Alpaerts)", "text": "Edipo re (Koning Oedipus) \u00e8 una composizione del 1906 di Flor Alpaerts, da eseguire come musiche di scena per l\"'Edipo re\" di Sofocle.\n\u00c8 destinata ad un organico cameristico formato da flauto, celesta e quintetto d'archi."}
{"id": "129593", "revid": "1543377", "url": "https://it.wikipedia.org/wiki?curid=129593", "title": "22 Kalliope", "text": "22 Kalliope (in italiano 22 Calliope) \u00e8 un grande asteroide della Fascia principale, scoperto da John Russell Hind il 16 novembre 1852 grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito. Fu battezzato cos\u00ec in onore di Calliope, la Musa greca della poesia epica.\nKalliope ha un diametro medio di 181\u00a0km ed \u00e8 un asteroide di tipo M, con una composizione quasi pura di nichel e ferro. Tuttavia, recenti misurazioni indicano che la densit\u00e0 del pianetino \u00e8 di soli 2.37 g/cm\u00b3; ci\u00f2 implicherebbe la presenza di una quantit\u00e0 considerevole d'altri materiali meno pesanti. Osservazioni compiute dall'European Southern Observatory rivelano che l'asteroide ha una forma leggermente allungata.\nIl 29 agosto 2001, gli astronomi Jean-Luc Margot e Michael E. Brown scoprirono con il telescopio Keck II (Mauna Kea, Hawaii) un piccolo satellite di Kalliope. Il 1\u00ba settembre, un altro team di astronomi, grazie al telescopio Canada-Francia-Hawaii (Kamuela, Hawaii), individu\u00f2 anch'esso il piccolo oggetto e la scoperta venne annunciata il 3 settembre 2001. La luna ricevette la designazione provvisoria di S/2001 (22) 1 e successivamente fu battezzata Linus (\"(22) Kalliope I Linus\") come una delle tre figure della mitologia greca figlie di Apollo. Linus ha un diametro di 38 \u00b1 6 km (cinque volte pi\u00f9 piccolo di quello di Kalliope) e compie una rivoluzione attorno a Kalliope in 3,590 \u00b1 0,001 giorni, tenendosi a una distanza di 1065 \u00b1 8\u00a0km su di un'orbita praticamente circolare (0.000 \u00b1 0.005) ma molto inclinata e retrograda (93.4\u00b0 \u00b1 1\u00b0, 9\u00b0 \u00b1 1\u00b0 rispetto all'equatore). Il piccolo asteroide potrebbe essere un ejecta espulso a causa dell'impatto di Kalliope con un alto corpo, o un frammento catturato dopo il disintegramento di un asteroide progenitore (un proto-Kalliope)."}
{"id": "129605", "revid": "115531696", "url": "https://it.wikipedia.org/wiki?curid=129605", "title": "Socinianesimo", "text": "Il socinianesimo \u00e8 una forma di antitrinitarianismo o unitarianismo, che prende nome dai pensatori e riformatori senesi Lelio Sozzini (o \"Socini\") (morto a Zurigo nel 1562) e Fausto Sozzini (o \"Socini\"), nipote del precedente (morto in Polonia nel 1604).\nFausto Socini emigr\u00f2 dall'Italia in vari paesi europei ed ebbe importante influsso soprattutto sul movimento anti-trinitario polacco.\nIn Transilvania.\nFausto Socini fu in Transilvania tra il 1559 ed il 1571. Cerc\u00f2, invano, di mediare la contesa tra gli anti-trinitari Ferenc D\u00e1vid, fondatore della Chiesa unitaria di Transilvania, e Giorgio Biandrata.\nFratelli polacchi o Chiesa sociniana.\nLa Chiesa riformata minore (\"Fratelli polacchi\") era nata in Polonia nel 1556 dalla scissione, ad opera di Piotr di Goni\u0105dz (Petrus Gonesius), della componente anti-trinitaria dei calvinisti polacchi.\nI Fratelli polacchi, per\u00f2, si divisero fin dall'inizio tra i pacifisti filo-ariani di Marcin Czechowic e Grzegorz Pawe\u0142 z Brzezin ed i non pacifisti e filo-ebioniti di Symon Budny. Nel 1588, Fausto riusc\u00ec a riunire a Brest tutte le variegate componenti anti-trinitarie polacche e a dar vita ad un unico movimento. Il movimento venne detto \"sociniano\" per la decisa importanza che vi assunsero le idee del riformatore italiano, anche se Socino non ne entr\u00f2 a far parte avendo rifiutato di ricevere il battesimo non considerandolo necessario per ricevere la salvezza.\nFausto diede inoltre inizio alla stesura di un catechismo, terminato poi da alcuni suoi discepoli e che sar\u00e0 detto \"Catechismo racoviano\", dalla citt\u00e0 di Rak\u00f3w, e che ebbe ampia diffusione nel mondo protestante.\nPochi anni dopo la morte di Fausto, nel 1610 giunsero in Polonia i gesuiti che fecero di tutto per fermare l'eresia unitariana. I sociniani furono costretti a convertirsi al cattolicesimo o ad andare in esilio. Molti sociniani aderirono alla Chiesa arminiana dei rimostranti nei Paesi Bassi, altri si trasferirono in Germania, assimilandosi agli unitariani esistenti, e in Transilvania, dove si estinsero nel 1793. La piccola comunit\u00e0 sociniana rimasta in Polonia si estinse nel 1811.\nDottrina.\nLa posizione distintiva dei Socini, zio e nipote, era da un lato la negazione della preesistenza di Cristo, e, pertanto, della sua divinit\u00e0, e dall'altro l'accettazione della nascita da una vergine. Questa distinzione permette di collocare il socinianesimo a met\u00e0 strada tra l'arianesimo e gli ebioniti.\nI Socini presero le mosse dal protestantesimo per giungere ad una interpretazione razionale delle scritture, basandosi sul rispetto delle altre fedi religiose, sul libero arbitrio e sul rifiuto di ogni dogma non dimostrabile con la ragione.\nQuesta dottrina teologico-morale professa l'unit\u00e0 indivisibile di Dio, la perfezione dell'Uomo Ges\u00f9 \u201cvia, verit\u00e0 e vita\u201d, e nega l'inferno, il peccato originale, la predestinazione, il sacrificio di Cristo per i peccati degli uomini e la necessit\u00e0 dei sacramenti.\nI sociniani asseriscono la libert\u00e0 di coscienza, l'interpretazione delle Scritture conforme alla ragione, la tolleranza nei confronti delle diverse interpretazioni della parola di Dio e la responsabilit\u00e0 individuale nella via della salvezza.\nI sociniani sostengono: c'\u00e8 un solo Dio, padre creatore, che non ha tracciato la strada dell'essere umano, ma lo ha messo nella condizione di costruirsela con le sue libere scelte. Un Dio che insieme ai beni dell'universo ha dato a tutti gli uomini gli stessi doni spirituali: l'amore permette all'uomo di vivere in pace col prossimo, la coscienza che l'incoraggia verso il bene e lo accusa quando fa del male, la ragione lo aiuta nella conoscenza e a formarsi opinioni su Dio e sul mondo, il libero arbitrio che gli consente di decidere se seguire il bene o il male. Il quinto dono \u00e8 l'Uomo Ges\u00f9 di Nazaret. Se la Parola del Nazareno guida l'uomo nelle sue principali decisioni, lo Spirito che \u00e8 la manifestazione di Dio, aiuta e conforta l'uomo nelle scelte di vita. L'uomo ha in dote tutto questo, spetta a lui, in condivisione con gli altri esseri viventi, mettere a frutto i beni ricevuti, senza disperderli o sciuparli, senza sottostare ad alcuna autorit\u00e0 ecclesiastica.\nDiffusione.\nDal 1610 la diaspora dei \"fratelli polacchi\" far\u00e0 s\u00ec che il pensiero sociniano si diffonda in vari paesi europei. Spesso \"sociniani\" vennero chiamati, nei Paesi Bassi e Gran Bretagna, nel XVII secolo, gli arminiani, i rimostranti olandesi ed i dissenzienti inglesi.\nI discendenti dei sociniani in termini dottrinari possono, oggi, essere considerati i Cristadelfiani e la Chiesa della Benedetta Speranza o Chiesa di Dio della fede abramitica."}
{"id": "129606", "revid": "287204", "url": "https://it.wikipedia.org/wiki?curid=129606", "title": "Linus", "text": ""}
{"id": "129607", "revid": "125253511", "url": "https://it.wikipedia.org/wiki?curid=129607", "title": "Carla Del Poggio", "text": "Biografia.\nFiglia di un colonnello dell'Esercito italiano, Ugo Attanasio (che dopo essere andato in pensione reciter\u00e0 come attore in ruoli di supporto fra il 1947 e il 1967) e dell'attrice Maria Pia Attanasio, dopo aver frequentato il liceo, lo abbandona per studiare per proprio conto lingue straniere, per poi coltivare il sogno di diventare ballerina studiando danze ritmiche e moderne, e infine frequenta il Centro sperimentale di cinematografia.\nL\u00ec viene notata da Vittorio De Sica, che la fa debuttare nel cinema subito come protagonista ad appena 15 anni in uno dei classici del film scolastico nostrano, \"Maddalena... zero in condotta\". Il personaggio che interpreta, quello di Maddalena Lenci, allieva indisciplinata e pestifera, ma in fondo simpatica, di un Istituto Tecnico che scopre un fantomatico destinatario (Alfredo Hartmann) di lettere commerciali veramente esistente e si adopera in tutti i modi per farlo incontrare e sposare con l'affascinante professoressa supplente, la identificher\u00e0 pienamente almeno per i tre anni seguenti.\nFino al 1943 appare in altri otto film, fino all'incontro decisivo per la sua carriera e la sua esistenza, avvenuto sul set del film \"Incontri di notte\"; quello con il regista Alberto Lattuada, che la vorrebbe protagonista di un progetto cinematografico di trasposizione del romanzo di Alberto Moravia \"Gli indifferenti\". Con Lattuada, che ha 11 anni pi\u00f9 di lei, si sposa il 2 aprile 1945 e da lui avr\u00e0 due figli. Dal dopoguerra immediato cambia radicalmente anche i livelli di recitazione, dimostrando ottime doti drammatiche nei film diretti dal marito (\"Il bandito\", \"Senza piet\u00e0\" e \"Il mulino del Po\", dove incontra Federico Fellini), ma anche con Giuseppe De Santis (\"Caccia tragica\" e \"Roma ore 11\") e Pietro Germi (\"Giovent\u00f9 perduta\").\nRecita con grandi nomi del calibro di Anna Magnani, Amedeo Nazzari e Massimo Girotti: ma il suo personaggio pi\u00f9 compiuto sul grande schermo \u00e8 probabilmente quello di \"Luci del variet\u00e0\" (da lei anche prodotto per una cooperativa insieme al marito, a Fellini e alla Masina); quello della \"soubrette\" Liliana Antonelli che, dopo aver girato molte piazze di provincia con una scalcagnata compagnia d'avanspettacolo, tenta il grande salto partendo per Milano e partecipando a uno spettacolo di prim'ordine con il suo nuovo pigmalione. Questo sar\u00e0 anche l'ultimo film diretto dal marito.\nRecita anche insieme al padre Ugo Attanasio in due film di Guido Brignone del biennio 1951-1952, \"Core 'ngrato\" e \"Bufere\", e torner\u00e0 anche in qualche modo a ruoli pi\u00f9 leggeri nel bizzarro film di Georg Wilhelm Pabst \"Cose da pazzi\" (1954) dove \u00e8 Delia Rossi, una tranquilla ragazza scambiata per matta da un primario nevrotico oltre ogni misura (interpretato da Enrico Viarisio) affidata a un medico corpulento per le terapie del caso (interpretato da Aldo Fabrizi) e rinchiusa per errore in una casa di cura. Il resto \u00e8 poca cosa: l'ultimo film che interpret\u00f2 al cinema, \"I girovaghi\" di Hugo Fregonese, con Peter Ustinov, risale al 1956.\nIl 3 luglio 2005, dopo 60 anni di matrimonio, rimane vedova di Lattuada, da tempo affetto dalla malattia di Alzheimer. Muore la notte del 14 ottobre 2010 all'et\u00e0 di 84 anni.\nIl teatro.\nSul palcoscenico debutt\u00f2 durante la stagione 1946-1947, recitando insieme a Margherita Bagni, Leonardo Cortese e Luigi Almirante nel testo \"Il buon ragazzo\" di Kenneth Horne. Subito dopo \u00e8 sempre con la Bagni e con Giulietta Masina, Franco Scandurra, Lea Padovani e Giuseppe Porelli nella trasposizione teatrale del romanzo di Moravia \"Gli indifferenti\", quindi nel classico \"L'importanza di chiamarsi Ernesto\" di Oscar Wilde. Torner\u00e0 a teatro durante la stagione 1955-1956, nella compagnia di Eduardo De Filippo \"La Scarpettiana\", recitando nella commedia \"A' nanassa\" di Eduardo Scarpetta, e infine lavora con Erminio Macario nella rivista \"Tutte donne meno io\" di Giulio Scarnicci e Renzo Tarabusi.\nLa televisione.\nSul piccolo schermo apparve per la prima volta nel 1956 nella trasposizione della commedia di Aldo De Benedetti \"Due dozzine di rose scarlatte\", accanto a Gianni Santuccio e Umberto Melnati.\nNei dieci anni seguenti recit\u00f2 prevalentemente in svariate commedie teatrali adattate e in alcuni sceneggiati, tra cui, come protagonista, accanto a Paola Borboni e a Renato De Carmine, in \"Piccolo mondo antico\" diretto da Silverio Blasi nel 1957 e, in un ruolo minore, nel \"David Copperfield\" diretto da Majano nel 1965.\nVerso la fine degli anni sessanta preferisce abbandonare l'attivit\u00e0 artistica per dedicarsi alla famiglia."}
{"id": "129608", "revid": "36426", "url": "https://it.wikipedia.org/wiki?curid=129608", "title": "Encefalopatia epatica", "text": "Per encefalopatia epatica (conosciuta anche come encefalopatia porto-sistemica) in medicina si intende il verificarsi di uno stato di confusione mentale o un alterato livello di coscienza o coma, dovuti a insufficienza epatica. Negli stadi avanzati prende il nome di coma epatico o coma \"hepaticum\" e pu\u00f2 portare alla morte del paziente affetto.\nTale condizione si riscontra nei casi di insufficienza epatica, quando il fegato non \u00e8 pi\u00f9 in grado di rimuovere efficacemente le sostanze tossiche che si accumulano nel sangue. Episodi di encefalopatia epatica spesso si verificano a seguito di una patologia intercorrente, come infezioni, costipazione, emorragia gastrointestinale, squilibrio elettrolitico. Spesso si riscontra in pazienti sottoposti ad una procedura di shunt portosistemico intraepatico transgiugulare. Solitamente la diagnosi della condizione viene formulata a seguito dell'osservazione dei sintomi, con l'esclusione di una spiegazione alternativa; gli esami del sangue (in particolare i livelli di ammoniaca) o l'imaging biomedico dell'encefalo possono aiutare nella sua formulazione.\nL'encefalopatia epatica \u00e8 una situazione reversibile se opportunamente trattata. Il trattamento si basa sulla soppressione della produzione delle sostanze tossiche nell'intestino, il pi\u00f9 frequentemente delle volte grazie all'impiego di lassativo lattulosio o con antibiotici non assorbibili. Inoltre, la gestione delle condizioni sottostanti pu\u00f2 migliorare i sintomi.\nIn casi particolari, come nell'insufficienza epatica acuta, l'insorgenza dell'encefalopatia pu\u00f2 indicare la necessit\u00e0 di un trapianto di fegato.\nStoria ed epidemiologia.\nNegli individui che presentano cirrosi, il rischio di sviluppare l'encefalopatia epatica \u00e8 del 20% all'anno, e in qualsiasi momento circa il 30-45% delle persone con cirrosi mostra segni di encefalopatia conclamata. La prevalenza di encefalopatia epatica minima rilevabile nei test neuropsicologici formali \u00e8 del 60-80%, il che aumenta la probabilit\u00e0 di sviluppare encefalopatia conclamata in futuro.\nIl presentarsi di disturbi comportamentali nelle persone con ittero \u00e8 stata descritta nell'antichit\u00e0 da Ippocrate di Coo (ca. 460-370 a.C.), Celso e Galeno (rispettivamente del primo e del terzo secolo) riconobbero anch'essi tale correlazione. Molte descrizioni moderne del legame tra la patologia epatica e sintomi neuropsichiatrici sono stati effettuati nel XVIII e nel XIX secolo. Per esempio, Giovanni Battista Morgagni (1682-1771) ha dimostrato, nel 1761, che si trattava di una condizione progressiva.\nNel 1950, diverse ricerche elencarono le numerose anomalie segnalate in precedenza e confermarono la teoria secondo cui la compromissione metabolica \u00e8 il meccanismo scatenante dell'encefalopatia epatica e che i composti ricchi di azoto provengono dall'intestino. Molti di questi studi sono stati fatti dalla professoressa Sheila Sherlock (1918-2001), poi sviluppati dalla \"Royal Postgraduate Medical School\" di Londra e successivamente dal \"Royal Free Hospital\". Lo stesso gruppo studi\u00f2 la deplezione proteica e la neomicina.\nLa classificazione detta \"di West Haven\" \u00e8 stata formulata professor Harold Conn e colleghi, presso l'Universit\u00e0 di Yale, mentre indagavano circa l'efficacia terapeutica del lattulosio.\nEziologia.\n\u00c8 noto che la causa diretta dell'encefalopatia epatica \u00e8 l'eccessiva presenza nel sangue di sostanze tossiche, in particolare dell'ammoniaca prodotta dalla degradazione degli amminoacidi, per l'impossibilit\u00e0 da parte del fegato di renderle innocue come avviene in condizioni di normalit\u00e0. Tale situazione si verifica molto spesso per diverse condizioni sottostanti. In una piccola percentuale di casi, l'encefalopatia \u00e8 causata direttamente dall'insufficienza epatica; ci\u00f2 si verifica pi\u00f9 spesso nei casi di insufficienza epatica acuta. Tuttavia, soprattutto nelle malattie epatiche croniche, l'encefalopatia epatica \u00e8 dovuta, o si aggrava, per via di un'ulteriore causa, la cui identificazione pu\u00f2 essere importante per trattare efficacemente l'episodio.\nL'encefalopatia epatica pu\u00f2 verificarsi anche a seguito della creazione di uno shunt portosistemico intraepatico transgiugulare (TIPSS), che viene realizzato nel trattamento di ascite refrattaria, sanguinamento da varici esofagee e sindrome epato-renale. L'encefalopatia TIPSS-correlata si verifica in circa il 30% dei casi, con il rischio di essere pi\u00f9 frequente nei soggetti con precedenti episodi di encefalopatia, et\u00e0 avanzata, sesso femminile e malattie del fegato dovute a cause diverse dall'alcool.\nPatogenesi.\nVi sono varie spiegazioni per cui uno shunt porto-sistemico o una disfunzione epatica possano causare encefalopatia.\nNei soggetti sani, i composti contenenti azoto, generati dai microbioti umani nell'intestino, vengono trasportati dalla vena porta al fegato, dove l'80-90% viene metabolizzato attraverso il ciclo dell'urea e/o espulso immediatamente. Questo processo appare ridotto in tutti i sottotipi dell'encefalopatia epatica, sia perch\u00e9 gli epatociti (le cellule del fegato) non sono in grado di metabolizzare i prodotti di scarto o perch\u00e9 il sangue venoso portale bypassa il fegato attraverso una circolazione collaterale o tramite la creazione chirurgica di uno \"shunt\". I prodotti azotati di scarto si accumulano nella circolazione sistemica (da qui il termine pi\u00f9 vecchio di \"encefalopatia porto-sistemica\").\nIl prodotto di rifiuto pi\u00f9 importante \u00e8 l'ammoniaca (NH3). Questa piccola molecola attraversa la barriera ematoencefalica e viene assorbita e metabolizzata dagli astrociti, una tipologia di cellule presenti nel cervello e che costituiscono il 30% della corteccia cerebrale. Gli astrociti utilizzano l'ammoniaca quando sintetizzano la glutammina a partire dal glutammato. I livelli aumentati di glutammina comportano un aumento della pressione osmotica negli astrociti che si gonfiano. Vi \u00e8 inoltre una maggiore attivit\u00e0 del sistema acido \u03b3-amminobutirrico (GABA) e la fornitura di energia ad altre cellule cerebrali viene diminuita. Ci\u00f2 pu\u00f2 essere pensato come un esempio di edema cerebrale di tipo \"citotossico\".\nNonostante i numerosi studi che dimostrano il ruolo centrale dell'ammoniaca, i livelli di essa non sono sempre correlati con la gravit\u00e0 dell'encefalopatia. Si ritiene che gli individui con i sintomi pi\u00f9 gravi abbiano gi\u00e0 assorbito molta ammoniaca nel cervello e cos\u00ec i suoi livelli sierici appaiono relativamente bassi. Altri prodotti di scarto implicati nell'encefalopatia epatica includono i mercaptani, acidi grassi a catena corta e fenolo.\nNumerose altre anomalie sono state descritte nell'encefalopatia epatica, sebbene il loro contributo relativo allo stato della malattia sia incerto. Composti simili alle benzodiazepine sono stati trovati a livelli pi\u00f9 elevati, nonch\u00e9 anomalie nel sistema di neurotrasmissione GABA. Uno squilibrio tra aminoacidi aromatici (fenilalanina, triptofano e tirosina) e di amminoacidi a catena ramificata (leucina, isoleucina e valina) \u00e8 stata descritta e ci\u00f2 comporterebbe la generazione di falsi neurotrasmettitori (quali octopamina e feniletanolamina). \u00c8 stata inoltre segnalata una disregolazione del sistema della serotonina. Una diminuzione di zinco e l'accumulo di manganese possono inoltre giocare un ruolo causale.\nLa presenza di un'infiammazione in una qualsiasi parte dell'organismo pu\u00f2 far peggiorare l'encefalopatia attraverso l'azione delle citochine e dei lipopolisaccaridi batterici sugli astrociti.\nAnatomia patologica.\nL'encefalopatia epatica \u00e8 caratterizzata da scarse evidenze anatomo-patologiche che tuttavia ne possono rinforzare la diagnosi. Nel caso di eventi acuti si riscontra comunque un importante edema a livello cerebrale, spesso assenti nei casi pi\u00f9 lievi o cronici. Gli esami istologici hanno evidenziato alcune alterazioni, tuttavia non specifiche, dei neuroni e delle cellule gliali (sia astrociti che microglia). La caratteristica riscontrata pi\u00f9 frequentemente \u00e8 la presenza nella corteccia cerebrale di astrociti di Alzheimer di tipo II, un tipo di cellule patologiche.\nClassificazioni.\nCriteri di West Haven.\nLa valutazione della gravit\u00e0 della encefalopatia \u00e8 basata sui \"criteri di West Haven\", che formulano una classificazione semiquantitativa dello stato mentale, riferendosi al livello di diminuita autonomia, ai cambiamenti nello stato di coscienza, alle funzioni intellettuali, al comportamento e alla dipendenza dalla terapia.\nTipi.\nL'encefalopatia epatica si divide in:\nEncefalopatia epatica minima.\nLo stadio di \"encefalopatia minima\" (MHE) \u00e8 definito come un'encefalopatia che non porta a disfunzioni cognitive clinicamente evidenti, ma pu\u00f2 essere dimostrata con test neuropsicologici. \u00c8 stato dimostrato che l'encefalopatia minima pu\u00f2 peggiorare la qualit\u00e0 della vita e aumentare il rischio di coinvolgimento in incidenti stradali.\nClinica.\nSegni e sintomi.\nLa forma pi\u00f9 lieve di encefalopatia epatica \u00e8 difficile da rilevare clinicamente, ma pu\u00f2 essere dimostrata in test neuropsicologici. Essa si manifesta come smemoratezza, una lieve confusione e irritabilit\u00e0.\nLa prima fase dell'encefalopatia epatica \u00e8 caratterizzata da disturbi del ritmo circadiano con un modello di sonno-veglia invertito (dormire di giorno ed essere vegli la notte). La seconda fase invece comporta letargia e cambiamenti di personalit\u00e0. La terza fase da confusione mentale aggravata e la quarta da una progressione verso il coma. Coma e convulsioni costituiscono la fase pi\u00f9 avanzata.\nNelle fasi intermedie si osserva un caratteristico tremore \"a battito d'ali\" degli arti (asterissi), questo scompare mentre peggiora la sonnolenza. Vi \u00e8 disorientamento e amnesia e si pu\u00f2 osservare un comportamento disinibito. Nella terza fase l'esame neurologico pu\u00f2 rivelare mioclonie e un segno di Babinski positivo. Le pi\u00f9 gravi forme di encefalopatia epatica portano ad un peggioramento del livello di coscienza, dalla letargia alla sonnolenza e, infine, al coma.\nL'encefalopatia si presenta spesso insieme ad altri sintomi e segni di insufficienza epatica. Questi possono includere ittero (colorazione gialla della pelle e del bianco degli occhi), ascite (accumulo di liquido nella cavit\u00e0 addominale) ed edema periferico (gonfiore delle gambe a causa dell'accumulo dei liquidi nella pelle). I riflessi tendinei possono essere esagerati e il riflesso plantare, in una grave forma di encefalopatia, pu\u00f2 essere anormale, cio\u00e8 con un'estensione invece che di una flessione (segno di Babinski). Un odore particolare (\"foetor hepaticus\") pu\u00f2 essere rilevabile.\nDiagnostica.\nEssendo i suoi sintomi simili a quelli riscontrati in altre encefalopatie, la diagnosi di encefalopatia epatica pu\u00f2 essere effettuata solo in presenza di una malattia epatica confermata (tipi A e C) o dalla presenza di uno shunt porto sistemico (tipo B). Per fare la distinzione sono necessarie alterazioni dei test di funzionalit\u00e0 epatica e/o un'ecografia che suggeriscano la presenza di patologie a carico del fegato. Inoltre, idealmente, sarebbe necessaria una biopsia epatica.\nUna volta che le altre cause di stato confusionale e coma sono state escluse, la diagnosi di encefalopatia epatica \u00e8 prettamente clinica: nessun test, infatti, \u00e8 in grado di confermare o escludere completamente una diagnosi. I livelli di ammoniaca nel siero appaiono elevati nel 90% dei pazienti, ma l'iperammoniemia (elevati livelli di ammoniaca) non pu\u00f2 essere sempre associata all'encefalopatia.\nUna tomografia computerizzata del cervello di solito non mostra alcun'anomalia se non nell'encefalopatia di livello IV, quando l'edema cerebrale pu\u00f2 rendersi visibile.\nAltre modalit\u00e0 di neuroimaging, come la risonanza magnetica (MRI), non sono attualmente (primi anni del XXI secolo) considerate utili, anche se possono mostrare alcune anomalie. L'elettroencefalogramma non mostra alterazioni evidenti nella fase 0, anche se \u00e8 presente un'encefalopatia epatica minima. Nelle fasi I, II e III, si riscontrano onde trifasiche nei lobi frontali che oscillano a 5 Hz e nello stadio IV non vi \u00e8 attivit\u00e0 ad onde delta lente. Tuttavia, i cambiamenti riscontrabili nell'EEG non sono abbastanza tipici per essere utili per distinguere l'encefalopatia epatica da altre condizioni simili.\nUna volta che \u00e8 stata formulata la diagnosi di encefalopatia, gli sforzi vengono indirizzati ad escludere le cause sottostanti. Ci\u00f2 richiede l'esecuzione di esami del sangue (urea ed elettroliti, emocromo completo, test di funzionalit\u00e0 epatica), una radiografia del torace e le analisi delle urine.\nSe vi \u00e8 ascite, pu\u00f2 rendersi necessaria un'eventuale paracentesi diagnostica (prelievo di un campione di fluido tramite un ago) per identificare un'eventuale peritonite batterica spontanea.\nLa diagnosi di encefalopatia epatica minima richiede invece l'esecuzione di test neuropsicologici. I test pi\u00f9 datati vi sono la \"prova di collegamento dei numeri\" (che misura la velocit\u00e0 con cui si riesce a collegare dei numeri sparsi casualmente da 1-20), il \"test di disegno a blocchi\" e il \"test cifra-simbolo\". Nel 2009, un gruppo di esperti ha concluso che il ricorso ad una serie di test neuropsicologici, volti a misurare pi\u00f9 domini della funzione cognitiva, sia generalmente pi\u00f9 affidabile rispetto all'esecuzione di test singoli, tendendo, i primi, ad essere maggiormente correlati con lo stato funzionale. Sia le serie ripetibili per la valutazione neuropsicologica di stato (RBANS), che il test PSE possono essere utilizzati per questo scopo. Il test PSE, sviluppato in Germania e accettato in diversi altri paesi europei, comprende strumenti di valutazione pi\u00f9 antiquati, come il \"test di collegamento dei numeri\".\nDiagnosi differenziale.\nVi sono alcune patologie che possono essere considerate nella diagnosi differenziale dell'encefalopatia epatica.\nPatologie che mimano l'encefalopatia possono essere la meningite, l'encefalite, l'encefalopatia di Wernicke e la malattia di Wilson. Queste possono essere sospettate sulla base clinica e confermate con gli esami strumentali.\nI sintomi di encefalopatia epatica possono derivare anche da altre condizioni, come l'emorragia cerebrale e le convulsioni. Un'indagine effettuata tramite tomografia computerizzata (TAC) del cervello pu\u00f2 rendersi necessaria al fine di escludere sanguinamenti e se si sospetta un'epilessia pu\u00f2 essere indicato un elettroencefalogramma (EEG).\nTrattamento.\nI pazienti con encefalopatia severa (stadio 3 e 4) presentano un concreto rischio di incorrere in un'ostruzione delle vie aeree a causa della diminuzione dei riflessi protettivi, come quello relativo al vomito. Questo pu\u00f2 portare fino ad un arresto respiratorio. Il ricovero del paziente in un reparto ospedaliero che possa garantire un elevato livello di assistenza, come ad esempio un reparto di terapia intensiva, \u00e8 pertanto consigliabile e l'intubazione endotracheale risulta spesso necessaria per evitare complicanze potenzialmente letali (come ad esempio la polmonite ab ingestis o l'insufficienza respiratoria). Il posizionamento di un sondino nasogastrico permette una somministrazione sicura di nutrienti e farmaci.\nIl trattamento dell'encefalopatia epatica dipende dalla sottostante causa sospettata (tipo A, B o C) o l'assenza di essa.\nDieta.\nTradizionalmente, si \u00e8 ipotizzato che un eccessivo apporto proteico potesse comportare l'aumento della produzione dello ione ammonio (proveniente dal catabolismo degli aminoacidi) che, se concomitante ad un deficit severo della funzionalit\u00e0 epatica, pu\u00f2 accumularsi peggiorando l'encefalopatia. Questo si \u00e8 poi dimostrato incorretto e, anzi, si \u00e8 notato che molte persone con malattie epatiche croniche risultano malnutrite e che quindi necessitano di una quantit\u00e0 adeguata di proteine per mantenere un peso corporeo stabile. Si raccomanda quindi un'alimentazione corretta, per quanto riguarda l'apporto sia di proteine sia di calorie.\nUna supplementazione dietetica con amminoacidi ramificati ha mostrato di portare ad un miglioramento nei casi di encefalopatia e in altre complicanze della cirrosi. Alcuni studi hanno dimostrato un certo beneficio dalla somministrazione di probiotici.\nTrattamenti farmacologici.\nLattulosio e lattitolo.\nIl lattulosio e il lattitolo sono disaccaridi non assorbiti dal tubo digerente. Grazie ad essi si pensa di poter migliorare la produzione di ammoniaca, rendendola inassorbibile tramite la conversione in ammonio (NH4) e aumentando il transito del contenuto intestinale. Dosi di 15-30 ml vengono somministrati tre volte al giorno. Il risultato \u00e8 finalizzato a provocare dalle 3 alle 5 defecazioni molli al giorno o (in alcune cure) al raggiungimento di un pH inferiore a 6,0.\nIl lattulosio pu\u00f2 anche essere somministrato tramite clistere, specialmente se l'encefalopatia \u00e8 grave. Pi\u00f9 comunemente, vengono usati clisteri di fosfato. Ci\u00f2 pu\u00f2 alleviare la costipazione, una delle conseguenze dell'encefalopatia, ed aumentare il transito intestinale.\nUna revisione effettuata nel 2004 dalla \"Cochrane Collaboration\" ha concluso che non vi erano prove sufficienti per stabilire se il lattulosio e il lattitolo siano di un qualche beneficio per alleviare l'encefalopatia epatica, ma rimangono il trattamento di prima linea per la condizione di tipo C. In caso di insufficienza epatica acuta non \u00e8 chiaro se l'assunzione di lattulosio comporti un vantaggio. Inoltre, questo pu\u00f2 portare al verificarsi di un edema e quindi interferire con un'eventuale procedura di trapianto di fegato.\nAntibiotici.\nIn passato, gli antibiotici neomicina e metronidazolo sono stati utilizzati come trattamento nei casi di encefalopatia epatica. Il razionale del loro utilizzo era dato dal fatto che l'ammoniaca e gli altri prodotti di scarto venivano generati e convertiti dai batteri intestinali e, quindi, l'uccisione di questi batteri avrebbe ridotto la produzione. La neomicina \u00e8 stata scelta per via del suo basso assorbimento intestinale. Tuttavia questa, come gli antibiotici aminoglicosidi-simili, pu\u00f2 causare perdita dell'udito e insufficienza renale se viene utilizzata troppo frequentemente. Studi successivi hanno dimostrato che la neomicina veniva assorbita per via enterale, con le complicazioni che ne derivano. Il metronidazolo, allo stesso modo, \u00e8 stato abbandonato perch\u00e9 il suo uso prolungato poteva causare neuropatia periferica (danni ai nervi) e molti effetti collaterali gastrointestinali.\nUn farmaco pi\u00f9 sicuro e probabilmente pi\u00f9 efficace \u00e8 la rifaximina, un antibiotico non assorbibile dalla classe delle rifampicine. Questo \u00e8 pensato per funzionare in modo simile, ma senza le complicazioni correlate alla neomicina e al metronidazolo. L'uso della rifaximina \u00e8 supportato da migliori prove rispetto a quelle effettuate per il lattulosio. Per via della maggior esperienza con quest'ultimo, la rifaximina viene utilizzata come trattamento di seconda linea, ovvero se il lattulosio non risulta efficace o \u00e8 scarsamente tollerato, ed \u00e8 inoltre pi\u00f9 costosa del lattulosio, ma ci\u00f2 pu\u00f2 essere compensato dalla riduzione dei ricoveri ospedalieri dovuti all'encefalopatia. Quando aggiunta al lattulosio, la combinazione dei due pu\u00f2 essere pi\u00f9 efficace dei componenti presi separatamente.\nLOLA.\nUna preparazione di L-ornitina e L-aspartato (LOLA) viene utilizzata per aumentare la produzione di urea attraverso il ciclo dell'urea, una via metabolica che rimuove l'ammoniaca trasformandola in urea neutra. Essa pu\u00f2 essere combinata con lattulosio e/o con la rifaximina se questi da soli sono inefficaci nel controllare i sintomi.\nPrognosi.\nUna volta che l'encefalopatia epatica si \u00e8 manifestata, la prognosi \u00e8 determinata in gran parte da alcuni marcatori, come ad esempio i livelli di albumina (una proteina prodotta dal fegato), il tempo di protrombina (un test di coagulazione del sangue, che dipende dai fattori della coagulazione prodotti nel fegato), dalla presenza di ascite e dal livello di bilirubina (un prodotto di degradazione dell'emoglobina, che viene coniugato ed escreto dal fegato).\nInsieme alla gravit\u00e0 della encefalopatia, questi marcatori sono stati incorporati nella classificazione di Child-Pugh. Questa punteggio determina la probabilit\u00e0 di sopravvivenza a due anni e pu\u00f2 aiutare a prendere una decisione circa la possibilit\u00e0 di proporre un trapianto di fegato.\nIn caso di insufficienza epatica acuta, lo sviluppo di una grave encefalopatia predice seriamente la mortalit\u00e0 a breve termine, ed \u00e8 un fattore importante quasi quanto la natura della causa di fondo dell'insufficienza epatica nel determinare la prognosi. Storicamente, i criteri utilizzati per decidere se proporre un trapianto di fegato, come i \"criteri di King College\", sono di uso limitato e le linee guida recenti scoraggiano un eccessivo affidamento su tali criteri. L'insorgenza di encefalopatia epatica nei pazienti affetti da malattia di Wilson (una patologia ereditaria che comporta l'accumulo di rame) o da avvelenamento da funghi indica un urgente bisogno di un trapianto di fegato. L'instaurarsi di edema cerebrale porta generalmente alla morte."}
{"id": "129616", "revid": "125758672", "url": "https://it.wikipedia.org/wiki?curid=129616", "title": "Giuliana De Sio", "text": "Biografia.\nCresce e studia a Cava de' Tirreni e arriva a Roma a 18 anni ospite di un amico. L\u00ec conosce il capo carismatico di una famosa comune hippy di Terrasini di cui si innamora e con cui si trasferisce per alcuni mesi, dopo i quali torna a Roma ospite di Teresa Ann Savoy, una sua amica attrice. Nel frattempo incontra Alessandro Haber, che la spinge a diventare attrice portando delle foto che le aveva fatto un agente: nel giro di tre giorni le fanno fare tre provini\u00a0\u2013 due per il teatro e uno per la televisione\u00a0\u2013 e ottiene la parte in ciascuno di essi. Sceglie la televisione e viene scritturata per lo sceneggiato Rai \"Una donna\" (1977), tratto dal romanzo di Sibilla Aleramo, mentre l'anno successivo le viene affidata una parte nello sceneggiato tv \"Le mani sporche\", insieme a Marcello Mastroianni.\nAl cinema ha raggiunto il successo con tre film del 1983: \"Sciop\u00e8n\" di Luciano Odorisio, \"Scusate il ritardo\" di Massimo Troisi e \"Io, Chiara e lo Scuro\" di Maurizio Ponzi, che le vale il David di Donatello e il Nastro d'argento e del quale interpreta anche il seguito, \"Casablanca, Casablanca\" (1985), di Francesco Nuti, anche protagonista di questi ultimi due titoli. Nel 1987 era stata scelta come protagonista del film \"Opera\" di Dario Argento, ma all'ultimo fu sostituita da Cristina Marsillach. Successivamente ha interpretato sia film drammatici, come \"Cento giorni a Palermo\" (1984) di Giuseppe Ferrara (nel ruolo di Emanuela Setti Carraro, seconda pi\u00f9 giovane moglie di Carlo Alberto Dalla Chiesa); \"Uno scandalo perbene\" (1984) di Pasquale Festa Campanile (trasposizione del caso dello Smemorato di Collegno, dove interpreta Giulia Canella); \"Cattiva\" (1991) di Carlo Lizzani (con cui vince il suo secondo David di Donatello); \"Con rabbia e con amore\" (1997) di Alfredo Angeli, che pellicole divertenti tra cui \"I picari\" (1987) di Mario Monicelli; \"La vera vita di Antonio H.\" (1994) di Enzo Monteleone; \"W la scimmia\" (2002) di Marco Colli. Con Ponzi torna a lavorare in \"Italiani\" (1996), \"Besame Mucho\" (1999) e \"A luci spente\" (2004). Inoltre compare in due importanti miniserie televisive: \"Cuore\" (1984) di Luigi Comencini dal romanzo di Edmondo De Amicis (in cui interpreta la Maestrina dalla penna rossa) e \"La Piovra 3\" (1987) dove interpreta Giulia Antinari, figlia e nipote di banchieri coinvolti in un traffico internazionale d'armi dove entra immancabilmente la mafia, e ha una relazione col commissario protagonista Corrado Cattani, interpretato da Michele Placido.\nNegli anni 2000 \u00e8 poi tornata a recitare con successo in tv: \"Gli amici di Ges\u00f9 - Maria Maddalena\" (2000), \"Il bello delle donne\" dove \u00e8 stata protagonista per tutte le tre serie (2001-2002-2003), \"Caterina e le sue figlie 2\" (2007), \"Mogli a pezzi\" (2008). Interprete di successo anche sul palcoscenico, nelle ultime stagioni teatrali \u00e8 stata protagonista di \"Notturno di donna con ospiti\", un testo di Annibale Ruccello per la regia di Enrico Maria Lamanna, dove l'attrice veste i panni di una donna in preda alla pazzia; mentre dal 2007 \u00e8 l'indiscussa protagonista de \"Il laureato\", testo teatrale tratto dal famoso film di Mike Nichols, nel ruolo della Signora Robinson, reso celebre sul grande schermo da Anne Bancroft.\nIl 15 dicembre 2011 \u00e8 ricoverata d'urgenza a Lamezia Terme (durante la tourn\u00e9e dello spettacolo \"La Lampadina Galleggiante\") in seguito a dolori al torace, e le viene diagnosticata erroneamente una pleurite con doppia polmonite. Dimessa alcuni giorni dopo e ritornata a Roma, la sera del 31 dicembre le sue condizioni peggiorano: viene colpita da un'embolia polmonare e una trombosi venosa profonda alla gamba sinistra. Il 6 gennaio 2012 tramite un post da Facebook annuncia di essere fuori pericolo. Dopo un periodo di riabilitazione l'attrice torna in salute. Dall'11 settembre 2012, torna nella fiction \"L'onore e il rispetto - Parte Terza\", con Gabriel Garko, nel ruolo della mafiosa siciliana Tripolina. Il ritorno sulle scene \u00e8 segnato da \"Rodolfo Valentino - La leggenda\", in cui interpreta il ruolo dell'attrice hollywoodiana Alla Nazimova. Successivamente gira un'altra fiction per Mediaset dal titolo \"Furore\", dove interpreta una sindacalista siciliana negli anni sessanta.\nDopo il successo della sua opera teatrale \"Notturno di donna con ospiti\", lavora sul set della fiction \"Il bello delle donne... alcuni anni dopo\", sequel de \"Il bello delle donne\", dove interpreta nuovamente Annalisa Bottelli. Sempre nel 2016 Giuliana De Sio far\u00e0 parte del cast della nuova fiction per Mediaset dal titolo \"Amore pensaci tu\", diretta dai registi Francesco Pavolini e Vincenzo Terracciano. Nel 2017 partecipa al talent show \"Ballando con le stelle\" in coppia con Maykel Fonts. Nello stesso anno ritorna al cinema dopo ben cinque anni di assenza nel film \"La verit\u00e0, vi spiego, sull'amore\" al fianco di Ambra Angiolini e Massimo Poggio, interpretando una nonna alle prese con la crisi di mezza et\u00e0. Nel 2018 \u00e8 protagonista del successo teatrale \"Le Signorine\" per la regia di Pierpaolo Sepe: la commedia tragicomica la vede interprete unitamente all'attrice Isa Danieli.\nVita privata.\nSorella minore della cantante Teresa De Sio, Giuliana De Sio \u00e8 atea, ma prova ammirazione per Papa Francesco e San Gennaro."}
{"id": "129623", "revid": "1149807", "url": "https://it.wikipedia.org/wiki?curid=129623", "title": "The Order of the Stick", "text": "The Order of the Stick (abbreviato in OOTS) \u00e8 un fumetto umoristico centrato sul gioco di ruolo fantasy \"Dungeons &amp; Dragons\" e altri giochi simili, creato dal designer, grafico e designer di giochi Rich Burlew; \u00e8 disegnato in un deliberato stile \"a bastoncino\". Pubblicato sul web, \u00e8 ancora in corso, e le nuove strisce appaiono ad intervalli irregolari.\nIl fumetto segue le vicende di un gruppo di avventurieri, l'\"Order of the Stick\", che tentano di salvare il mondo da un lich malvagio, ed \u00e8 ambientato in un mondo che segue (almeno in parte) le regole dell'edizione 3.5 di \"Dungeons &amp; Dragons\"; parte dello \"humour\" \u00e8 basata sul fatto che i personaggi sono consapevoli delle regole che governano le loro vite: discutono dei loro punti ferita, dei loro livelli di classe, delle probabilit\u00e0 di fare incontri casuali, e si fermano nel mezzo di un combattimento per controllare i loro modificatori al tiro per colpire.\nDopo essere stato pubblicato su Internet, sono state prodotte anche dieci raccolte in formato cartaceo, alcune delle quali raccolgono strisce gi\u00e0 pubblicate, mentre altre propongono contenuti inediti.\nStoria editoriale.\nLa prima striscia di \"The Order of the Stick\" fu pubblicata il 29 settembre 2003 su quello che era (al tempo) il sito personale di Rich Burlew, che presentava suoi articoli sul gioco di ruolo; inizialmente l'autore l'aveva concepita come una serie di gag legate alle regole di \"Dungeons &amp; Dragons\", senza una trama che le legasse, ma presto cambi\u00f2 idea, ed inizi\u00f2 ad inserire un contesto gi\u00e0 nella striscia 13. Il successo del fumetto, che divenne il soggetto pi\u00f9 seguito del sito, spinse Burlew ad abbandonare quasi completamente la scrittura di articoli.\nInizialmente le nuove strisce del fumetto erano pubblicate due volte a settimana, il luned\u00ec e il gioved\u00ec; quando le prevendite del primo libro consentirono a Burlew di dedicarsi completamente alla scrittura, la frequenza sal\u00ec a tre strisce per settimana.&lt;ref name=\"GITPNews2/17/05\"&gt;&lt;/ref&gt; Dal 2007, il fumetto \u00e8 stato pubblicato ad intervalli irregolari, a causa di problemi di salute dell'autore.\nIl 30 settembre 2005, Burlew annunci\u00f2 che il fumetto sarebbe apparso anche su \"Dragon\", una delle due riviste ufficiali di \"Dungeons &amp; Dragons\". \"The Order of the Stick\" debutt\u00f2 nel dicembre 2005 nell'ultima pagina della rivista, continuando ad essere pubblicato fino al settembre 2007, quando la rivista cess\u00f2 le pubblicazioni in formato cartaceo.&lt;ref name=\"GITPNews4/19/07\"&gt;&lt;/ref&gt;\nLa versione di \"Dragon\" del fumetto, pur conservando gli stessi sei personaggi principali, li presentava avventurarsi in un dungeon non specificato; nessuno degli antagonisti o dei comprimari apparsi nelle strisce online apparve, ad eccezione dei due avvocati Jones e Rodriguez. Burlew ha affermato che gli eventi di queste strisce avvengono in un universo alternativo rispetto alla pubblicazione principale, e che gli eventi dell'una non hanno effetto su quelle dell'altra.&lt;ref name=\"GITPNews10/10/05\"&gt;&lt;/ref&gt; La differenza di \"continuity\" tra queste due versioni di OOTS \u00e8 stata sottolineata umoristicamente nella striscia 475.\nAll'inizio del 2012, Burlew ha iniziato un progetto Kickstarter per ristampare il terzo libro, \"War and XPs\"; il progetto ha raccolto oltre un milione di dollari, la somma pi\u00f9 alta raccolta da un'opera creativa, permettendo la ristampa di tutti i libri.\nTrama.\nLe strisce di \"The Order of the Stick\", ad eccezione di quelle pi\u00f9 recenti, sono state in seguito raccolte in quattro libri: \"Dungeon Crawlin' Fools\", \"No Cure for the Paladin Blues\", \"War and XPs\" e \"Don't Split the Party\", mentre un quinto (\"Blood Runs in the Family\") \u00e8 stato annunciato. Due ulteriori libri, \"On the Origin of PCs\" e \"Start of Darkness\", contengono materiale inedito, prequel delle altre avventure; l'ultimo, \"Snips, Snails and Dragon Tales\", contiene le strisce pubblicate su \"Dragon\" e altro materiale inedito.\nLa trama segue la suddivisione in libri.\n\"Dungeon Crawlin' Fools\" (strisce 1-121).\nSei avventurieri (Roy Greenhilt, guerriero umano; Belkar Bitterleaf, halfling ranger; Durkon Thundershield, nano chierico; Elan, bardo umano; Haley Starshine, ladra umana; Vaarsuvius, elfo mago), che compongono l'\"Order of the Stick\" (OOTS), stanno avanzando attraverso un dungeon per sconfiggere un malvagio lich di nome Xykon. Durante l'esplorazione incontrano un altro gruppo di avventurieri, la \"Linear Guild\", guidato da Nale, fratello gemello di Elan, alla ricerca di un talismano; l'OOTS accetta di aiutarli in questa ricerca in cambio del loro aiuto contro Xykon. Una volta in possesso del talismano, tuttavia, Nale tradisce i suoi alleati, e viene fermato solo grazie ad un tiro fortunato. L'OOTS continua cos\u00ec alla volta del lich, il quale ha il suo quartier generale vicino ad un misterioso Portale, che vuole venga attivato da qualcuno \"puro di cuore\". Nella battaglia, Xykon distrugge la spada di Roy, che riesce per\u00f2 a lanciare il corpo del lich contro un simbolo del portale, distruggendolo; mentre Redcloak, un chierico goblin alleato di Xykon, porta al sicuro il suo filatterio (che contiene la sua \"anima\") e il gruppo festeggia, Elan attiva un congegno di autodistruzione del dungeon: l'OOTS riesce a scappare, ma il Portale viene distrutto.\n\"No Cure for the Paladin Blues\" (strisce 122-301).\nPer ricostruire la sua spada, Roy inizia una missione verso una foresta per recuperare un raro metallo caduto da un meteorite. Dopo aver sconfitto un gruppo di banditi, che inizialmente avevano preso prigioniero Elan, il gruppo entra nella tana di un drago nero (che viene ucciso da Vaarsuvius) e recupera il metallo, ma viene arrestato da una paladina, Miko Miyazaki, giunta dalla citt\u00e0 di Azure City, con l'accusa di \"aver indebolito il tessuto dell'universo\". Il gruppo si ferma ad una taverna, dove Roy viene scambiato per un re e diventa il bersaglio di due assassini; nella lotta, il palazzo esplode, e lo shock per la perdita del bottino rende Haley incapace di parlare in modo intelligibile.\nAd Azure City, l'\"Order of the Stick\" viene processato con l'accusa di aver distrutto il Portale di Dorukan; per spiegare le conseguenze di questo gesto, Lord Shojo, governante della citt\u00e0, racconta che, prima della creazione, gli d\u00e8i erano stati minacciati da un'entit\u00e0 (lo \"Snarl\") capace di ucciderli e che, per imprigionarla, avevano deciso di confinarla all'interno del mondo. In alcuni punti, tuttavia, la trama del mondo si stava sfaldando; sessant'anni prima, un gruppo di avventurieri era riuscito a chiudere questi buchi costruendo cinque portali, e che la loro distruzione avrebbe comportato l'annullamento del mondo. Giudicati innocenti dal padre di Roy (in forma di fantasma), spacciatosi per un'entit\u00e0 celestiale, Lord Shojo spiega che quel processo era stato organizzato per chiedere l'aiuto dell'OOTS per difendere i rimanenti portali, uno dei quali \u00e8 situato proprio ad Azure City, da Xykon, che vuole tentare di controllare lo Snarl per conquistare il mondo.\nNel frattempo, Xykon (rigeneratosi in forma di scheletro) e Redcloak sono riusciti ad ottenere il controllo di una grande armata di hobgoblin, con la quale intendono invadere Azure City.\n\"War and XPs\" (strisce 302-484).\nL'OOTS si dirige da un Oracolo per sapere verso quale Portale si diriger\u00e0 Xykon; di ritorno verso Azure City, vengono contattati da Nale, che dopo aver riformato la Linear Guild ha preso in ostaggio la sorella sedicenne di Roy, Julia. Il gruppo riesce apparentemente a sconfiggere la Linear Guild ancora una volta, ma Nale riesce a farsi passare per Elan, facendolo imprigionare al posto suo. Elan riesce ad evadere e a ritornare ad Azure City nel momento in cui Nale ed Haley stanno tornando da una cena insieme; Haley, confessando il suo amore per Elan, ritrova la parola, mentre Nale, Sabine e Thog (altri membri della Linear Guild) vengono arrestati. Il giorno dopo, mentre lord Shojo e l'OOTS discutono di strategia, Miko Miyazaki ritorna in citt\u00e0 riferendo di aver visto l'armata di Xykon ma, entrando nella sala del trono, travisa la discussione ed uccide lord Shojo, perdendo istantaneamente i suoi poteri da paladino.\nIl giorno dopo, Xykon e l'armata di hobgoblin attaccano la citt\u00e0: mentre gli attaccanti riescono ad aprire delle brecce nelle mura ed attaccano con la fanteria, Xykon tenta di arrivare alla sala del trono su un drago-zombi volante; dopo averlo scoperto, Roy salta sul drago per sconfiggerlo, ma il lich riesce a farlo precipitare a terra, uccidendolo. Xykon si dirige nella sala del torno, dove viene affrontato dai fantasmi dei paladini morti della \"Sapphire Guard\"; poco dopo, gli hobgoblin riescono a travolgere la resistenza dei soldati e ad occupare la citt\u00e0. Xykon, raggiunto da Redcloack, viene quasi sconfitto dal fantasma di Soon, fondatore della \"Sapphire Guard\", quando il Portale viene distrutto da Miko, evasa di prigione durante l'attacco e convinta di salvare il mondo; con la distruzione del Portale, Soon non pu\u00f2 pi\u00f9 agire nel mondo reale, e Xykon si salva.\nPer recuperare il corpo di Roy, in modo da poterlo risuscitare, Haley e Belkar si avventurano fuori dalla mura, mentre il resto dell'OOTS va verso il porto, dove \u00e8 ancorata l'ultima nave della flotta di Azure City; sotto attacco, la nave \u00e8 per\u00f2 costretta a salpare, lasciando Haley e Belkar indietro.\n\"Don't Split the Party\" (strisce 485-672).\nNell'aldil\u00e0, Roy viene giudicato degno di accedere al paradiso, provocando la rabbia di suo padre, che invece non pu\u00f2 entrarvi per non aver compiuto la sua vedetta contro Xykon; una volta l\u00ec, incontra sua madre e suo fratello (morto in tenera et\u00e0), ma, pur essendovi felice, ritorna indietro da suo padre quando si accorge che sono gi\u00e0 passati pi\u00f9 di tre mesi senza che sia stato risuscitato, iniziando a scrutare, con l'aiuto del padre, i suoi compagni.\nNel frattempo, ad Azure City Haley e Belkar hanno formato un movimento di resistenza contro l'occupazione goblin; di ritorno da una missione, Haley spezza involontariamente un talismano dato a Roy da Celia, evocandola. Celia convince Haley a lasciare Azure City per cercare un chierico che possa risuscitare Roy, senza aspettare il resto del gruppo; il viaggio li conduce a Greysky City, dove Haley aveva fatto parte di una gilda di ladri. A causa di un equivoco, Roy viene trasformato in un golem; i tre vengono contemporaneamente attaccati dai ladri della gilda, che non perdonano ad Haley il tradimento di avere lasciato la stessa. Dopo che il gruppo li ha quasi sconfitti, Celia negozia un accordo perch\u00e9 la gilda li aiuti a recuperare il corpo di Roy.\nAd Azure City, Redcloak tortura O-Chul, un paladino catturato durante la battaglia, per ottenere informazioni sugli altri Portali, ma senza successo; O-Chul diventa inoltre amico del Mostro nell'Oscurit\u00e0.\nElan, Durkon e Vaarsuvius hanno intanto viaggiato con la flotta dei profughi di Azure City, che non hanno ancora trovato un luogo dove stabilirsi; vengono inoltre costantemente attaccati da mostri acquatici controllati da un diavolo imp alleato di lord Kubota, un nobile che aspira a governare sul popolo di Azure City. Lord Kubota viene sconfitto grazie anche al tradimento di una sua assassina, infatuatasi di Elan; al termine della battaglia, Vaarsuvius decide tuttavia di lasciare la flotta per concentrarsi meglio e creare una magia per rintracciare Haley e Belkar. Una volta lontano, viene attaccato da un drago nero, padre del drago ucciso da Vaarsuvius, che minaccia di uccidere i suoi figli; per evitarlo, Vaarsuvius sigla un patto con tre potenze infernali (che si fanno chiamare \"IFCC\") per legare a s\u00e9 le anime di tre potenti incantatori, in cambio dell'uso della sua anima in futuro. Grazie al patto, Vaarsuvius sconfigge il drago, e, spinto dalla vendetta, usa un potente incantesimo (\"Familicide\", letteralmente \"familicidio\") per uccidere chiunque avesse sangue in comune con il drago; tornato alla flotta, la teletrasporta in un luogo adatto alla colonizzazione e poi si trasporta ad Azure City per sconfiggere Xykon. Durante la battaglia, O-Chul riesce a fuggire di prigione e ad impossessarsi del filatterio del lich; lo affida poi al famiglio di Vaarsuvius (un corvo) che lo getta nelle fogne della citt\u00e0. Vaarsuvius e O-Chul, sul punto di essere uccisi da Xykon, vengono teletrasportati indietro dal Mostro dell'Oscurit\u00e0, dove Roy \u00e8 stato appena risuscitato.\n\"Blood Runs in the Family\" (strisce 673-946).\nL'OOTS si dirige verso il Portale di Girard, situato nel deserto. Giunti alle coordinate, per\u00f2, un messaggio li informa che Girard aveva mentito sulla posizione del portale, non fidandosi di Soon; il gruppo inizia quindi a cercare informazioni nelle citt\u00e0 vicine. In una di esse Elan, Haley e Vaarsuvius sono catturati da due cacciatori di taglie, che scambiano Elan per Nale; giunti a palazzo, scoprono che il vero padrone della citt\u00e0 \u00e8 Tarquin, il padre di Elan, che organizza una festa e dei giochi in suo onore; Roy e Belkar, intanto, vengono arrestati per mancanza di documenti, e costretti a combattere come gladiatori. Durante la festa, mentre Roy combatte contro Thog, gli altri membri del gruppo vengono attaccati dalla Linear Guild, riuscendo a sconfiggerla grazie all'aiuto di Malack, alto sacerdote della citt\u00e0 e da lungo tempo alleato di Tarquin. Per la vittoria di Roy contro Thog, lui e Belkar vengono rilasciati insieme al padre di Haley (che era prigioniero di Tarquin), e l'OOTS procede verso un canyon dove dovrebbe, secondo informazioni raccolte da Tarquin, il Portale di Girard. Una volta partiti, Tarquin cattura Nale, il quale gli rivela la storia dei portali; Tarquin e Malack decidono quindi di unirsi alla Linear Guild per sottrarre il controllo del Portale all'OOTS.\nNel frattempo, ad Azure City, Redcloak (grazie ad un infiltrato) riesce a recuperare il filatterio di Xykon e, contemporaneamente, a distruggere la resistenza; tornato nel suo studio, viene affrontato da Tsukiko (una teurga mistica reclutata da Xykon), che lo accusa (giustamente) di star complottando contro Xykon; Redcloak allora la uccide, e poi consegna a Xykon un falso filatterio, tenendo quello vero per s\u00e9.\nNel canyon dove sono stati indirizzati da Tarquin, l'OOTS riesce a localizzare la base di Girard, una ziggurat, ma scopre che tutti i membri della sua famiglia sono morti. Vaarsuvius, trovato un albero genealogico inciso su un muro, comprende che sono stati uccisi dal suo Familicidio, in quanto Girard discendeva da un drago nero; allontanatosi dal gruppo in preda alla disperazione, cade in una trappola. Poco dopo, l'OOTS viene attaccato dalla Linear Guild, che li costringe a rifugiarsi all'interno della ziggurat; qui Roy organizza un'imboscata, riuscendo a costringere gli avversari (con l'eccezione di Malack, che era rimasto separato dagli altri) a teletrasportarsi via. Continuando ad inoltrarsi nella ziggurat, l'Ordine si trova davanti ad una porta piena di trappole magiche; mentre Haley tenda di disinnescarle, una di queste si attiva, evocando un cane demoniaco. Nell'affrontarlo, Belkar si ritrova separato dal gruppo e si imbatte in Malack; questi, dopo averlo facilmente paralizzato, si rivela come vampiro e inizia a succhiargli il sangue. Durkon arriva a salvarlo, ma nel seguente duello Malack lo uccide e lo trasforma in vampiro, risparmiando l'halfling.\nBelkar, sebbene debilitato, riesce a riunirsi al resto dell'Ordine; dopo un momento di scoramento, Roy decide di continuare verso il Portale. Dopo aver superato una complessa illusione, l'OOTS arriva nella stanza del Portale e decide di distruggerlo; nel frattempo Vaarsuvius, navigando attraverso dei cunicoli, tenta di impedirglielo, ma l'IFCC, sfruttando la sua parte del patto, separa la sua coscienza dal corpo, trasferendola temporaneamente all'inferno. La distruzione del Portale causa un'esplosione che distrugge la ziggurat nel momento in cui Xykon e Redcloak vi si teletrasportano; i due decidono quindi di dirigersi subito verso il Portale di Kraagor, lasciando ad un elementale il compito di uccidere l'Ordine, che viene attaccato anche da due demoni evocati da Durkon (che \u00e8 sotto il controllo di Malack) e da Zz'dtri. Nale sfrutta la distrazione per attaccare e uccidere Malack mentre suo padre \u00e8 lontano, offrendo poi a Durkon di unirsi a loro; il nano rifiuta, uccidendo Zz'dtri, costringendo Nale a fuggire e ricongiungendosi all'Ordine.\nNel frattempo, Tarquin ha convocato altri due membri del suo gruppo e un esercito per prendere il controllo della zona. Tarquin offre il suo aiuto ad Elan, che lo rifiuta; durante la conversazione, Nale rivela al padre che ha ucciso Malack, rifiutando qualsiasi legame con lui. Tarquin allora uccide Nale ed ordina alle sue truppe di attaccare Roy; l'Ordine riesce a resistere abbastanza per dare il tempo a Vaarsuvius di tornare dall'inferno, e riesce poi a sfuggire grazie ad un allosauro influenzato da Belkar. Tarquin, con i suoi due alleati, insegue l'Ordine fino a sconfiggerlo ma, prima che Tarquin uccida Roy, l'OOTS viene salvato da Julio Scoundrel, giunto sulla sua nave volante dopo una richiesta di Elan (all'inizio della giornata). Saliti sulla nave, l'Ordine viene attaccato di nuovo da Tarquin, che per\u00f2 viene sconfitto; l'OOTS inizia quindi a dirigersi verso il Portale di Kraagor. Sulla nave, Durkon riafferma la sua lealt\u00e0, e - nonostante le proteste di Belkar - Roy decide di riaccoglierlo nel gruppo, fornendo il suo sangue per tenerlo in vita. Nel punto dov'era la piramide, lo Snarl - in assenza del Portale di Girard - riesce ad attaccare i soldati di Tarquin rimasti sul luogo; contemporaneamente, Vaarsuvius riferisce a Roy del suo patto con l'IFCC. Nel frattempo, sottocoperta, il vampiro contatta Hel, divinit\u00e0 dei nani morti in modo disonorevole, riferendo di essere riuscito a infiltrarsi nell'Ordine e che l'anima del vero Durkon \u00e8 prigioniera dentro di lui.\n\"Utterly Dwarfed\" (strisce 947-1189).\nIl \"Mechane\", la nave di Julio Scoundrel su cui l'OOTS sta viaggiando verso l'ultimo Portale, viene colpito da una tempesta. L'Alto sacerdote di Hel, possessore del corpo di Durkon, riesce a calmarla con la sua magia, ma la nave \u00e8 costretta a fermarsi a Tinkertown, una citt\u00e0 abitata da gnomi, per effettuare delle riparazioni.\nLibri esterni alla trama principale.\n\"On the Origin of PCs\" (libro 0).\nOtto mesi prima dell'inizio della storia, Haley Starshine, dopo aver rubato un diamante per la gilda dei ladri di Greysky City, riceve una lettera di riscatto per suo padre; per raccogliere il denaro necessario, decide quindi di abbandonare la gilda per diventare un'avventuriera.\nDiciassette anni prima dell'inizio della storia, Durkon Thundershield, chierico di Thor, riceve dal suo alto sacerdote il compito di viaggiare nelle terre umane per aiutare la comprensione tra questi e i nani, senza tornare prima che gli sia ordinato; in realt\u00e0, l'alto sacerdote lo vuole allontanare perch\u00e9 ha ricevuto una profezia secondo la quale Durkon porter\u00e0 morte e distruzione nelle terre dei nani quando vi torner\u00e0.\nTre settimane prima dell'inizio della storia, Elan perde il suo impiego come araldo di un paladino dopo aver rovinato la sua ennesima missione.\nTre anni prima dell'inizio della storia, Roy Greenhilt, dopo aver completato il \"Fighter College\", si unisce ad un gruppo di avventurieri per fare esperienza prima di cercare Xykon per poterlo distruggere. Dopo aver risolto senza spargimento di sangue un problema con un gruppo di orchi, Roy lascia il gruppo, disgustato dai loro modi spietati, ma guadagna l'amicizia di Durkon, che faceva parte del gruppo ma ne era disprezzato.\nQuattro giorni prima dell'inizio della storia, Vaarsuvius partecipa ad una competizione per maghi, ma un suo incantesimo provoca una grande esplosione, che distrugge oltre al loro edificio parte della prigione; Belkar, un halfling che vi era detenuto per diversi omicidi, riesce cos\u00ec a scappare.\nDue giorni prima dell'inizio della storia, dopo essere riusciti a sapere dove si trova Xykon, Roy e Durkon ingaggiano Haley, Elan, Vaarsuvius e Belkar per distruggere il lich, incamminandosi il giorno dopo verso il castello di Dorukan.\n\"Start of Darkness\" (libro -1).\nTrentaquattro anni prima dell'inizio della storia, un gruppo di paladini della \"Sapphire Guard\" attacca un insediamento di goblin uccidendo il loro alto sacerdote. Un giovane goblin, appena entrato nel clero del dio dei goblin, indossa il suo mantello, e viene immediatamente a conoscenza dei piani del suo dio, riuscendo poi a sfuggire al massacro insieme al fratello minore, che perde l'occhio sinistro nel combattimento.\nSette anni prima dell'inizio della storia, Eugene Greenhilt racconta al figlio Roy di un segreto che custodiva: molti anni prima, aveva assistito all'assassinio del suo maestro da uno stregone, Xykon. Dopo aver giurato di vendicarsi, lo cerc\u00f2 per diversi anni; un giorno, ubriaco, si fece fare un tatuaggio magico che avrebbe impedito alla sua anima di accedere all'aldil\u00e0, finch\u00e9 Xykon non fosse stato distrutto. Dopo avere abbandonato l'avventura per essersi sposato ed avere avuto dei figli, ormai prossimo alla morte per vecchiaia, chiede al figlio di proseguire la sua vendetta poich\u00e9 lui possa avere pace.\nTrent'anni prima dell'inizio della storia, i due fratelli goblin incontrano un potente stregone umano di nome Xykon e, per non urtare il suo irascibile temperamento, decidono di presentarsi con due facili nomi: Redcloak (letteralmente, \"mantello rosso\") e Right-Eye (letteralmente \"occhio-destro\") il goblin con solo l'occhio destro. I due raccontano a Xykon come i goblin siano stati creati dagli d\u00e8i per fornire punti esperienza ai membri delle razze \"principali\", e che il dio dei goblin - un tempo mortale - aveva scoperto un modo per minacciare gli altri d\u00e8i affinch\u00e9 garantissero un trattamento paritario ai goblin attraverso un essere (lo \"Snarl\") contenuto in una faglia della realt\u00e0, chiusa da un portale, che pu\u00f2 essere controllato attraverso un potente rituale che necessita di un incantatore divino (come Redcloak) e uno arcano (come Xykon). In realt\u00e0, il rituale non serve a questo.\nTre anni pi\u00f9 tardi, Xykon e i goblin attaccano il portale custodito dalla druida Liran, ma vengono sconfitti da un virus presente dalla foresta che priva tutti gli incantatori dei loro poteri. Catturati e rinchiusi sottoterra, Redcloak, che conserva i suoi poteri grazie al suo mantello (un artefatto creato dal suo dio), propone a Xykon di sottoporsi al procedimento per trasformarsi in lich: in questo modo, non essendo pi\u00f9 vivo, sar\u00e0 immune al virus. Trasformatosi in lich e riacquisiti i suoi poteri, Xykon evade e affronta Liran, uccidendola e rinchiudendo la sua anima in una gemma; poco prima di essere uccisa, Lirian si lascia sfuggire che esistono altri portali. Nel frattempo, Redcloak affronta gli altri protettori della foresta, ma scatena inavvertitamente una vasto incendio che distrugge il portale. In seguito ad un'accesa discussione con Xykon, i due goblin capiscono di essersi resi servitori del lich, ormai troppo potente per essere da loro contrastato.\nSei anni dopo, Right-Eye contatta Eugene Greenhilt chiedendogli di affrontare Xykon, ma il mago rifiuta perch\u00e9 ha abbandonato l'avventura per dedicarsi alla famiglia. Right-Eye decide quindi di abbandonare Xykon e chiede al fratello di unirsi a lui, ma Redcloak rifiuta di abbandonare il suo piano.\nMolti anni pi\u00f9 tardi, tre anni prima dell'inizio della storia, Right-Eye si \u00e8 costruito una famiglia e vive pacificamente portando i suoi figli al circo ad ammirare il misterioso Mostro dell'Oscurit\u00e0. Redcloak torna dal fratello, dicendogli che Xykon se n'\u00e8 andato tre anni prima senza pi\u00f9 tornare e che deciso ad abbandonare il suo piano per il controllo dello \"Snarl\", sostenendo di potere fare di pi\u00f9 per la sua gente vivendo pacificamente con il fratello. La quiete dura molto poco perch\u00e9, tornati a casa, Xykon riappare costringendo i due fratelli e tutto il villaggio a obbedirgli poich\u00e9 ha trovato un altro portale.\nSei mesi prima dell'inizio della storia, Xykon e i goblin stanno assediando il castello di Dorukan, amante di Liran, che custodisce un portale. Il lich riesce ad attirate il mago fuori dal castello, e i due cominciano a combattere. Right-Eye confida al fratello di volere approfittare dell'occasione per distruggere Xykon con un pugnale magico, per vendircarsi del fatto che sua moglie e i suoi figli siano morti per le brame dello stregone. Redcloak, non riuscendo a dissuaderlo, decide infine a malincuore di uccidere il fratello pur di non fargli eliminare Xykon. Il lich, che nel frattempo ha avuto la meglio su Dorukan e imprigionato anche la sua anima nella gemma, torna da Redcloak rivelandogli di essersi accorto delle intenzioni di Right-Eye e di aver messo alla prova la fedelt\u00e0 di Redcloak: dopo quello che ha fatto, \u00e8 sicuro che non lo tradir\u00e0 mai, perch\u00e9 vorrebbe dire avere sprecato la vita del fratello. I due, con il loro esercito, occupano quindi il castello di Dorukan.\nAmbientazione.\nIl mondo in cui \u00e8 ambientato \"The Order of the Stick\" \u00e8 simile a quello descritto nei manuali di \"Dungeons &amp; Dragon\": \u00e8 medievale, presenta gli stessi mostri e ulteriori piani di esistenza da cui provengono creature infernali o celestiali.\nGeograficamente, sono presenti almeno tre zone principali, le Terre settentrionali, le Terre meridionali e il Continente occidentale, ai quali corrispondono tre gruppi di d\u00e8i: rispettivamente uno ispirato agli d\u00e8i nordici, uno ai segni dello zodiaco cinese e uno alle divinit\u00e0 mesopotamiche. Le divinit\u00e0 di un quarto gruppo, corrispondente alle divinit\u00e0 greche, sono state uccise nel primo attacco dello \"Snarl\", mentre altre creature hanno guadagnato uno \"status\" divino dopo la creazione del mondo (ad esempio la divinit\u00e0 dei goblin). Azure City, situata nelle Terre meridionali, presenta i caratteri tipici del Giappone feudale; il Continente occidentale \u00e8 occupato da un grande deserto, una catena di montagne e le terre elfiche da cui proviene Vaarsuvius.\nEsiste un aldil\u00e0, che \u00e8 separato per persone di allineamenti diversi; quello legale buono \u00e8 basato su \"Monte Celestia\", uno dei piani della cosmologia di \"Dungeons &amp; Dragons\".\nTemi e caratteristiche.\nBuona parte dell'umorismo di \"The Order of the Stick\" \u00e8 basato sui giochi di ruolo, in particolare la terza edizione di \"Dungeons &amp; Dragons\": i personaggi discutono liberamente le meccaniche di gioco, ad esempio i punti esperienza, i punti abilit\u00e0 o gli incontri casuali, e sanno di vivere in un mondo controllato da queste regole, ma tentano di conviverci, spesso cadendo nel nonsenso; a volte inoltre si riferiscono a s\u00e9 stessi come \"PC\", ovvero \"playing character\" (personaggio giocante) in opposizione agli altri, \"NPC\" (\"non-playing characters\", personaggi non giocanti). Alcuni personaggi hanno perfino consultato alcuni manuali di gioco, per trovare mostri o le caratteristiche di una classe di prestigio. A volte sono parodiati anche degli espedienti comuni tra i giocatori o i dungeon master, come il cambiamento di tempo atmosferico prima di un incontro drammatico, o un giocatore che non completa i dettagli del \"background\" del suo personaggio.\nA volte Burlew crea personaggi e situazioni specificatamente per sottolineare quelli che considera problemi comuni tra i giocatori: ad esempio ha definito la paladina Miko Miyazaki \"uno dei modi peggiori per interpretare un paladino\". Un altro esempio \u00e8 la storia della creazione dell'universo, in cui un gruppo di d\u00e8i, litigando sul modo di creare il mondo, generano accidentalmente lo \"Snarl\" per il rifiuto di scendere a compromessi: Burlew stesso ha paragonati la storia ai contrasti che possono sorgere in un gruppo di giocatori, che possono distruggere il divertimento che hanno creato insieme.\nOccasionalmente, il fumetto commenta direttamente eventi di attualit\u00e0 nel mondo dei giochi di ruolo: nelle ultime tre strisce apparse in \"Dragon\", i membri dell'\"Order of the Stick\" incontrano un drago verde, figura allegorica della stessa rivista, che racconta la sua lunga storia. Due strisce hanno inoltre commemorato due dei creatori di \"Dungeons &amp; Dragons\", Gary Gygax e Dave Arneson, dopo la loro morte.\nStile.\nIl fumetto \u00e8 creato direttamente al computer attraverso il software Adobe Illustrator. Dopo essersi slogato il polso nel 2005, Burlew ha migliorato il \"design\" del cast principale, aggiungendo alcuni dettagli; gli stessi personaggi, umoristicamente, lo fanno notare in una striscia. Due varianti allo stile principale sono state usate: eventi storici, come la creazione del mondo, sono disegnati a pastello, mentre le strisce presenti nei prequel, apparse solo in stampa, sono in bianco e nero.\nSebbene generalmente le strisce siano lunghe una pagina, a volte si estendono su due o tre; inizialmente questo era riservato ad occasioni speciali (come il raggiungimento del numero 50 o del numero 200), ma in seguito \u00e8 diventato pi\u00f9 frequente.\nLo stile del fumetto \u00e8 stato variamente commentato: mentre alcuni critici l'hanno elogiato, definendolo \"sorprendentemente espressivo\" e affermando che il fumetto non sarebbe cos\u00ec divertente se disegnato in un altro modo, altri l'hanno accusato di essere \"meramente funzionale\" o di essere \"buono per qualcuno che non \u00e8 realmente un artista\". Burlew ha difeso il suo stile, affermando che la sua semplicit\u00e0 \u00e8 voluta per aiutare il lettore a concentrarsi sull'umorismo.\nCritica.\n\"The Order of the Stick\" \u00e8 stato giudicato una \"lettura dovuta\" per chi partecipa a giochi di ruolo, arrivando ad essere chiamato \"the roleplaying comic to beat\" (\"il fumetto sul gioco di ruolo da battere\"), I critici a volte citano il fatto che, senza la conoscenza delle regole dei giochi di ruolo fantasy, buona parte dell'umorismo pu\u00f2 non essere capita, sebbene altri hanno notato che il fumetto \u00e8 accessibile anche a lettori casuali grazie ai suoi personaggi e all'abbondanza dello \"humour\" basato su di essi; il fumetto \u00e8 stato inoltre elogiato per la sua scrittura. In particolare sono state apprezzate le scene dell'attacco ad Azure City, che \u00e8 stata definita \"una guerra degna di Peter Jackson.\"\n\"The Order of the Stick\" ha ricevuto due \"nomination\" agli Eagle Award del 2008, come \"Favourite Web-Based Comic\" e \"Favourite Original Graphic Novel\" (quest'ultimo per \"Star of Darkness\"), vincendo la prima. \u00c8 inoltre stato candidato a dieci Web Cartoonists' Choice Awards, vincendone cinque: \" Best Long Form Comic\" nel 2008 e nel 2007, \"Best Gaming Comic\" nel 2007 e \"Best Fantasy Comic\" nel 2005 (a pari merito) e nel 2006. Il Museum of Comic and Cartoon Art ha incluso la striscia numero 443 nella sua prima mostra dedicata esclusivamente ai \"webcomic\".\nStudi sul traffico verso i siti di fumetti online, condotti sin dal maggio 2007, hanno visto \"The Order of the Stick\" costantemente tra i 10 fumetti in corso pi\u00f9 letti."}
{"id": "129624", "revid": "838137", "url": "https://it.wikipedia.org/wiki?curid=129624", "title": "Encapsulating security payload", "text": ""}
{"id": "129636", "revid": "1534511", "url": "https://it.wikipedia.org/wiki?curid=129636", "title": "Piano fondamentale delle galassie ellittiche", "text": "Il piano fondamentale delle galassie ellittiche \u00e8 una relazione empirica fra tre quantit\u00e0 osservabili che caratterizzano la struttura di suddette galassie: la dispersione di velocit\u00e0, il raggio efficace e la brillanza di superficie entro tale raggio.\nLe osservazioni di Djorgovski e Davis (1987) di galassie ellittiche evidenziarono la presenza di una distribuzione speciale all'interno di uno spazio tridimensionale i cui assi sono quelli sopracitati. La presenza di questo piano, chiamato Piano Fondamentale (PF), \u00e8 di grande importanza per lo studio delle propriet\u00e0 cinematiche e dinamiche delle ellittiche e pu\u00f2 essere paragonato in un qualche modo al diagramma HR per le stelle. Si tratta infatti di una variet\u00e0 bidimensionale in uno spazio tridimensionale, mentre il diagramma HR \u00e8 una variet\u00e0 unidimensionale in uno spazio bidimensionale. \u00c8 importante sottolineare il fatto che il PF, inizialmente adottato per le ellittiche, vale anche per le galassie a spirale, anche se queste popolano il proprio PF leggermente spostate rispetto alle ellittiche, ma in generale per qualunque sistema autogravitante virializzato, in accordo con quanto trovato da Burstein et al. (metapiano cosmico).\nDefinizione delle grandezze osservabili rilevanti.\nSulla base dell'allargamento Doppler delle righe spettrali che si riscontra nell'osservazione della regione centrale delle galassie ellittiche \u00e8 possibile ricostruire la dispersione di velocit\u00e0 della componente stellare.\nTale dispersione di velocit\u00e0 viene indicata in genere con formula_1.\nQuesto osservabile formula_2 \u00e8 invece definito per via fotometrica.\nEsso \u00e8 definito in modo tale che una circonferenza di raggio formula_2 racchiuda una zona che emette una potenza luminosa pari a met\u00e0 di quella emessa dall'intera galassia.\nEssa \u00e8 semplicemente, la potenza emessa dalla galassia entro un raggio dato, ad esempio entro il raggio efficace.\nPiccole variazioni delle definizioni di queste grandezze, cos\u00ec come le differenze tra gli apparati osservativi, non incrinano la validit\u00e0 del piano efficace, che si mantiene estremamente robusto contro tali perturbazioni.\nEspressione matematica.\nLe quantit\u00e0 definite in precedenza sono collegate dalla relazione, che appunto prende il nome di piano fondamentale:\nPrendendo il logaritmo della relazione precedente si ottiene una relazione lineare tra i logaritmi di formula_2, formula_1, formula_7, che geometricamente si rappresenta come un piano.\nCaratteristiche del PF.\nAndando ad analizzare il PF (ad esempio in banda B), si possono notare diverse caratteristiche. Innanzitutto \u00e8 importante sottolineare il fatto che nei piani coniugati, si possono ritrovare le relazioni di scala per le ellittiche: sul piano brillanza superficiale contro dispersione di velocit\u00e0 c'\u00e8 la relazione di Faber-Jackson; sul piano raggio efficace contro brillanza superficiale c'\u00e8 la relazione di Kormendy. Le altre caratteristiche evidenti del piano sono:\nSe si osserva il PF di taglio, ovvero sugli assi formula_8 contro formula_9, si nota come il piano sia inclinato e non perfettamente orizzontale. Questo \u00e8 dovuto al fatto che il rapporto formula_9 non \u00e8 costante con la massa, ma aumenta in proporzione ad essa. \u00c8 una conseguenza della presenza della materia oscura che influisce gravitazionalmente sulla componente luminosa (ovvero stelle e gas interstellare osservati).\nOvvero la \"strettezza\" del piano; si ha in particolare sull'asse che misura il rapporto formula_9 e si osserva una bassissima dispersione dei dati, pari a circa lo 0.05%.\nLa ZOE, dall'inglese \"Zone Of Exclusion\", \u00e8 dovuta al fatto che una porzione del piano non viene popolata dalle ellittiche. Questo \u00e8 indice del fatto che la massima densit\u00e0 di luminosit\u00e0 per i sistemi stellari \u00e8 proporzionale a formula_12.\nSpiegazione del PF.\nViste le caratteristiche del PF, la domanda che naturalmente ci si pone \u00e8: come rendere conto con la teoria del PF osservato? Bisogna trovare una teoria che sia in grado di descrivere correttamente le propriet\u00e0 del PF e che debba rendere conto delle osservazioni. Viene naturale pensare di poter applicare il teorema del viriale il quale asserisce che, detta formula_13 l'energia cinetica e formula_14 l'energia potenziale (in questo caso gravitazionale), si ha formula_15. Applicando dunque questo teorema si perviene ad un'equazione come quella indicata nella sezione precedente. Tuttavia la teoria fornisce dei valori degli esponenti per la formula_1 e per la formula_7 che non concordano con quelli che si trovano per via osservativa. Inoltre questo metodo non spiega la caratteristica fondamentale del PF, ovvero il tilt. Infatti, nella trattazione del viriale, si suppone implicitamente che tutta la massa luminosa sia anche quella che interviene nel potenziale gravitazionale. Questo conduce all'assunzione errata che il rapporto formula_9 resti costante da galassia in galassia. \nLe osservazioni delle curve di rotazione della galassie spirali hanno dimostrato l'esistenza della materia oscura (DM), la quale agisce gravitazionalmente sulla componente luminosa (B). Anche nel caso delle ellittiche \u00e8 presente questa DM, e lo si vede, ad esempio, dal tilt del PF. Bisogna dunque modificare la teoria in modo da includere entrambe le componenti, quella oscura e quella luminosa. Per farlo ci si serve di un teorema del Viriale in qualche modo generalizzato: esso prende il nome di teorema del Viriale in forma tensoriale e si basa sulla trattazione di un fluido non collisionale, come d'altra parte \u00e8 la DM. Partendo dall'equazione di Boltzmann si arriva ad un'espressione del Viriale che \u00e8 in grado di tenere conto delle componenti DM e B e della loro mutua interazione gravitazionale. In questo modo \u00e8 possibile modellare queste due componenti e si pu\u00f2 dimostrare che esiste una configurazione speciale per la distribuzione della B all'interno del potenziale formato dalla DM. Questa configurazione speciale si trova imponendo l'equipartizione dell'energia tra il potenziale della B, dovuto alla sua autogravit\u00e0, e al potenziale della forza mareale risentita da B esercitata dalla componente oscura DM. \nL'equazione del PF che si ottiene dipende solamente dalla distribuzione della componente DM. Detto formula_19 il parametro che esprime questa distribuzione, se formula_20, allora gli esponenti discussi in precedenza concordano pienamente con i risultati osservativi e cos\u00ec avviene anche per il tilt. \nNonostante questi apparenti successi, rimangono ancora da spiegare varie cose, una su tutte il \"perch\u00e9\" le galassie si distribuiscono sul PF in quel modo e a questa \u00e8 connessa anche la loro formazione."}
{"id": "129639", "revid": "96758", "url": "https://it.wikipedia.org/wiki?curid=129639", "title": "Ma Weihua", "text": "A favore di Ma Weihua si sono mobilitati Amnesty International e diverse altre ONG.\nL'episodio.\nNel gennaio 2004 Ma Weihua, incinta, fu arrestata dalla polizia di Lanzhou, in Cina, per essere stata trovata con oltre un chilo di eroina. In Cina, l'uso di droga \u00e8 uno dei 69 reati per cui \u00e8 prevista la pena capitale; tuttavia, la legge cinese vieta altres\u00ec che vengano giustiziate donne in stato interessante. Nel febbraio del 2004, mentre si trovava sotto la custodia della polizia, Ma Weihua ebbe un aborto; secondo Amnesty e altre ONG, l'aborto sarebbe stato provocato chirurgicamente in ospedale, tra l'altro sotto anestesia (perch\u00e9, secondo la testimonianza di un medico, \"la paziente si rifiutava di cooperare\"). Un dirigente della Pubblica sicurezza di Lanzhou avrebbe commentato presso la stampa locale che \"il codice non deve diventare un'arma in mano agli spacciatori per sottrarsi alla punizione\".\nAmnesty International ha denunciato gli eventi anche mettendoli in relazione con altri casi di aborto e sterilizzazione forzati che le autorit\u00e0 cinesi avrebbero messo in atto in varie occasioni per garantire l'applicazione della politica che prevede un unico figlio per coppia.\nDurante il processo, iniziato ad agosto, le responsabilit\u00e0 della polizia nell'aborto sono state uno dei temi principali del dibattito. Weihua \u00e8 stata infine condannata all'ergastolo.\nIl suo caso \u00e8 importante perch\u00e9 ha riaperto il dibattito sulla pena di morte in Cina."}
{"id": "129641", "revid": "92689", "url": "https://it.wikipedia.org/wiki?curid=129641", "title": "Film di arti marziali", "text": "Film di arti marziali \u00e8 un genere cinematografico in cui gli scontri fra il protagonista ed i suoi nemici si svolgono a distanza ravvicinata e con l'uso di tecniche ispirate da arti marziali reali. L'uso di armi o di un'eccessiva violenza non sono fattori determinanti, e variano a seconda della nazionalit\u00e0 del film e dell'anno di lavorazione.\nIl genere nasce nella Cina continentale con la serie in costume Huo Shao Honglian Si (trad. L'incendio del monastero del loto rosso, 1928-1931), considerabile la progenitrice del film di spadaccini cinesi, ma il combattimento a mani nude ha il suo battesimo nel 1943 con Sanshiro Sugata (\u59ff\u4e09\u56db\u90ce Sugata Sanshir\u014d) primo lavoro come regista di Akira Kurosawa e da l\u00ec verr\u00e0 girato il seguito nel 1945 con (Sanshiro Sugata 2). Il genere per\u00f2 esplode mondialmente nel 1973 con Bruce Lee e si esaurisce quasi completamente nella seconda met\u00e0 degli anni novanta. Dopo questa data, infatti, i film di arti marziali propriamente detti subiscono una drastica diminuzione, e tutti i professionisti del settore ripiegano su altri generi. Si hanno cos\u00ec film d'azione, drammatici, thriller ed anche fantascientifici, che vantano al proprio interno alcuni combattimenti a mani nude, in molti casi coreografati da grandi nomi del genere marziale.\nI film marziali sono stati prodotti principalmente ad Hong Kong, Taiwan, in Giappone e negli USA e, in numero decisamente minore, dalla Corea del Sud. Non mancano comunque eccezioni, come titoli provenienti dalla Francia, dalla Cina (il cui mercato \u00e8 completamente diverso da Hong Kong e si \u00e8 aperto al genere solo negli Anni Ottanta, dopo la caduta del regime maoista e con l'ammorbidirsi della censura comunista), dal Sudafrica ed anche dall'Italia. Dai primi anni del 2000, la Thailandia si \u00e8 imposta pesantemente sul mercato mondiale con alcuni titoli che riportano in auge il genere.\n\u00c8 d'obbligo operare un'importante distinzione. La definizione \"film di arti marziali\" raggruppa in realt\u00e0 due generi diversi:\nSi rimanda alle rispettive voci per un approfondimento.\nBibliografia.\nnome=Lorenzo | cognome=De Luca | titolo= Bruce Lee il Piccolo Drago | anno=1990 | editore=Mediterranee |"}
{"id": "129644", "revid": "729019", "url": "https://it.wikipedia.org/wiki?curid=129644", "title": "Herbert Lange", "text": "La carriera militare.\nNacque nella regione nord orientale della Germania, la Pomerania. Dopo aver frequentato la Facolt\u00e0 di giurisprudenza, tent\u00f2 di ottenere l'abilitazione ad avvocato, non superando tuttavia l'esame. Come molti giovani disillusi della repubblica di Weimar, si iscrisse al Partito nazista il 1\u00ba maggio 1932, tre mesi dopo entr\u00f2 nelle SA (le camicie brune di Ernst R\u00f6hm) e l'anno successivo nelle SS. Il 9 novembre 1939 fu promosso al rango di \"SS-Untersturmf\u00fchrer\" e si iscrisse al Einsatzgruppe VI che consisteva in circa 150 uomini che, a seguito dell'invasione della Polonia, si unirono all'esercito, divenendone un'unit\u00e0 mobile micidiale.\nIl campo di Poznan.\nCome parte dei suoi compiti, gli fu ordinato di costituire un campo di concentramento a Pozna\u0144. Inizialmente conosciuto come KZ Fort VII, un vero e proprio forte risalente agli anni 1880-1890 utilizzato per lo pi\u00f9 come deposito, fu scelto dal Reich per la sua collocazione lontano da centri abitati e camuffato dalla vegetazione; ufficialmente campo di prigionia, non si sa con precisione quando divenne operativo, ma Lange vi rimase come comandante dal 10 al 16 ottobre 1939. Gli fu ordinato, probabilmente da Heinrich Himmler, di visitare manicomi in Polonia e di uccidere gli internati come parte del Programma Eutanasia introdotto dai nazisti. L'intera operazione ebbe il nome di \"Aktion 14F13\" dalla sigla del formulario utilizzato nei campi per registrare i decessi: i selezionati dovevano essere inviati nelle cliniche di eliminazione e gasati. Per compiere queste atrocit\u00e0, Lange usava delle camere mobili a gas. In un centro di igiene mentale a Owinska, da settembre a dicembre 1939, 1100 persone furono uccise dal gruppo di Lange. Nel centro mentale di Ko\u015bcian, 3334 persone furono uccise tra gennaio e febbraio 1940. Altre 1100 persone furono uccise in altri tre centri polacchi.\nIl campo di Che\u0142mno.\nL'efficacia di Lange nell'organizzare queste uccisioni era stimata dalla gerarchia SS. Il 20 aprile 1940, fu promosso \"SS-Obersturmf\u0171hrer\" e nel mese di dicembre del 1941 divenne il primo comandante del campo di sterminio di Che\u0142mno, a 60\u00a0km da \u0141\u00f3d\u017a: seconda citt\u00e0 in ordine di grandezza della Polonia, con una popolazione ebrea nel 1939 intorno alle 200\u00a0000 persone. Il campo fu costruito per lo sterminio di massa degli ebrei per la province della Polonia occidentale annesse al Terzo Reich. Nel campo, costituito da una sezione amministrativa ed una adibita alla cremazione e sepoltura, fu stimata la morte di 150-300.000 ebrei tramite monossido di carbonio. Il reparto operativo, costituito da una ventina di uomini, fu detto \"Sonderkommando Lange\".\nIn Germania.\nLange mantenne il ruolo di comandante fino al febbraio 1942 quando fu richiamato a Berlino per lavorare presso gli uffici di sicurezza del Reich, il RSHA.Nel 1942 venne trasferito in qualit\u00e0 di \"Kriminalrat\" (investigatore criminale) sotto Arthur Nebe. Nel 1944 fu coinvolto nelle investigazioni del fallito Complotto del 20 luglio ai danni di Adolf Hitler. Per l'ottimo lavoro svolto nelle indagini, venne promosso \"SS-Sturmbannf\u00fchrer\". Le circostanze della sua morte non sono chiare, si dice sia rimasto ucciso nelle ultime fasi della Battaglia di Berlino, il 20 aprile 1945."}
{"id": "129646", "revid": "123734837", "url": "https://it.wikipedia.org/wiki?curid=129646", "title": "Pediatric Glasgow Coma Scale", "text": "La Pediatric Glasgow Coma Scale \u00e8 l'equivalente per bambini di et\u00e0 inferiore ai 36 mesi della Glasgow Coma Scale.\nA ogni tipo di stimolo viene assegnato un punteggio, e la somma dei tre punteggi costituisce l'indice GCS; in alternativa, tale indice pu\u00f2 venire espresso in forma analitica (EVM) con i tre punteggi separati. L'indice pu\u00f2 andare da 3 oppure E1V1M1 (coma profondo) a 15 oppure E4V5M6 (paziente sveglio e cosciente).\nOsservazioni.\nNei primi 6 mesi.\nLa risposta verbale usuale \u00e8 urlare, alcuni bambini danno risposte verbali in questo periodo. Lo score verbale normale atteso \u00e8 2.\nLa miglior risposta motoria \u00e8 la flessione. Lo score motorio normale atteso \u00e8 3.\nDa 6 a 12 mesi.\nIl bambino normale fa rumori: lo score verbale normale atteso \u00e8 3.\nIl bambino di solito localizza il dolore ma non obbedisce ai comandi: score motorio normale atteso 4.\nDa 12 mesi a 2 anni.\nParole riconoscibili sono attese: lo score verbale normale atteso \u00e8 4.\nIl bambino di solito localizza il dolore ma non obbedisce ai comandi: lo score motorio normale atteso \u00e8 4.\nDa 2 anni a 5 anni.\nParole riconoscibili sono attese: lo score verbale normale atteso \u00e8 4.\nIl bambino di solito obbedisce ai comandi: lo score motorio normale atteso \u00e8 5.\nDopo 5 anni.\nL'orientamento \u00e8 definito come consapevolezza di essere in ospedale: lo score verbale normale atteso \u00e8 5.\nParagone: GCS per adulti e per bambini.\nLe differenze ricadono solo nelle risposte verbali che nel bambino non possono essere valutate come nell'adulto."}
{"id": "129649", "revid": "123297728", "url": "https://it.wikipedia.org/wiki?curid=129649", "title": "Scientific American", "text": "Scientific American \u00e8 una delle pi\u00f9 antiche e prestigiose riviste di divulgazione scientifica pubblicata dal \"Nature Publishing Group\".\nFu fondata da Rufus Porter il 28 agosto 1845 durante la presidenza di James Knox Polk ed \u00e8 pubblicata con cadenza mensile. Il nome \u00e8 colloquialmente abbreviato in SciAm.\nLa rivista, di ampia diffusione, propone articoli autorevoli su discipline scientifiche attuali ed innovative.\nNon \u00e8 soggetta a revisione paritaria come le riviste di comunicazione scientifica quali \"Nature\", ma \u00e8 comunque rispettata per l'esposizione chiara degli articoli indirizzata ad un pubblico di appassionati o di scienziati operanti in campi diversi da quelli trattati.\n\"Scientific American\" \u00e8 la pi\u00f9 antica rivista scientifica degli Stati Uniti ad essere stata pubblicata senza interruzioni nella sua storia editoriale. Pi\u00f9 di 50 differenti Premi Nobel sono stati collaboratori della rivista, e circa 140 hanno pubblicato un loro articolo in questa sede, spesso anticipando le intuizioni e le scoperte che li avrebbero poi resi famosi in tutto il mondo.\nEsistono varie edizioni internazionali della rivista, tra cui una versione in lingua italiana chiamata \"Le Scienze\"."}
{"id": "129650", "revid": "217591", "url": "https://it.wikipedia.org/wiki?curid=129650", "title": "Pier Giorgio Frassati", "text": "\u00c8 considerato, ancorch\u00e9 non canonizzato, uno dei santi sociali torinesi.\nBiografia.\nLa famiglia.\nPier Giorgio Frassati nacque il 6 aprile 1901 da una delle famiglie pi\u00f9 in vista dell'alta borghesia di Torino. Il padre, Alfredo Frassati, si laure\u00f2 in legge e vinse il concorso statale per la libera docenza in diritto penale presso l'Universit\u00e0 di Sassari. Tuttavia prefer\u00ec dedicarsi alla carriera giornalistica, che rappresent\u00f2 poi la sua fortuna; nel 1895 rilev\u00f2 la redazione del quotidiano \"Gazzetta Piemontese\". Il 1\u00ba gennaio dell'anno successivo, la \"Gazzetta Piemontese\" apparve con una nuova testata: \"La Stampa\". Alfredo Frassati, assumendo la piena propriet\u00e0 nel 1902, ne fu subito vicedirettore e poi, dal 1910 al 1920, direttore. Oltre ad essere fondatore e direttore di uno dei quotidiani pi\u00f9 importanti della penisola, fu anche un insigne uomo politico al fianco del liberale Giovanni Giolitti, che lo nomin\u00f2 prima Senatore del Regno e poi, nel 1913, Ambasciatore in Germania. Il 5 settembre 1898 prese in moglie la cugina Adelaide Ametis. Allieva del Delleani, fu una pittrice apprezzata: espose alla Biennale di Venezia e una delle sue opere venne acquistata dal Re Vittorio Emanuele III.\nLuciana Frassati, sorella di Pier Giorgio, pi\u00f9 giovane di lui di un anno, nacque il 18 agosto 1902 e mor\u00ec nell'ottobre del 2007, a 105 anni. Pi\u00f9 complicati furono per\u00f2 i rapporti interni: infatti i coniugi Frassati spesso litigavano e andavano poco d'accordo; tuttavia non giunsero mai ad una separazione, anche se i rapporti in alcuni casi furono molto tesi. L'educazione che i due fratelli Frassati ricevettero in famiglia fu improntata su metodi e principi piuttosto rigidi, che Luciana ha definito addirittura \"spartani\"; ella ha raccontato: \"La casa signorile in cui vivevamo sembrava una caserma\". La famiglia quindi trasmise ai figli un duro sistema di regole e doveri, basato sul rispetto, l'ordine, la disciplina e l'onore. La fede fu impartita unicamente dalla madre.\nDavanti alla prima guerra mondiale.\nNel 1914 l'Europa fu insanguinata dalla Grande Guerra e l'anno seguente l'Italia entr\u00f2 nel conflitto muovendo guerra all'Austria-Ungheria. La famiglia Frassati, giolittiana e liberale, era neutralista. Allo scoppio della guerra, Pier Giorgio, anche se molto giovane, s'impegn\u00f2 alacremente per rendersi utile. Inoltre inviava regolarmente ai soldati e alle loro famiglie i suoi piccoli risparmi.\nGli studi.\nPier Giorgio e Luciana, nonostante la differenza di un anno d'et\u00e0, furono avviati insieme agli studi. Come era usanza nelle famiglie signorili di un tempo, la prima istruzione venne loro impartita privatamente, in casa. Poi frequentarono le scuole statali, ma Pier Giorgio non dimostrava molto entusiasmo per lo studio e sub\u00ec una bocciatura. Dopo aver conseguito la licenza elementare, entrambi vennero iscritti al Regio ginnasio-liceo \u201cMassimo d'Azeglio\u201d di Torino; tuttavia l'iter scolastico di Pier Giorgio fu rallentato dal fatto di essere per due volte rimandato in latino. Venne poi iscritto dai genitori all'Istituto Sociale di Torino, un ginnasio-liceo retto dai Padri della Compagnia di Ges\u00f9, dove si avvicin\u00f2 anche alla spiritualit\u00e0 cristiana. Pier Giorgio consegu\u00ec la maturit\u00e0 classica nell'ottobre del 1918.\nIl mese successivo si iscrisse alla facolt\u00e0 di Ingegneria meccanica (specializzazione in mineraria) presso il Regio Politecnico di Torino. Motiv\u00f2 questa scelta universitaria con l'intenzione di poter lavorare al fianco dei minatori (la classe operaia pi\u00f9 disagiata a quel tempo), per aiutarli a migliorare le loro condizioni di lavoro. Ormai al termine del suo percorso universitario, condotto con grande impegno, Pier Giorgio mor\u00ec improvvisamente a due soli esami dalla sospirata m\u00e8ta. Fu insignito della laurea \"ad honorem\" nel 2001.\nAll'Universit\u00e0 ebbe inizio un periodo di intensa attivit\u00e0 all'interno di numerose associazioni di stampo cattolico, in particolare la Giovent\u00f9 Italiana di Azione Cattolica, la Fuci e il Circolo \"Cesare Balbo\", affluente alla Fuci stessa, a cui si iscrisse nel 1919. Inoltre ader\u00ec anche alla Societ\u00e0 San Vincenzo De Paoli del \"Cesare Balbo\", profondendo un impareggiabile impegno in favore dei poveri e dei pi\u00f9 bisognosi. Nel 1920 si iscrisse al Partito Popolare Italiano di don Sturzo.\nLa montagna e l'amore.\nPier Giorgio era un ragazzo molto vivace, solare, sempre allegro e ricco di energie. Pratic\u00f2 numerosi sport, ma furono soprattutto le escursioni in montagna a costituire la sua pi\u00f9 grande passione, come documentato dalle numerose fotografie. S'iscrisse anche a varie associazioni alpinistiche, partecipando attivamente a circa una quarantina di gite ed escursioni. La sua pi\u00f9 notevole ascensione \u00e8 stata la difficile vetta della Grivola (tuttora riservata ad alpinisti esperti); tra le altre montagne scal\u00f2 anche l'Uia di Ciamarella il 20 luglio 1924 insieme agli amici dell'associazione di alpinisti cattolici \"Giovane Montagna\".\nFu poi proprio la sua passione per la montagna che gli fece conoscere Laura Hidalgo (1898-1976), una ragazza orfana e di modeste origini sociali: Pier Giorgio se ne innamor\u00f2, anche se non le confess\u00f2 mai il proprio sentimento, \"per non turbarla\", come scrisse ad un amico. La ragione per cui non le dichiar\u00f2 il suo amore fu la netta opposizione della famiglia di lui, che non avrebbe mai accettato per l'erede dei Frassati una consorte che non fosse stata d'altolocata e prestigiosa provenienza sociale. Rinunci\u00f2 quindi a questo amore per non suscitare pesanti discussioni in casa e non incrinare ulteriormente il rapporto tra padre e madre, che gi\u00e0 in quel momento versava in gravi difficolt\u00e0. Tuttavia questa scelta fu per Pier Giorgio causa di sofferenza, ma lui seppe trovare il modo di affrontarla, come scrisse all'amico Isidoro Bonini il 6 marzo 1925: \u00abNelle mie lotte interne mi sono spesse volte domandato perch\u00e9 dovrei io essere triste? Dovrei soffrire, sopportare a malincuore questo sacrificio? Ho forse io perso la Fede? No, grazie a Dio, la mia Fede \u00e8 ancora abbastanza salda ed allora rinforziamo, rinsaldiamo questa che \u00e8 l'unica Gioia, di cui uno possa essere pago in questo mondo. Ogni sacrificio vale solo per essa\u00bb.\nLa \"Compagnia o Societ\u00e0 dei Tipi Loschi\".\nNonostante la sua attivissima partecipazione a numerose associazioni di quell'epoca, il 18 maggio 1924, durante una gita al Pian della Mussa, insieme ai suoi pi\u00f9 cari amici fond\u00f2 la \"Compagnia o Societ\u00e0 dei Tipi Loschi\", un'associazione caratterizzata da un sano spirito d'amicizia e d'allegria. Ma dietro le apparenze scherzose e goliardiche, la Compagnia dei Tipi Loschi nascondeva l'aspirazione a un'amicizia profonda, fondata sul vincolo della preghiera e della fede. \u00abIo vorrei che noi giurassimo un patto che non conosce confini terreni n\u00e9 limiti temporali: l'unione nella preghiera\u00bb, scrisse Pier Giorgio ad uno dei suoi amici il 15 gennaio 1925. Ed era proprio il vincolo della preghiera a legare i \"lestofanti\" e le \"lestofantesse\", come scherzosamente si denominavano tra di loro, di questa singolare Compagnia. Oltre a essere un'intuizione quasi profetica (il cattolicesimo vissuto nella sua interezza anche nelle circostanze ordinarie della vita, senza separazioni e divisioni, in uno spirito di cristiana gioia) fu l'occasione di indimenticabili gite in montagna, buffi proclami in stile rivoluzionario e fonte di simpatici soprannomi dei suoi membri. Dietro l'apparente facezia si celava per\u00f2 il progetto di un'amicizia cristiana a tutto tondo, capace di valere per tutti gli ambiti della vita.\nPier Giorgio e i poveri.\nPoich\u00e9 le ricchezze della famiglia venivano elargite ai figli con grande parsimonia, Pier Giorgio era spesso al verde perch\u00e9 il pi\u00f9 delle volte i pochi soldi di cui disponeva venivano da lui generosamente donati ai poveri e ai bisognosi che incontrava o a cui faceva visita. Non di rado gli amici lo vedevano tornare a casa a piedi perch\u00e9 aveva dato a qualche povero i soldi che avrebbe dovuto utilizzare per il tram. Come gi\u00e0 accennato, fece attivamente parte della Conferenza di San Vincenzo, aiutando tantissime persone che spesso non avevano di che vivere. \u00abAiutare i bisognosi\u00bb rispose un giorno alla sorella Luciana \u00ab\u00e8 aiutare Ges\u00f9\u00bb. In famiglia nessuno sapeva alcunch\u00e9 delle sue opere caritative; inoltre non compresero mai appieno chi fosse veramente Pier Giorgio, questo figlio cos\u00ec diverso dal clich\u00e9 alto-borghese di famiglia, sempre pronto ad andare in chiesa e mai a prendere parte alla vita mondana del suo stesso ceto.\nGli ultimi giorni di vita.\n\u00c8 probabilmente visitando i poveri nelle loro abitazioni che Pier Giorgio contrasse la poliomielite fulminante che lo port\u00f2 repentinamente alla morte in meno di una settimana, dal 29 giugno al 4 luglio, giorno in cui spir\u00f2.\nLa mattina del 30 giugno 1925, Pier Giorgio accus\u00f2 una strana emicrania e anche un'insolita inappetenza. Nessuno per\u00f2 diede molto peso al suo malessere, pensando a comuni sintomi influenzali. Inoltre, in quegli stessi giorni, tutta l'attenzione dei familiari era rivolta all'anziana nonna materna, Linda Ametis, che mor\u00ec il 1\u00ba luglio. La notte prima della morte della nonna, come racconta Luciana, non potendo prendere sonno per l'assillante dolore, Pier Giorgio tent\u00f2 di alzarsi per camminare un po', ma cadde pi\u00f9 volte in corridoio e si rialz\u00f2 sempre da solo e senza che nessuno, a parte i domestici, se ne accorgesse.\nI genitori compresero la gravit\u00e0 delle condizioni del figlio proprio il giorno della morte della nonna, quando egli non riusc\u00ec pi\u00f9 ad alzarsi dal letto per partecipare alla celebrazione delle esequie. Pier Giorgio stava quindi morendo senza che nessuno se ne rendesse conto e quando il medico accert\u00f2 le condizioni disperate in cui versava, era ormai troppo tardi per qualsiasi rimedio. Si tent\u00f2 tuttavia di fare il possibile; il padre fece arrivare direttamente da Parigi un siero sperimentale, ma fu tutto inutile.\nI funerali.\nAi suoi funerali presero parte molti amici, ragguardevoli personalit\u00e0, ma soprattutto tantissimi poveri che al tempo erano stati aiutati dal rimpianto estinto. Per la moltitudine dei partecipanti, qualcuno dei presenti paragon\u00f2 quei funerali a quelli di san Giovanni Bosco, altro Santo torinese popolarissimo. Davanti al popolo cos\u00ec numeroso, che accorse a dare l'ultimo saluto al figlio, per la prima volta i suoi familiari capirono, vedendolo tanto amato, dove e come aveva vissuto Pier Giorgio. Il padre, con amarezza, asser\u00ec: \u00abIo non conosco mio figlio!\u00bb.\nLa beatificazione.\nPapa Giovanni Paolo II lo proclam\u00f2 beato il 20 maggio 1990.\nIl Papa polacco lo aveva definito tra l'altro \"un alpinista... tremendo\" e \"il ragazzo delle otto Beatitudini\".\nIl miracolo, riconosciuto dalla Chiesa al fine della beatificazione, \u00e8 la guarigione di Domenico Sellan, un friulano che aveva contratto, verso la fine degli anni trenta, il morbo di Pott. Questi, quasi in fin di vita, guar\u00ec repentinamente e senza un'evidente spiegazione medica dopo che un suo amico sacerdote gli aveva donato un'immagine con una piccola reliquia di Pier Giorgio Frassati, al quale Sellan si rivolse con fiducia, supplicandolo d'intercedere per lui presso il Signore, secondo i principi della religione cattolica, per ottenere la guarigione.\nIl 3 marzo 2008 fu compiuta una ricognizione canonica del corpo del beato, che da allora riposa incorrotto in una cappella laterale della navata sinistra del Duomo di Torino (precedentemente era sepolto nella tomba di famiglia a Pollone, per essere poi traslato negli anni novanta). Tale ricognizione era finalizzata alla traslazione delle sue reliquie a Sydney, in occasione della Giornata Mondiale della Giovent\u00f9. Successivamente, le reliquie sarebbero state riportate al Duomo di Torino.\nPier Giorgio \u00e8 patrono delle confraternite, dei giovani di Azione Cattolica e, nello Stato della Citt\u00e0 del Vaticano, \u00e8 stato eretto patrono del Gruppo Allievi dell'Associazione Ss. Pietro e Paolo, gi\u00e0 Guardia Palatina d'Onore di Sua Santit\u00e0.\nIl Club Alpino Italiano ha dedicato a Pier Giorgio Frassati, dopo la sua beatificazione, una rete di sentieri, detti appunto Sentieri Frassati, estesa in quasi tutte le regioni italiane. Con le tre inaugurazioni previste nel 2011 vi sar\u00e0 almeno un sentiero in ogni regione, come previsto dal progetto originario. Alcuni sentieri hanno un percorso internazionale. Lungo questi percorsi il beato Pier Giorgio \u00e8 ricordato con targhe che ne ricordano alcune frasi.\nLa citt\u00e0 di Torino gli ha dedicato una via in Borgata Sassi.\nL'Operazione Mato Grosso ha dedicato a Pier Giorgio Frassati, un rifugio situato in Valle d'Aosta. Il rifugio, costruito e gestito dai ragazzi volontari dell'Operazione Mato Grosso, \u00e8 stato dedicato a lui proprio per il suo amore verso la montagna e verso i pi\u00f9 poveri.\nNel 2010, in occasione del ventennale della beatificazione, nasce a Salerno la Brigata Frassati, un'associazione senza scopo di lucro fondata sulla devozione verso il Beato Pier Giorgio con l'obiettivo \"di vivere giorno per giorno in una gioiosa amicizia nella speranza di condividere con lui l'essere cristiani decisi, sereni e sorridenti\".\nNel 2015, in occasione dei 25 anni dalla beatificazione, le arcidiocesi di Torino e Cracovia hanno deciso di spostare temporaneamente le spoglie del beato durante l'estate dell'anno successivo in concomitanza con la Giornata mondiale della giovent\u00f9 2016. Cos\u00ec nel mese di luglio del 2016 la salma di Pier Giorgio Frassati \u00e8 stata trasportata per 1500 \u00a0km da Torino alla basilica della Santa Trinit\u00e0, convento dei frati domenicani della citt\u00e0 polacca. Durante l'evento migliaia di giovani, provenienti da ogni parte del mondo, hanno cos\u00ec potuto conoscere la storia del beato tanto amato da Giovanni Paolo II.\nI \"briganti\" sono impegnati sia in eventi religiosi che in attivit\u00e0 ludiche che ripercorrono le opere e le passioni di Pier Giorgio Frassati in vita, come la pratica dell'adorazione eucaristica, le escursioni in montagna, riunioni formative, ecc.\nAlla Brigata Frassati pu\u00f2 aderire chiunque condivida gli ideali del Beato attraverso la compilazione del modulo di adesione presente sul sito web dell'associazione.\nFra i parenti di Pier Giorgio Frassati pu\u00f2 ricordarsi il giornalista e politico Jas Gawronski, figlio della sorella del Beato Luciana Frassati e del politico e diplomatico polacco Jan Gawronski."}
{"id": "129651", "revid": "1437331", "url": "https://it.wikipedia.org/wiki?curid=129651", "title": "Gianluca Genoni", "text": "Biografia.\nVive a Busto Arsizio (VA), ha praticato nuoto a livello agonistico fino all'et\u00e0 di 20 anni, quando ha deciso di dedicarsi esclusivamente all'immersione in apnea, disciplina alla quale le sue caratteristiche fisiche lo rendono adatto.\nIl 23 marzo 2002, a Breuil-Cervinia (AO), \u00e8 stato il primo uomo al mondo ad immergersi in apnea a 3000 m di altitudine sotto un metro di ghiaccio per oltre 60 m.\nNell'ottobre 2003, Nepal, nell'ambito di un esperimento medico scientifico, ha compiuto la prima immersione mondiale in apnea a oltre 5200 m di altitudine ai piedi dell'Everest.\nIl 26 novembre 2008 nel centro termale di Goito, Mantova, ha stabilito il nuovo record del mondo di apnea statica con 18'3\"69 (facendo uso di iperventilazione e ossigeno puro), superando di quasi un minuto il precedente primato dell'illusionista statunitense David Blaine.\nHa un record personale in assetto costante di -85 m.\nIl 2 ottobre 2010 al largo della citt\u00e0 ligure di Zoagli, ha stabilito il nuovo record mondiale di discesa con propulsore elettrico, questa nuova disciplina inaugurata da Genoni prevede l'utilizzo dello scooter elettrico in luogo della zavorra di discesa, rendendo pi\u00f9 tecnico cimentarsi nel record, ma permettendo di raggiungere una profondit\u00e0 maggiore. In 4'24\" ha toccato la profondit\u00e0 di -152 m ed \u00e8 risalito sempre trascinato dallo scooter Suex realizzato apposta per questa impresa.\nDal 1995 al 2013 \u00e8 responsabile della sezione apnea per la didattica subacquea Professional Scuba Schools(PSS), dal 2014 \u00e8 il responsabile per l'apnea della didatticca SSI, Scuba School International.\nIl 28 settembre del 2012 \u00e8 sceso in apnea fino a 160 metri di profondit\u00e0 nelle acque di Rapallo, in provincia di Genova migliorando il precedente primato stabilito nell'ottobre 2010 a Zoagli.\nPrimati.\nAssetto variabile regolamentato\nAssetto variabile assoluto\nApnea statica con ventilazione a ossigeno\nCompetizioni a squadre"}
{"id": "129655", "revid": "123344471", "url": "https://it.wikipedia.org/wiki?curid=129655", "title": "Esagono", "text": "Un esagono \u00e8 un poligono con sei lati e sei vertici, il suo simbolo di Schl\u00e4fli \u00e8 {6}. In esso si possono tracciare nove diagonali.\nLa parola esagono \u00e8 composta da \u1f15\u03be che significa sei e da \u03b3\u03c9\u03bd\u03af\u03b1 che significa angolo a ricordare il fatto che tale poligono contiene sei angoli interni.\nEsagono regolare.\nUn esagono regolare \u00e8 un esagono con i sei lati di uguale lunghezza e con i sei angoli congruenti (uguale ampiezza).\nAngoli.\nGli angoli interni di un esagono regolare misurano tutti 120\u00b0.\nPerimetro.\nIl perimetro formula_1 di un esagono regolare di lato formula_2 \u00e8 dato da\nformula_3\nApotema.\nL'apotema formula_4 dell'esagono regolare, dato dal raggio della circonferenza inscritta, \u00e8 pari a:\nIl diametro della circonferenza circoscritta \u00e8 pari a formula_6 mentre il diametro della circonferenza inscritta \u00e8 formula_7.\nArea.\nL'area dell'esagono regolare di lato formula_2, apotema formula_4 e perimetro formula_1 \u00e8 data da:\nL'area dell'esagono regolare, essendo formula_12, con raggio della circonferenza circoscritta formula_13 \u00e8 data da:\nTassellazioni.\nCome succede per i quadrati e i triangoli equilateri, gli esagoni regolari si possono unire per ricoprire porzioni di piano senza lasciare spazi vuoti (tre esagoni intorno a ogni vertice): per questo motivo sono molto utili per costruire tassellazioni. Non a caso, le cellette del favo di un alveare sono esagonali, stante l'uso efficiente di spazio e di materiali da costruzione che tale forma consente. Il diagramma di Voronoi di una rete di triangoli equilateri \u00e8 equivalente alla tassellazione di un favo con esagoni regolari.\nSolidi archimedei.\nNon esistono solidi platonici che hanno come facce esagoni regolari: I solidi archimedei con alcune facce esagonali sono il tetraedro troncato, l'ottaedro troncato, l'icosaedro troncato (che incontriamo nel classico pallone da calcio e nella molecola di fullerene), il cubottaedro troncato e l'icosidodecaedro troncato.\nCuriosit\u00e0.\nIn francese, il termine \"L'Hexagone\" (L'Esagono) \u00e8 spesso utilizzato come soprannome della Francia, a causa della forma esagonale del profilo dei suoi confini.\nCostruzione dell'esagono regolare.\nUn esagono regolare \u00e8 costruibile con riga e compasso. L'immagine seguente \u00e8 un'animazione che mostra passo-passo il metodo suggerito da Euclide nei suoi \"Elementi\" (libro IV, proposizione 15)."}
{"id": "129657", "revid": "126257", "url": "https://it.wikipedia.org/wiki?curid=129657", "title": "Lough", "text": "Il termine irlandese lough altro non \u00e8 che l'anglicizzazione del corrispettivo gaelico \"loch\", rimasto in uso in Scozia, che significa \"lago\" ma che in realt\u00e0 identifica uno specchio d'acqua chiusa o con uno sbocco relativamente stretto al mare.\nNon coincide perfettamente col concetto italiano di lago, pertanto, in quanto i \"lough\" possono essere anche salati e minimamente aperti."}
{"id": "129660", "revid": "1305887", "url": "https://it.wikipedia.org/wiki?curid=129660", "title": "Film gongfu", "text": "Film gongfu, o gongfu movie, o anche \"gongfupian\" in cantonese, \u00e8 un genere cinematografico in cui gli scontri fra il protagonista ed i suoi nemici si svolgono a distanza ravvicinata e con l'uso di tecniche ispirate da arti marziali reali. I film \"gongfu\" sono caratterizzati dall'esclusivo uso di tecniche a mani nude, o al massimo con poche armi bianche.\nStruttura.\nIl film \"gongfu\" si basano quasi esclusivamente sulla vendetta. Il protagonista subisce un torto da uno o pi\u00f9 nemici, e dovr\u00e0 vendicarsi.\nUna particolare variante \u00e8 quella tipicamente cinese chiamata \"scuole rivali\", in cui non \u00e8 solo il protagonista a subire il torto bens\u00ec l'intera scuola marziale a cui appartiene. La vendetta non sar\u00e0 quindi personale, ma servir\u00e0 a riscattare la propria scuola e quindi il proprio maestro. Un esempio classico del genere \u00e8 \"Dalla Cina con furore\" (\"Jing wu men\", 1972) di Lo Wei con Bruce Lee.\nUn'altra variante \u00e8 quella sportiva, nata ad Hong Kong ma sviluppatasi negli USA. Il percorso della vendetta, infatti, si svolge in questo caso sul ring, dove il protagonista \u00e8 di solito un combattente professionista battuto (o pi\u00f9 spesso umiliato) da un contendente al titolo. In questi casi la vendetta sar\u00e0 agonistica. Un esempio tipico \u00e8 \"Senza esclusione di colpi 2\" (\"American Kickboxer\", 1991) di Frans Nel con John Barrett (malgrado il titolo italiano, il film non ha niente a che vedere con \"Senza esclusione di colpi\").\nStoria.\nDifferenze fisiche.\nI \"gongfu\" sono da dividere in due grandi sezioni:\nLe differenze culturali e fisiche fra Oriente ed Occidente, infatti, fanno s\u00ec che titoli racchiusi nello stesso genere siano diametralmente opposti.\nGli atleti occidentali sono pi\u00f9 sviluppati fisicamente, sono pi\u00f9 alti, hanno pi\u00f9 muscoli rispetto ai colleghi orientali, ma proprio per questo pesano molto di pi\u00f9, e l'abilit\u00e0 acrobatica che contraddistingue gli atleti asiatici \u00e8 del tutto impossibile per un atleta occidentale. Quest'ultimo, cos\u00ec, punter\u00e0 tutto su un combattimento con meno tecniche ma dotate di maggiore potenza fisica, al contrario di un atleta orientale che invece porta a segno decine e decine di tecniche.\nL'uso del \"ralenti\", l'esecuzione cio\u00e8 al rallentatore di un colpo, \u00e8 una tecnica scarsamente usata nei primi film asiatici, o comunque usata nella modalit\u00e0 \"ralenti a scatti\"; questo modo di ripresa invece \u00e8 stato esaltato dal cinema occidentale, perch\u00e9 il fisico degli atleti \u00e8 possente e rende bene al rallentatore, e soprattutto maschera il fatto di aver portato a segno poche tecniche. Malgrado questa pratica abbia attecchito nei film asiatici pi\u00f9 moderni, lo stesso \u00e8 poco usata. Anzi, moltissimi dei primi film di arti marziali cinesi erano \"velocizzati\", per permettere agli atleti di combattere pi\u00f9 lentamente davanti alla macchina da presa ed evitare incidenti sul set.\n\"Gongfu\" orientali.\nI primordi.\nMalgrado le arti marziali a mani nude siano state mostrate dall'attore simbolo cinese Kwan Tak Hing nella sua lunghissima serie di film su Wong Fei Hung, convenzionalmente si indica ne \"La morte nella mano\" (\"Long hu dou\" - \"The Chinese Boxer\", 1970) il primo \"gongfu\" orientale propriamente detto. Diretto da Wang Yu (in collaborazione con Wu Yusen), divenuto celebre con una fortunata serie di \"wuxia\", il film \u00e8 il primo a basarsi interamente su combattimenti a mani nude. In realt\u00e0 lo stesso anno escono \"La strada del massacro\" (\"Long hu dou\" - \"From the Highway\") di Chang Tseng-chai e \"Vengeance!\" (\"Bo sau\") di Chang Cheh, altri film che si possono definire \"gongfu\". Indipendentemente da quale sia stato il primo, \u00e8 il 1970 l'anno di nascita del \"gongfu\" orientale inteso come fenomeno di massa e primo, reale successo.\nLa florida cinematografia di Hong Kong fa s\u00ec che gi\u00e0 dal 1971 escano molti titoli di questo nuovo genere. Lo Wei gira il suo primo \"gongfu\" con \"Il furore della Cina colpisce ancora\" (\"Tang shan da xiong\" - \"The Big Boss\"), mentre Chang Cheh, pi\u00f9 stimato e famoso, sfrutta il nuovo genere con ben 2 titoli: \"I 4 del Drago Nero\" (\"Da jue dou\" - \"Duel of the Iron Fist\") e \"Massacro di uomini violenti\" (\"Kuen gik\" - \"Duel of Fists\"). Questi ed altri tanti titoli, comunque, rimangono strettamente legati al mercato del sud-est asiatico.\nPrimi successi.\nIl primo film di Gongfu che riscuote successo internazionale \u00e8 \"Il Furore della Cina colpisce ancora\" con Bruce Lee, distribuito a Beirut con qualche mese di anticipo sul film che far\u00e0 conoscere il \"gongfu\" in tutto il mondo: \"Cinque dita di violenza\" (\"Tian xia di yi quan\" - \"Five Fingers of Death\"), venduto per una cifra risibile dagli Shaw Brothers di Hong Kong alla \"Warner Bros.\" statunitense, poich\u00e9 in Asia non era stato un successo e dunque i diritti costavano molto meno del film con Lee che invece aveva frantumato tutti i record locali. Distribuito in Occidente all'inizio del 1973, il film regala all'attore protagonista, Lo Lieh (vero nome: Wang Li Da, 1939-2002) specializzato di solito in ruoli da \"cattivo\", una piccola notoriet\u00e0 in Occidente, al punto da consentirgli di apparire in due coproduzioni internazionali (il burlesco \"Crash! Che botte...\", di Bitto Albertini, con gli italiani Sal Borgese e Antonio Cantafora; il western-spaghetti \"L\u00e0 dove non batte il sole\", 1974, di Antonio Margheriti, con l'icona del filone Lee Van Cleef), che non gli consentiranno di divenire una star di prima grandezza al di fuori del circuito asiatico. L'alta dose di violenza dei combattimenti del film (violenza che fa sorridere il pubblico smaliziato del 2000) fa vendere il film in tutti i Paesi del mondo, lasciato di stucco i produttori di Hong Kong. In primis Run Run Shaw, nei cui studios questo e centinaia di altri film di arti marziali furono girati, il quale, in un'intervista rilasciata alla scrittrice e giornalista Oriana Fallaci nel 1973, non fa mistero di reputare \"Cinque dita di violenza\" uno dei suoi titoli minori, di rout\u00ecne (infatti il film non comparve nemmeno fra i primi dieci maggiori incassi di Hong Kong della sua epoca, quantunque avesse una trama pi\u00f9 arzigogolata della media e palesemente debitrice al western, sia americano che italiano).\nI produttori di Hong Kong e Taiwan, per\u00f2, non rimangono certo con le mani in mano. Vista la richiesta crescente, inondano il mercato mondiale di film \"gongfu\", essendo specializzati nel girare film in tempi brevissimi, spesso con denari anticipati dai distributori europei ed occidentali in genere, tanto che non pochi dei titoli pi\u00f9 dozzinali furono realizzati alla svelta principalmente per l'Occidente (\u00e8 il caso della lunga serie di pellicole coi sosia di Bruce Lee, prodotte a catena tra Taiwan ed Hong Kong dal 1974 fino ai primi anni Ottanta). Sempre nel 1972, il prolifico Chang Cheh (solo per citare uno degli autori migliori) si fa in 3: fa uscire infatti \"Il Drago si scatena\" (\"Ma yong zhen\" - \"Boxer From Shantung\"), \"I kamikaze del karate\" (\"Chou lian hu an\" - \"Man of Iron\") e \"I 4 scatenati di Hong Kong\" (\"Si qi shi\" - \"Four Riders\"). Titoli molto violenti e pessimisti, caratterizzati dalla morte in battaglia dei loro eroi disperati, quasi sempre sventrati (il cosiddetto \"gut-spilling-fight\", combattimento con le budella di fuori) eppure ancora in piedi per combattere fino alla fine, in pellicole che usciranno anche in Italia nel 1973-74.\nAnche Lo Wei gira un altro \"gongfu\", destinato a diventare leggenda: \"Dalla Cina con furore\", che lancia Bruce Lee nell'olimpo delle stelle del cinema. Peraltro l'unico gongfu di Lee, unitamente al citato \"Il Furore della Cina colpisce ancora\", ad uscire nelle nostre sale mentre l'attore \u00e8 ancora in vita, sebbene i due titoli usciranno qui in ordine inverso. Da notare che furono entrambi scritti da I Kuang, il pi\u00f9 prolifico sceneggiatore del filone, quantunque non accreditato nei titoli.\nIl 1973 vede la consacrazione del genere \"gongfu\", sia in patria con \"L'urlo di Chen terrorizza anche l'Occidente\" (\"Meng long guojiang\" - \"The Way of Dragon\"), prima regia di Bruce Lee e suo maggiore incasso locale (oltre cinque milioni di dollari di Hong Kong), sia nel mondo, con l'esplosione a valanga del filone e l'uscita del primo \"gongfu\" coprodotto da Hollywood, il campione d'incassi \"I tre dell'Operazione Drago\" (\"Enter the Dragon-Long zheng hu dou\", di Robert Clouse), destinato a consacrare Bruce Lee in America dopo gli anni frustranti della gavetta hollywoodiana; ma \u00e8 anche, per paradosso, l'anno d'una violenta battuta d'arresto, proprio con la morte di Lee, a soli 32 anni in circostanze mai del tutto chiarite. Il vuoto lasciato dall'attore \u00e8 incolmabile, le decine e decine di pellicole che invadono il mercato non soddisfano il pubblico perch\u00e9 mancano del carisma internazionale del protagonista, capace di trascendere barriere etniche e culturali e \"bucare\" gli schermi ovunque. La distribuzione di vecchi film \"wuxia\" \"mascherati\" da \"gongfu\" non fa che peggiorare le cose, come pure l'abuso del nome di Bruce Lee e del suo personaggio nel citato \"Dalla Cina con furore\", Chen, infilati dai distributori occidentali nei titoli di filmetti di arti marziali che nulla hanno a che vedere con l'attore.\nDecine di registi improvvisati non fanno che dare colpi mortali al genere (si pensi ai titoli minori interpretati dai sosia di Bruce Lee, ossia Bruce Li, Bruce Lai, Dragon Lee e affini, che confonde il pubblico e certo non rende un buon servigio alla memoria dello scomparso divo, il quale non di rado verr\u00e0 confuso dal pubblico meno attento coi suoi epigoni; solo il tempo avrebbe fatto giustizia).\nLo stesso pubblico di Hong Kong, per qualche anno, sembra dimenticare Bruce Lee, il suo unico divo mondiale, e le pellicole americane tornano a farla da padrone al box-office locale, dopo essere state ripetutamente relegate in secondo piano dai successi a catena del Piccolo Drago. Inoltre sull'industria del \"gongfu\" pesa un certo discredito che le autorit\u00e0 locali e la stampa scandalistica alimentano, accusando il genere di aver incrementato la delinquenza nelle strade di Hong Kong e lasciando che il nome di Lee venga legato alla droga per via della misteriosa morte del divo, sebbene le sue abitudini salutiste fossero largamente note. In ogni caso, la vita e, soprattutto, la morte di un singolo uomo, influiscono su un'intera industria prossima al collasso e nessuno dei tentativi di internazionalizzare altre, a loro modo, leggendarie star del gongfu come Wang Yu, Ti Lung e David Chiang, va in porto. In Europa e Stati Uniti, il pubblico preferir\u00e0 rivedere ad oltranza le riedizioni dei successi di Bruce Lee (in un cinema di New York, \"Dalla Cina con furore\" stabilisce un record di presenze che sar\u00e0 eguagliato soltanto da Beverly Hills Cop molti anni dopo; \"I tre dell'Operazione Drago\" verr\u00e0 proiettato in Grecia per ben quattordici anni; in Italia, nel 1982, la riedizione dei \"gongfu\" di Lee batte i film del momento per numero di spettatori nelle sale) piuttosto che applaudire un nuovo attore cinese. Una love-story, quella tra il pubblico occidentale e l'idolo cinese, destinata a ripetersi anche nel ventennale della sua scomparsa, il 1993, quando l'uscita della biografia hollywoodiana \"Dragon - The Bruce Lee Story\", di Rob Cohen, un film a basso costo senza attori di spicco, superer\u00e0 all'uscita americana l'incasso del contemporaneo mega-kolossal Last Action Hero col nuovo eroe del cinema muscolare, Arnold Schwarzenegger. Il solo nome di Bruce Lee basta al pubblico occidentale per correre nelle sale.\nMa a Hong Kong \u00e8 tutt'altra storia.\nNel 1978 il coreografo dei combattimenti Woo-ping Yuen decide di esordire alla regia. Ma il genere ormai ristagna e decide di lanciare un volto nuovo. Chiama cos\u00ec un attore-stuntman ancora sconosciuto: Jackie Chan. Chan lavora nel cinema da anni ormai, e lo stesso Lo Wei aveva cercato di lanciarlo come \"erede di Bruce Lee\" in \"Xin ching-wu men\" - \"New Fist of Fury\", 1976 film che si pone come seguito ideale di \"Dalla Cina con furore\". Dopo altri 8 film Chan \u00e8 ancora uno sconosciuto ad Hong Kong ed \u00e8 considerato gi\u00e0 \"bruciato\". Yuen \"affitta\" Chan da Lo Wei, al quale l'attore \u00e8 legato da un contratto-capestro per ora infruttuoso, e dirige cos\u00ec \"Il serpente all'ombra dell'aquila\" (\"She xing diao shou\" - \"Snake in the Eagle's Shadow\"), con Jackie Chan protagonista e Siu Tien Yuen (padre del regista) come co-protagonista. Il film, modestissimo nei mezzi e nella trama, ottiene un buon successo proprio grazie alla simpatia sfrontata del suo quasi imbelle protagonista, e fa conoscere al pubblico asiatico il genere \"gongfu comedy\". Non \u00e8 la prima volta che un certo umorismo un po' demistificatorio pervade il genere, ma \u00e8 certamente la prima in cui un vasto successo arride ad un titolo che si pone in antitesi al tradizionale \"gongfu\" Il pubblico, soprattutto quello pi\u00f9 giovane, apprezza in Jackie Chan un tipo di eroe maldestro, immaturo ed irriverente, pronto alla battuta e alla fuga pi\u00f9 di quanto non lo sia alla lotta, a meno che non vi sia proprio costretto.\n\u00c8 il solo modo che il cinema delle arti marziali ha per rinnovare i suoi fasti, almeno in casa: non cercare un nuovo Bruce Lee, impresa impossibile (contro la quale si scorner\u00e0 negli anni '90 persino il pur bravo Jet Li), ma andare all'opposto. Dalla violenza alla risata, in un cammino analogo a quello compiuto da un genere \"cugino\": il western italiano (non a caso Chan si ispirer\u00e0, per sua stessa ammissione, a Bud Spencer e Terence Hill, oltre che ai classici del muto come Chaplin e Keaton).\nJackie Chan ed il \"gongfu comedy\".\nIl primo film comico sulle arti marziali \u00e8 convenzionalmente indicato in \"The Spiritual Boxer\" (\"Shen da\", 1975) di Liu Chia-lang, ma il film di Yuen vede nella bravura atletica ed acrobatica di Jackie Chan l'elemento vincente.\nLo stesso anno lo stesso identico cast artistico e tecnico gira \"Drunken Master\" (\"Jui kuen\"). Chan diventa cos\u00ec una star, non cercando di imitare Bruce Lee, bens\u00ec allontanandosene completamente. Mentre Lee \u00e8 carismatico, serio e marziale, Chan \u00e8 sornione, giocoso e gioviale. Il film supera ad Hong Kong i record stabiliti da Lee.\nL'anno successivo Chan \u00e8 gi\u00e0 regista, con \"The Fearless Hyena\" (\"Hsiao chuan yi chao\"), che uscir\u00e0 in Italia nell'estate del 1982 come \"Jacky Chan la mano che uccide\", passando inosservato; ma \u00e8 solo nel 1980 con \"Il ventaglio bianco\" (\"Shi di chu ma\" - \"The Young Master\") che diventa famoso in Asia come regista di s\u00e9 stesso (il film non \u00e8 mai uscito in Italia dove giunse molti anni dopoin televisione). Lui, infatti, insieme ai suoi amici Yuen Biao e Sammo Hung, per tutti gli anni ottanta daranno lustro e vigore ad un genere ormai agonizzante.\nJet Li ed i \"gongfu cinesi\".\nNegli anni '80 si afferma anche Jet Li che, a differenza dei suoi colleghi, \u00e8 nato a Pechino e quindi proviene dalla Repubblica popolare cinese, culturalmente e commercialmente diversa da Hong Kong. Jet Li \u00e8 un ex campione di Wushu quando approda al cinema, con una fortunata (in patria) serie di 3 film sul tempio di Shaolin, che gli vengono cuciti su misura dal governo di Pechino desideroso di espandersi sui mercati.\nMa gli anni del successo fuori casa, dopo alcuni infausti tentativi, per Li arrivano con l'inizio degli anni '90, quando, nell'ambito dell'apertura verso l'estero del governo cinese (del quale il campione di ginnastica \u00e8 espressione e prodotto appoggiato da poteri forti), viene diretto da registi del calibro di Stanley Tong, Tsui Hark e Corey Yuen, i migliori dell'Asia. L'uso massiccio dei cavi e eccessivi \"voli\" che Li compie, fanno transitare i suoi film a met\u00e0 strada fra il \"wuxia\" ed il \"gongfu\", ma sicuramente i suoi combattimenti a mani nude danno nuova linfa al genere marziale, anche se non ha mai praticato Kung-Fu, bens\u00ec Wushu.\nCol finire degli anni '90, per\u00f2, Jet Li collabora sempre pi\u00f9 spesso con gli USA, abbandonando quindi il genere marziale se non per pochi combattimenti di breve durata ed elaborati al computer, il che opacizza il suo talento, frustrando il suo intento di superare Bruce Lee. Con gli anni '90, tuttavia, inizia anche la riscoperta critica e filologica del genere attraverso libri ed articoli di giovani studiosi che mettono ordine nel caos distributivo di titoli e nomi (in Italia \u00e8 lo sceneggiatore Lorenzo De Luca a fare da apripista con quattro libri seminali, numerosi articoli, partecipazioni a programmi radiotelevisivi ed infine anche un documentario, Dragonland, del 2010, da lui scritto e diretto, summa di numerose interviste che l'autore ha raccolto negli anni a personaggi viventi e nel frattempo scomparsi quali Jackie Chan, Brandon Lee, Gordon Liu, Lau Kar Leung e molti altri). Ma l'ondata \u00e8 internazionale, giacch\u00e9 anche in Francia, America e Giappone escono altre pubblicazioni quasi contemporanee che storicizzano il filone come sarebbe stato impensabile fare negli anni '70, quando la critica ufficiale lo snobbava.\nNomi principali.\nAlcuni nomi dei principali interpreti di \"gongfu\" orientali. Da notare come il declino del genere, l'avanzata et\u00e0 ed in alcuni casi la morte, abbiano impedito a questi attori di continuare l'attivit\u00e0 di attori marziali. Molti, per\u00f2, sono diventati coreografi dei combattimenti.\nFilmografia.\nAlcuni titoli pi\u00f9 famosi di \"gongfu\" asiatici usciti in Italia.\n\"Gongfu\" occidentali.\nI primordi.\nPrima che il genere fosse lanciato, sul finire degli anni ottanta, ci furono alcuni \"esperimenti\" di film di arti marziali negli USA.\nNel 1973 il regista Robert Clouse dirige \"I 3 dell'Operazione Drago\" (\"Enter the Dragon\"), una co-produzione USA-Hong Kong, ultimo film interpretato da Bruce Lee. Lo stesso regista prover\u00e0 a lanciare negli USA il giovane attore Jackie Chan con \"Chi tocca il giallo muore\" (\"The Big Brawl\", 1980), senza per\u00f2 riuscirci. Il film \u00e8 un insuccesso clamoroso e Chan dovr\u00e0 aspettare per farsi apprezzare in Occidente.\nIl continuo afflusso di film di arti marziali da Hong Kong ed il discreto successo ottenuto dai film sui ninja, spingono la cinematografia statunitense a produrre titoli propri, con attori, registi e sceneggiatori nazionali.\nChuck Norris, lanciato da Bruce Lee in \"L'urlo di Chen terrorizza anche l'Occidente\" (\"The Way of Dragon\", 1972), inizia intanto una propria carriera di attore d'azione in patria. Gi\u00e0 nel 1982 con \"Terrore in citt\u00e0\" (\"Silent Rage\") di Michael Miller e con \"Vendetta ad Hong Kong\" (\"Forced Vengeance\") di James Fargo si hanno degli esempi di film con tecniche di arti marziali. Ma la marzialit\u00e0 di Norris non \u00e8 adatta per il genere, ed il suo stile \"duro\" (e spesso sommario) poco si adatta a combattimenti complessi. Aggiungendo poi la scarsissima quantit\u00e0 di combattimenti, si pu\u00f2 dire che questi film non siano propriamente dei film \"gongfu\".\nSi pu\u00f2 dire che il primo film che si avvicini al genere negli USA sia \"Karate Kid - Per vincere domani\" (\"The Karate Kid\", 1984) di John G. Avildsen. Anche qui, come nei film precedenti, la quantit\u00e0 dei combattimenti \u00e8 scarsa, ma \u00e8 il primo film in cui il pubblico occidentale sente propria una filosofia marziale orientale.\nNel 1985 viene chiamato Corey Yuen, maestro del genere, a dirigere negli USA un film sul Full Contact sportivo, \"Kickboxers - Vendetta personale\" (\"No Retreat, No Surrender\"), dove appare anche un giovane Jean-Claude Van Damme in un ruolo minore.\nLo stesso anno, a riprova che il genere sta riscuotendo sempre pi\u00f9 successo, esce \"L'ultimo drago\" (\"The Last Dragon\") di Michael Schultz, dove un giovane atleta di colore, Taimak, incanta il pubblico eseguendo tecniche di Kung Fu rifacendosi ai classici cinesi. La quantit\u00e0 e la qualit\u00e0 dei combattimenti fanno di questo film il primo grande \"gongfu\" occidentale.\nL'anno seguente vede la trasposizione in film di \"Kung Fu\", una serie televisiva di grande successo interpretata da David Carradine, che all'epoca dichiarava di avere alcune conoscenze marziali. Il ruolo doveva essere originariamente di Bruce Lee, ma venne sostituito per paura che il pubblico non apprezzasse un protagonista asiatico in un telefilm statunitense. Quasi a \"scusarsi\" dell'accaduto, la produzione di \"Kung Fu: The Movie\" d\u00e0 la parte del co-protagonista a Brandon Lee, figlio di Bruce. Malgrado la sua presenza, il film \u00e8 parco di combattimenti.\nIntanto il regista cinese Leo Fong lancia negli USA la giovane artista marziale Cynthia Rothrock con film come \"Giustizia sommaria\" (\"24 Hours to Midnight\", 1985) e \"Gli occhi del Drago\" (\"Fight to Win\", 1987), ma questi film sono strettamente legati alla tradizione cinese del genere.\nL'affermazione del genere.\n\u00c8 nel 1988 che si arriva al film che getta le basi per tutti gli altri \"gongfu\" occidentali: \"Senza esclusione di colpi\" (\"Bloodsport\"), debutto da protagonista per il ventottenne Jean-Claude Van Damme. Malgrado il film sia ambientato ad Hong Kong (quasi un tributo da pagare) e veda la presenza di un \"cattivo d'eccellenza\" come l'attore cinese Bolo Yeung, \u00e8 un film interamente statunitense, con riprese al rallentatore, muscoli in evidenza e colpi mortali. Se \"L'ultimo drago\" \u00e8 stato il primo \"gongfu\" occidentale, \"Senza esclusione di colpi\" \u00e8 il pi\u00f9 famoso.\nLo stesso anno debutta anche Steven Seagal con \"Nico\" (\"Above the Law\") di Andrew Davis, ma Seagal non interpreter\u00e0 mai film propriamente di arti marziali, preferendo il genere poliziesco o d'azione condito con alcune tecniche marziali.\nNegli anni a seguire continuer\u00e0 l'afflusso di registi cinesi negli USA con il proprio bagaglio culturale, ma parallelamente si svilupper\u00e0 uno stile propriamente statunitense di \"gongfu\". Il film \"Kickboxer - Il nuovo guerriero\" (\"Kickboxer\", 1989) \u00e8 il primo film ad utilizzare la ripresa da pi\u00f9 angolazioni di una tecnica marziale, cos\u00ec da dare pi\u00f9 risalto ad un colpo. La stessa tecnica registica verr\u00e0 utilizzata nei film marziali di Van Damme, ed in film come \"Deadly Bet - per vincere o morire\" (\"Deadly Bet\", 1990) o \"Lady Dragon\" (\"Lady Dragon\", 1992).\nI \"veri\" campioni.\nCon l'inizio degli anni novanta il genere ha preso ormai piede negli USA, tanto che molti ex campioni di discipline marziali decidono di cimentarsi nella recitazione. \u00c8 il caso di campioni pluripremiati come Benny \"The Jet\" Urquidez, Don \"The Dragon\" Wilson, Ian Jacklin e Stefanos Miltsakakis, oppure ex lottatori di Wrestling come Roddy Piper. Tutti, per\u00f2, hanno un discreto successo solo nell'ambito dei film di serie B, e solo Don \"The Dragon\" Wilson vanta un discreto numero di titoli prettamente di arti marziali.\nNomi principali.\nSegue un elenco dei principali interpreti di \"gongfu\" occidentali, in ordine alfabetico. Purtroppo tutti questi attori, dopo la fine degli anni '90, o hanno abbandonato il cinema o si sono dedicati a generi diversi. L'et\u00e0 avanzata ed il declino del genere, hanno fatto s\u00ec che tutti eseguissero sempre meno tecniche marziali, magari usando una controfigura.\nFilmografia.\nAlcuni dei titoli pi\u00f9 famosi di \"gongfu\" occidentali usciti in Italia."}
{"id": "129664", "revid": "547992", "url": "https://it.wikipedia.org/wiki?curid=129664", "title": "Rossella Falk", "text": "Biografia.\nIntraprende la carriera teatrale all'indomani dell'ingresso all'Accademia nazionale d'arte drammatica di Roma nella seconda met\u00e0 degli anni quaranta. In tale accademia consegue il relativo diploma. Nel 1948 riceve il premio come migliore attrice al \"World Youth Festival\" di Praga e, per questo motivo, viene espulsa dall'Accademia, salvo poi essere reintegrata grazie all'interessamento dell'attrice e insegnante Wanda Capodaglio.\nTra il 1951 e il 1953 fa parte della prestigiosa compagnia Morelli-Stoppa, mentre nel 1954 \u00e8 al Piccolo Teatro di Milano e nel 1955 entra a far parte della \"Compagnia dei Giovani\", insieme a Romolo Valli e Giorgio De Lullo. Spazia dal pi\u00f9 cupo Tennessee Williams (\"Un tram che si chiama Desiderio\"; \"Improvvisamente l'estate scorsa\") all'Ibsen pi\u00f9 provocatore (\"Spettri\"), restando per\u00f2 fedele a Luigi Pirandello.\nPur privilegiando sempre la carriera teatrale rispetto a quella cinematografica, si \u00e8 concessa alcune interpretazioni in produzioni prestigiose ed anche internazionali, come \"8\u00bd\" (1963) di Federico Fellini, \"Modesty Blaise - La bellissima che uccide\" (1966) di Joseph Losey e \"Quando muore una stella\" (1968) di Robert Aldrich. In teatro \u00e8 stata diretta dai massimi registi italiani tra i quali Luchino Visconti, Franco Zeffirelli, Orazio Costa, Giancarlo Cobelli, Giuseppe Patroni Griffi e Giorgio De Lullo a cui deve gran parte del suo successo avendola resa protagonista di molti dei suoi successi teatrali dall'epoca della \"Compagnia dei giovani\".\nNel 1964 vince il premio San Genesio quale migliore attrice teatrale per l'opera \"Sei personaggi in cerca d'autore\". Dal 1981 al 1997 la Falk sar\u00e0 il direttore artistico del Teatro Eliseo di Roma insieme a Giuseppe Battista e Umberto Orsini. Dal 2004 al 2006 l'attrice porta in tourn\u00e9e in tutto il mondo lo spettacolo di successo \"Vissi d'arte, vissi d'amore\", un recital in cui racconta e interpreta ricordi personali, interviste e scritti su Maria Callas.\nIl cinema l'ha vista l'ultima volta nel film \"Non ho sonno\", per la regia di Dario Argento (2001). La carriera teatrale si protrae fino al 2009, anno in cui prende parte all'ultima pi\u00e9ce \"Est Ovest\", diretta da Cristina Comencini. Colpita da ischemia cerebrale nel febbraio 2010, riesce a ristabilirsi dopo un lungo ricovero durato cinque mesi, presso il centro di riabilitazione \"Santa Lucia\" di Roma, e nell'estate 2011 appare in una video-intervista in cui si schiera contro la chiusura del suddetto istituto.\n\u00c8 morta a Roma dopo una breve malattia il 5 maggio 2013.\nArchivio.\nRossella Falk ha proposto nel 2007 la donazione al Gabinetto scientifico letterario G. P. Vieusseux. Archivio contemporaneo Alessandro Bonsanti, del suo fondo personale, i cui materiali sono giunti in archivio nello stesso anno grazie alla intermediazione di Elsa Bartolini, una amica e collaboratrice toscana dell'attrice. Il fondo (la cui documentazione ripercorre, dalla fine degli anni '40 fino agli spettacoli pi\u00f9 recenti, la carriera e la vita dell'attrice) \u00e8 periodicamente incrementato con l'aggiunta di nuovi materiali.\nElsa Bartolini ha redatto alcuni elenchi di deposito e ha curato una mostra documentaria organizzata al Teatro della Pergola di Firenze nell'autunno 2008, vetrina che \u00e8 stata occasione per presentare i documenti del fondo e per una sintesi della carriera dell'attrice. In archivio sono stati predisposti alcuni elenchi sommari, come quello dei corrispondenti.\nProsa televisiva Rai.\nIn televisione inoltre Rossella Falk ha partecipato negli anni 1965 e 1966 insieme a Ugo Fangareggi a una serie di \"sketch\" per la rubrica pubblicitaria televisiva \"Carosello\" pubblicizzando la biancheria Imec."}
{"id": "129665", "revid": "1719883", "url": "https://it.wikipedia.org/wiki?curid=129665", "title": "Eranos", "text": "I Colloqui di Eranos (parola che in greco indica il banchetto, ma di quel tipo che i latini chiamavano \"coena collaticia\", nel quale ognuno porta qualcosa) furono iniziati nel 1933 da Olga Fr\u00f6be-Kapteyn (1881-1962), su ispirazione di Rudolf Otto (specialista - nella tradizione di Friedrich Schleiermacher - di storia delle religioni presso l'Universit\u00e0 di Marburgo, e traduttore di Platone).\nPrimo periodo (1933-1988).\nFondata nella \"Casa Gabriella\", che suo padre aveva comprato nel 1926 sul Lago Maggiore, l'annuale conferenza (\"Tagung\") permise a Olga Fr\u00f6be-Kapteyn di riunire in una sorta di \"scuola di ricerca spirituale\" i maggiori studiosi di religioni orientali e occidentali del suo tempo. Dotata di forte volont\u00e0, riusc\u00ec a coinvolgere Carl Gustav Jung e Martin Buber (che aveva incontrato a un seminario del 1924 nella comunit\u00e0 del Monte Verit\u00e0, frequentata da personaggi quali il poeta Ludwig Derleth, l'attore Emil Jannings, Chaim Weizmann, Thomas Mann), coinvolgendo l'amica Alice Bailey e via via diversi studiosi, teosofi, e membri della nobilt\u00e0 europea.\nDal 1949 e fino al 1978 ne divenne animatore l'orientalista Henry Corbin, che colloc\u00f2 la sede della Fondazione nella \"casa Eranos\", una bella villa di Ascona.\nEra l\u00ec che si svolgevano le \"Eranos Tagungen\", conversazioni finalizzate allo \"studio delle immagini e delle forze archetipali nei loro rapporti con l'individuo\", e pi\u00f9 in generale all'esplorazione dei mondi interiori dell'uomo, condotta attraverso le metodologie scientifiche proprie di ognuno dei partecipanti.\nFino al 1988 ai colloqui di Eranos - incontri annuali, da sempre internazionali e multidisciplinari e i cui atti venivano pubblicati negli \"Eranos Jahrbuch\" \n- parteciparono intellettuali dediti a discipline diverse (religioni comparate, sinologia, islamistica, egittologia, indologia, chimica, biologia, astronomia, mitologia comparata, misticismo, buddhismo zen, letteratura, filosofia, scienze politiche, psicologia), che per\u00f2 condividevano, tutti, l'attivit\u00e0 di ricerca, e un orientamento culturale interdisciplinare a tonalit\u00e0, in senso lato, spiritualista.\nTra questi: Martin Buber, Carl Gustav Jung, Mircea Eliade, K\u00e1roly Ker\u00e9nyi, Gilbert Durand, James Hillman, Erik Hornung, Ren\u00e9 Huyghe, Gerardus van der Leeuw, Hans Leisegang, Karl L\u00f6with, Louis Massignon, Erich Neumann, Adolf Portmann (direttore dei \"Colloqui di Eranos\" dopo la morte di Fr\u00f6be-Kapteyn), Henri-Charles Puech, Gilles Quispel, Erwin Rousselle, Tilo Schabert, Gershom Scholem, Paul Tillich, Hellmut Wilhelm, Robert Charles Zaehner, Marie-Louise von Franz, Heinrich Zimmer (indologo), e gli italiani Ernesto Buonaiuti, Raffaele Pettazzoni e Giuseppe Tucci.\nGli \"Eranos-Jahrbuch\" della prima fase.\na cura di Olga Fr\u00f6be-Kapteyn\na cura di Adolf Portmann\na cura di Adolf Portmann e Rudolf Ritsema\na cura di Rudolf Ritsema\nNuovo ciclo (dal 1989).\nDopo il colloquio del 1988, per iniziativa di Tilo Schabert ed Erik Hornung, i partecipanti, orientati da un'attitudine meno mistica e pi\u00f9 \"filosofica\", costituirono nei due anni successivi una Associazione Amici di Eranos, che ebbe una sua sede sempre ad Ascona, ed inizi\u00f2 un nuovo ciclo di colloqui.\nI relatori: Emmanuel Anati, A. Hilary Armstrong, Aleida Assmann, Jan Assmann, Polymnia Athanassiadi, Henri Atlan, Anthony I. Aveni, Moshe Barasch, Elisabetta Barone, Wolfgang Bauer, Gaetano Benedetti, Philippe B\u00e9n\u00e9ton, Norbert Bischof, Gerhard B\u00f6wering, Remo Bodei, R\u00e9mi Brague, Michael von Br\u00fcck, David Carrasco, Giovanni Casadio, Gabriele De Angelis, Serena Di Matteo, Georg D\u00f6rr, Josef van Ess, Adriano Fabris, Francesco Saverio Festa, Hakan Forsell, Dieter Fuchs, Francesco Gaiffi, Giulia Sfameni Gasparro, Helder Godinho, Burckhard Gladigow, Friedrich Wilhelm Graf, Fritz Graf, Heinz Halm, Joseph Hanimann, Walter Haug, Michael Henkel, John von Heyking, James Hillman, Erik Hornung, Michel Hulin, Moshe Idel, Massimo Iiritano, Alain Juranville, Hayao Kawai, Eiko Kawamura, Bernard McGinn, Steven Mc Guire, Reinhold Merkelbach, Gerson Moreno-Ria\u00f1o, Ulrich M\u00fcller-Herold, Y\u00fbjir\u00f4 Nakamura, Friedrich Niew\u00f6hner, Ry\u014dsuke \u014chashi, Antonio Panaino, Michel-Yves Perrin, Aaron Powell, Ilya Prigogine, Chlo\u00e9 Ragazzoli, Matthias Riedl, Alessandro Scafi, Ina Schabert, Tilo Schabert, Annemarie Schimmel, Christoph Schumann, Rita Laura Segato, Kurt-Victor Selge, Jean Servier, Hans-J\u00f6rg Sigwart, Erika Simon, Silvia Siniscalchi, George Steiner, Zdenek Str\u00edbrn\u00fd, Lawrence E. Sullivan, Arpad Szakolczai, Elettra Stimilli, Harald Szeemann, Jo\u00ebl Thomas, Alexandra Tischel, St\u00e9phane Toussaint, Christine Trevett, Shizuteru Ueda, Gianni Vattimo, Hendrik Simon Versnel, Julia Wannenmacher, Eugene Webb, R. J. Zwi Werblowsky, Giuseppe Zarone, El\u00e9mire Zolla.\nGli \"Eranos-Jahrbuch\" della seconda fase.\na cura di Erik Hornung (1993-2001), Tilo Schabert (1993-) e Giuseppe Zarone (2001-)"}
{"id": "129666", "revid": "124258652", "url": "https://it.wikipedia.org/wiki?curid=129666", "title": "Dalmata (razza canina)", "text": "Il dalmata \u00e8 una razza canina appartenente al gruppo dei segugi e cani per pista di sangue. \u00c8 anche un cane da compagnia di taglia medio-grande dal caratteristico mantello bianco con macchie nere o marroni di 2-3 cm di diametro sul corpo e pi\u00f9 piccole sulla testa e sugli arti. Ha una struttura elegante che, vista lateralmente, pu\u00f2 essere inscritta in un quadrato.\nEtimologia.\nIn una puntata della trasmissione \"Alle falde del Kilimangiaro\" fu citata un'ipotesi sull'origine del nome della razza: \"dalmata\" perch\u00e9 il suo manto maculato ricordava il leopardo, simbolo della Dalmazia. In effetti, secondo il libro di Edward Jesse \"Anecdotes of Dogs\" (1857), il Dalmata \u00e8 originario della Dalmazia da dove, successivamente, fu trasferito in Italia.\nStoria.\nIn base a riferimenti scritti questi cani sono arrivati con le invasioni dei popoli slavi sulle coste e isole dell'attuale Croazia. Pi\u00f9 avanti nel tempo li troviamo sulle tele di pittori fiamminghi del XVII secolo in veste di \"cacciatori\". Questo \u00e8 il ruolo che il dalmata del passato ricopriva nell'ambito della societ\u00e0; se ne ha infatti notizia in molti scritti e opere pittoriche che li ritraggono spesso in scene di caccia.\nDue sono i dipinti interessanti per comprendere la storia del dalmata: il primo, opera di un pittore minore genovese del XVII secolo, rappresenta una scena di caccia nella quale sono raffigurati quattro cani diversi fra cui due dalmati, uno dei quali in braccio a un bimbo, in segno affettuoso tipico della razza; l'altro dipinto \u00e8 un affresco del XIV secolo che si trova nella cappella degli Spagnoli a Firenze, dipinto da Andrea Bonaiuti in un ciclo di dipinti che raffigura il potere ecclesiastico. Il quadro rappresenta un gruppo di frati con una tonaca bianca e nera tessuta di pelle d'ermellino.\nNegli ultimi decenni il dalmata \u00e8 diventato famoso per la diffusione e pubblicit\u00e0 che ne ha fatto la Walt Disney Company con il film \"La carica dei 101\", il sequel \"La carica dei 101 II - Macchia, un eroe a Londra\", i live action \"La carica dei 101 - Questa volta la magia \u00e8 vera\" e \"La carica dei 102 - Un nuovo colpo di coda\" e la serie tv \"101 Dalmatian Street\", basati sull'omonimo romanzo di Dodie Smith.\nSalute.\nUno dei maggiori problemi di salute del dalmata \u00e8 la propensione alla sordit\u00e0 congenita. L'8% dei cani di questa razza sono sordi da entrambe le orecchie e il 22% sono sordi da un orecchio. La tiroidite autoimmune \u00e8 piuttosto frequente in questa razza canina e affligge il 10.4% dei dalmati. La displasia dell'anca \u00e8 invece relativamente poco diffusa, colpendo solo il 4,6% di questi cani.\nI cani di razza dalmata sono anche predisposti geneticamente alla formazione di calcoli renali, per via di un difetto nel metabolismo dell'acido urico. Tutti questi problemi hanno fatto registrare un crollo della popolazione di esemplari di dalmati negli Stati Uniti: nel 1993 furono registrati 42.816 cani con l\"'American Kennel Club\", mentre nel 2008 solo 983 cani furono registrati."}
{"id": "129669", "revid": "125452359", "url": "https://it.wikipedia.org/wiki?curid=129669", "title": "Galatasaray Spor Kul\u00fcb\u00fc", "text": "Il Galatasaray Spor Kul\u00fcb\u00fc, spesso abbreviato in Galatasaray SK e noto come Galatasaray, \u00e8 una societ\u00e0 polisportiva turca di Istanbul, con sede nel quartiere Galata, nella parte europea della citt\u00e0. Fondata nel 1905, \u00e8 nota soprattutto per la sua sezione calcistica, che milita da sempre nella S\u00fcper Lig, la massima divisione del campionato turco di calcio e disputa le partite interne alla T\u00fcrk Telekom Arena.\n\u00c8 la squadra pi\u00f9 titolata del calcio turco, avendo vinto 22 campionati, 18 coppe e 16 supercoppe nazionali, oltre a essere l'unica che vanta la vittoria di trofei internazionali, la Coppa UEFA e la Supercoppa UEFA. Si \u00e8 aggiudicata anche una Lega nazionale, torneo antesignano del campionato turco.\nIl ramo pi\u00f9 conosciuto e titolato della polisportiva, insieme a quello calcistico, \u00e8 quello cestistico.\nStoria.\nIl Galatasaray viene fondato a Istanbul, allora facente parte dell'Impero ottomano, nell'autunno del 1905. Gli artefici sono alcuni studenti del Liceo Galatasaray tra i quali figura Ali Sami Yen, figlio dello scrittore e filosofo albanese Sami Frash\u00ebri, che ne diventa il primo presidente. Inizialmente come colori sociali vengono scelti il rosso e il bianco, che sono quelli dall'attuale bandiera turca, mentre la prima sede \u00e8 il negozio di un lattaio bulgaro.\nLa nascita del Galatasaray avviene in un periodo particolare: alcuni cittadini inglesi, o comunque stranieri, hanno gi\u00e0 fondato in citt\u00e0 delle squadre di calcio, nelle quali per\u00f2 i giocatori locali sono solo una minoranza, se non del tutto assenti. L'impegno dei soci del nuovo club, che ben presto si apre anche ad altre etnie visto che vi aderiscono anche molti studenti bulgari e serbi, viene riassunto in quello che a tutt'oggi \u00e8 il motto della squadra: \u00ab\"per giocare insieme come inglesi, per avere un colore e un nome, per battere squadre non turche\"\u00bb.\nMalgrado gli scarsi mezzi iniziali (per risparmiare il presidente Sami Yen deve ingrassare di persona l'unico pallone, mentre il vice As\u0131m si occupa di lavare le magliette) l'entusiasmo non manca. L'unico dubbio riguarda semmai la scelta del nome: alcuni soci lo vogliono chiamare \"\"Gloria\" o \"Audace\"\", ma \u00e8 in pratica il pubblico a scegliere quello definitivo. I giovani studenti giocano infatti una prima storica gara contro una compagine greca, la \"Kad\u0131k\u00f6y Faure Mektebi\", e le rifilano un 2-0. Gli spettatori, che ovviamente parteggiano per i loro concittadini, li ribattezzano cos\u00ec \"\"Galata Saray\u0131 efendileri\", cio\u00e8 \"maestri di Galata Saray\u0131\"\": il nome scelto \u00e8 proprio \"Galatasaray\".\nIl sodalizio indossa per la prima volta gli attuali colori il 6 dicembre 1908 contro una selezione inglese: dato che la vittoria \u00e8 solo l'inizio di una stagione che si conclude con la conquista del primo trofeo, il campionato di calcio di Istanbul, essi vengono mantenuti. Il Galatasaray, al quale si aggiunge presto Nihat Bekdik, risulter\u00e0 una delle pi\u00f9 vincenti in questo torneo cittadino. Nel 1923 nasce invece la Federazione turca, che, a partire dal 1937, organizza invece una prima lega nazionale; la squadra la vince una volta, nel 1939, quando c'\u00e8 in rosa anche G\u00fcnd\u00fcz K\u0131l\u0131\u00e7.\nSebbene nel Dopoguerra in Turchia non si disputi con regolarit\u00e0 un campionato nazionale, in Europa viene nel frattempo creata la Coppa dei Campioni. Il primo club turco a parteciparvi \u00e8 proprio il Galatasaray, nell'edizione 1956-1957, come vincitore del torneo di Istanbul. Il cammino dei turchi, nei quali milita anche Co\u015fkun \u00d6zar\u0131, termina tuttavia nel turno preliminare, dopo l'incontro con la .\nNel 1957 nasce il moderno campionato turco: i \"Cimbom\" (espressione che non \u00e8 letteralmente traducibile e che secondo alcuni deriverebbe da una canzonetta imparata da alcuni studenti del liceo in gita in Svizzera, il cui ritornello sarebbe stato \u00ab\"Jim Bom Bom\"\u00bb) schierano tra le proprie file il superbo portiere Turgay \u015eeren e la punta Metin Oktay (6 volte capocannoniere, vivr\u00e0 anche una breve parentesi nel ) e vincono il primo titolo nel 1962. Esso viene seguito l'anno dopo dal double (segnando oltretutto ben 105 gol in campionato) e da una buona prova in Coppa dei Campioni: la Dinamo Bucarest stavolta viene eliminata, mentre il cammino termina nei quarti, dopo avere affrontato i futuri campioni del di Nereo Rocco. Il Galatasaray vince anche le tre edizioni successive della Coppa di Turchia, e intanto nasce la rivalit\u00e0 con le altre due grandi concittadine, il e il . Nel frattempo, il 20 dicembre 1964, era stato finalmente inaugurato il celebre Stadio Ali Sami Yen, la cui costruzione si era arrestata sia per problemi economici che per lo scoppio della seconda guerra mondiale.\nIl Galatasaray torna al successo vincendo il torneo 1968-1969, a cui fa seguito un nuovo raggiungimento dei quarti nella successiva Coppa dei Campioni e la conquista dei tre titoli seguenti. Entrano poi in rosa anche C\u00fcneyt Tanman e un giovane difensore, Fatih Terim: quest'ultimo, sebbene sia internazionalmente meglio noto come allenatore, rimane per undici anni finendo per diventare una bandiera. Il periodo che segue non \u00e8 tuttavia cos\u00ec densi di successi come quello appena terminato: arrivano infatti soltanto tre coppe nazionali, inoltre la squadra non fa molta strada nelle competizioni europee.\nPer tornare a vincere il titolo bisogna attendere la stagione 1986-1987; inoltre, dopo il bis dell'anno successivo, la squadra si rende protagonista di una buona prova nella Coppa dei Campioni 1988-1989: i giallo-rossi, tra i quali figurano anche Zoran Simovi\u0107, la Scarpa d'oro 1988 Tanju \u00c7olak, D\u017eevad Prekazi e B\u00fclent Korkmaz, pur rischiando l'eliminazione negli ottavi contro il (sconfitta per 3-0 in Svizzera ma vittoria per 5-0 in casa), arrivano in semifinale: qui per\u00f2 la di Gheorghe Hagi si dimostra di un altro pianeta.\nGli anni novanta sono pi\u00f9 ricchi di trionfi: dopo i quarti raggiunti nella Coppa delle Coppe 1991-1992, dove vengono battuti dai futuri campioni del , i \"Cimbom\" vincono due scudetti, dei quali quello del 1993-1994 rappresenta il decimo titolo. Subito dopo la squadra, che comprende tra gli altri Hakan \u015e\u00fck\u00fcr, Hagi e successivamente anche Cl\u00e1udio Taffarel, viene poi allenata da Terim, e dal 1997 vince quattro titoli consecutivi. I turchi, pur venendo sempre eliminati nella fase a gironi della nuova Champions League, finiscono terzi davanti al nell'edizione 1999-2000, e proseguono cos\u00ec in Coppa UEFA. Qui, dopo avere eliminato anche il di Giuseppe Signori, arrivano a disputare la finale. La gara si gioca il 17 maggio 2000 al Parken di Copenaghen contro il favorito di Ars\u00e8ne Wenger, che pu\u00f2 schierare campioni del calibro di Patrick Vieira, del capocannoniere degli ultimi mondiali Davor \u0160uker e della punta Thierry Henry, tuttavia si trascina fino ai calci di rigore. Dal dischetto sono decisivi gli errori proprio di \u0160uker e di Vieira, cos\u00ec i giallo-rossi conquistano la coppa: per il Galatasaray \u00e8 un'impresa storica, tanto che al ritorno a Istanbul i giocatori vengono accolti da festeggiamenti che durano per giorni. La squadra \u00e8 inoltre la prima a giocare la Supercoppa UEFA da detentrice della Coppa UEFA, e si aggiudica anche questo trofeo: il 25 agosto allo Stadio Louis II di Monaco viene infatti sconfitto il pi\u00f9 quotato ai tempi supplementari.\nI \"Cimbon\" arrivano anche ai quarti di Champions League dopo avere superato due fasi a gruppi e vincono anche il quindicesimo scudetto nel 2002, ma senza pi\u00f9 l\"'Imperatore\" Terim, che nel frattempo si \u00e8 trasferito in Italia, venendo sostituito da Mircea Lucescu. Un nuovo successo arriva nel 2005-2006, quando in panchina c'\u00e8 invece Eric Gerets ed \u00e8 appena nata Galatasaray TV, mentre due anni dopo viene conquistato il diciassettesimo titolo. In rosa dal 2008 al 2013 figura anche Milan Baro\u0161, che si laurea capocannoniere del campionato nel 2009.\nIl 15 gennaio 2011 \u00e8 una data importante nella storia del club: viene infatti inaugurata la nuova T\u00fcrk Telekom Arena. Poco dopo si assiste al terzo ritorno di Terim, in sostituzione di Frank Rijkaard. La squadra vince due titoli consecutivi, nel 2011-2012 e nel 2012-2013, mentre nel 2013-2014 riconquista la Coppa di Turchia dopo nove anni. In questo periodo i turchi arrivano sempre alla fase a eliminazione diretta in UEFA Champions League: il cammino si arresta ai quarti per mano del Real Madrid nell'edizione 2012-2013 e agli ottavi con il l'anno seguente. In quest'ultimo caso il superamento del girone avviene a discapito della e in campo ci sono in campo anche Wesley Sneijder e Didier Drogba, mentre l'allenatore \u00e8 Roberto Mancini.\nNella stagione 2014-2015 viene raggiunto il notevole traguardo dei venti titoli e viene vinta la seconda coppa nazionale di fila, mentre nel 2015-2016 le coppe nazionali vinte di fila salgono a tre, impresa riuscita in passato solo allo stesso Galatasaray, vincitore di tre coppe di fila dal 1963 al 1966. Nel 2016-2017 si assiste al quarto ritorno di Terim: con lui di nuovo alla guida i giallorossi vincono il campionato nel 2017-2018 e nel 2018-2019, anno in cui viene vinta anche la diciottesima coppa nazionale.\nColori e simboli.\nColori.\nI colori della divisa del Galatasaray sono il rosso e il giallo, entrambi in una tonalit\u00e0 abbastanza scura. In genere sono disposti sulla maglia in quarti, anche se storicamente non sono mancate le strisce.\nAll'inizio le divise erano per\u00f2 bianche e rosse, come l'attuale bandiera turca. Proprio per questo motivo furono presto cambiate con altre con i pi\u00f9 neutri giallo e blu marino. Per\u00f2 i dirigenti si recarono successivamente in un negozio di tessuti della citt\u00e0, e qui rimasero colpiti da alcune stoffe di colore rosso scuro giallo intenso. Esse vennero cos\u00ec acquistate per confezionare le uniformi, che furono indossate per la prima volta il 6 dicembre 1908 in occasione di una gara contro una squadra inglese. Alla fine si decise di tenerle: quella vittoria fu solo l'inizio di una stagione di successi, che si concluse con la conquista del primo trofeo, il campionato di calcio di Istanbul.\nSimboli ufficiali.\nStemma.\nIl simbolo del Galatasaray \u00e8 composto da un ovale bianco che racchiude una \"G\" rosso scura intrecciata a una \"S\" gialla con in mezzo l'anno di fondazione, \"1905\". Sul simbolo della sezione compaiono quattro stelle, che stanno a simboleggiare i titoli vinti: infatti, a differenza che in Italia o in altri Paesi, la stella in Turchia simboleggia cinque e non dieci scudetti.\nInno.\nL'inno si chiama \"Galatasaray Mar\u015f\u0131\".\nStrutture.\nStadio.\nDal 15 gennaio 2011 il Galatasaray gioca le partite interne allo stadio T\u00fcrk Telekom, impianto da 52 223 spettatori che deve il proprio nome alla sponsorizzazione dell'omonima societ\u00e0 di telecomunicazioni turca. Si trova nel quartiere di Seyrantepe del sistretto di Sar\u0131yer, nella parte europea della citt\u00e0, ed \u00e8 raggiungibile dalla fermata \"Seyrantepe\" della linea M2 della metropolitana di Istanbul.\nNella sua storia il club ha per\u00f2 giocato in molti degli stadi di Istanbul. All'inizio, quando il Galatasaray partecipava al campionato di calcio di Istanbul, l'unico campo era per tutti il \"Papaz\u0131n \u00c7ay\u0131r\u0131\" (\"campo del prete\"), che si trova a Kad\u0131k\u00f6y; l'impianto, noto attualmente come stadio \u015e\u00fckr\u00fc Sara\u00e7o\u011flu, ospita da tempo gli incontri casalinghi del . Nel 1921 venne poi inaugurato lo stadio di Taksim, che fu utilizzato anch'esso congiuntamente fino alla sua demolizione, avvenuta nel 1940; nelle sue vicinanze si trovano oggi il Parco di Gezi e la celebre Piazza Taksim.\nIntanto il club aveva individuato un terreno nel distretto di \u015ei\u015fli sul quale costruire quello che sarebbe diventato lo stadio Ali Sami Yen. Tuttavia, date le ristrette finanze del club e lo scoppio della seconda guerra mondiale, i lavori furono presto interrotti: alla fine, oltre al campo, fu edificata solamente una piccola tribuna. Dato che oltretutto il complesso era distante dal centro, esso venne utilizzato per molto tempo esclusivamente come campo di allenamento. Nel frattempo si utilizzarono altri due terreni di gioco, oggi non pi\u00f9 esistenti: il \"\u015eeref Stadi\" e il \"Dolmabah\u00e7e Stadi\", quest'ultimo usato in seguito esclusivamente dal .\nLe cose cambiarono nel 1964, quando, il 20 dicembre, venne finalmente aperto l'impianto intitolato al primo presidente del club. Esso nella sua storia \u00e8 riuscito anche a contenere 48.600 spettatori, e successivamente si merit\u00f2 il soprannome di \"Inferno\" per l'atmosfera infuocata creata dai sostenitori locali. Fu tuttavia abbandonato per buona parte degli anni settanta a causa delle pessime condizioni del manto erboso: in questo periodo si torn\u00f2 quindi al \"Dolmabah\u00e7e\". Un altro trasferimento si verific\u00f2 all'inizio del nuovo millennio, allorch\u00e9 si resero necessari dei lavori per riparare i danni causati dal terremoto del 1999; pur se eseguiti, da tempo si parlava ormai della costruzione di un nuovo stadio. Data l'inagibilit\u00e0 dell'Ali Sami Yen, la squadra gioc\u00f2 allo stadio olimpico Atat\u00fcrk, che nella sua storia ha ospitato anche la finale della UEFA Champions League 2004-2005.\nSociet\u00e0.\nAltre sezioni della polisportiva.\nEssendo una societ\u00e0 polisportiva, oltre alla sezione calcistica ci sono anche:\nPallacanestro.\nFondata nel 1911 \u00e8 uno dei club pi\u00f9 prestigiosi del Paese. Milita nella Basketbol S\u00fcper Ligi, la massima serie nazionale. Nella sua storia ha vinto anche l'Eurocup 2015-2016.\nPallanuoto.\n\u00c8 il club pi\u00f9 titolato del Paese.\nPallavolo maschile.\nFondata nel 1922 milita attualmente nella Efeler Ligi, la massima divisione del campionato turco.\nPallavolo femminile.\nFondata anch'essa nel 1922 milita attualmente nella Sultanlar Ligi, la massima divisione del campionato turco.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia. Tra essi merita una menzione speciale Fatih Terim, il primo e sinora l'unico a portare in Turchia un trofeo europeo, la Coppa UEFA, vinta nell'edizione 1999-2000. Pochi mesi dopo il club sollev\u00f2 anche la Supercoppa UEFA 2000.\nSegue la lista dei presidenti:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 B\u00fclent Korkmaz a quota 101, mentre il miglior marcatore \u00e8 Hakan \u015e\u00fck\u00fcr con 37 gol.\nStatistiche di squadra.\nA livello internazionale la miglior vittoria \u00e8 per 6-0, ottenuta contro la nel terzo turno preliminare della UEFA Europa League 2009-2010, mentre la peggior sconfitta \u00e8 il 6-0 subito contro il nel primo turno della Coppa dei Campioni 1972-1973.\nTifoseria.\nGemellaggi e rivalit\u00e0.\nIl Galatasaray vive una grande rivalit\u00e0 con le altre due grandi squadre cittadine; in particolare il confronto con il \u00e8 il confronto pi\u00f9 \"sentito\" a livello nazionale. Poco sotto c'\u00e8 quello con il .\nOrganico.\nRosa 2021-2022.\n\"Rosa e numerazione aggiornate al 23 agosto 2021\"\n \n "}
{"id": "129670", "revid": "39224", "url": "https://it.wikipedia.org/wiki?curid=129670", "title": "Nubia", "text": "La Nubia \u00e8 una regione storica dell'Africa, comprendente l'Egitto Meridionale (\"Bassa Nubia\") lungo le rive del Nilo e la parte settentrionale del Sudan (\"Alta Nubia\"), approssimativamente dalla prima alla quinta Cateratta del Nilo. \nIl clima \u00e8 fortemente continentale con ampie escursioni termiche tra il giorno e la notte. La regione si presenta montuosa e desertica. A parte il Nilo ed i suoi affluenti, data la scarsit\u00e0 delle precipitazioni, i corsi d'acqua sono a carattere torrentizio stagionale (widy\u0101n).\nIn tempi antichi costituiva un regno indipendente, il Regno di Kush, sede di un'antica civilt\u00e0 che fu una sorta di anello di congiunzione tra le genti del bacino Mediterraneo e quelle dell'Africa nera.\nEtimologia.\nEtimologicamente, il termine \"Nubia\" deriva dall'antico egizio \"nwb\" (o \"nub\")\nS12\nche significava \"oro\", essendo concentrata nella regione l'estrazione di gran parte del prezioso metallo, dai tempi pi\u00f9 remoti fino ai primi secoli dell'era cristiana, tanto che, in et\u00e0 ellenistica, nel pieno deserto nubiano, accanto alle miniere maggiormente prolifiche sorse la citt\u00e0 di Berenice Pancrisia, recentemente portata alla luce dalla spedizione archeologica italiana dei fratelli Angelo e Alfredo Castiglioni nel 1989.\nStoria.\nFino al 1500 a.C. circa.\nNon disponiamo di notizie certe del periodo protostorico della Nubia, se non da scarsi ritrovamenti archeologici. Pare accertato, tuttavia, che il clima, nel periodo tra il 10000 a.C. ed il 6000 a.C. fosse decisamente pi\u00f9 mite e piovoso di adesso, ragion per cui il paese, ora desertico, doveva esser molto pi\u00f9 ricco di vegetazione.\nNel periodo arcaico e nel periodo classico, \u00e8 praticamente impossibile separare la civilt\u00e0 nubiana da quella egizia, in quanto la Nubia fu pi\u00f9 volte vassalla (e - in certuni periodi - pure annessa al potente regno egizio). Fino al 280 a.C., addirittura, la scrittura nubiana era il geroglifico. Tutte le fonti storiche di cui disponiamo sul paese sono di provenienza egizia. Dai dati pi\u00f9 recenti sembra emergere che, prima dell'avvento del regno unitario del faraone Narmer, o Menes, nel 3200 a.C. circa, l'Egitto fosse diviso in due regni, quello settentrionale e quello meridionale. Quello meridionale estendeva il suo territorio circa fino alla \"Terza Cateratta\", quindi comprendente gran parte della Nubia classica e l'intero Dodecascheno, e fu proprio questo regno che procedette all'annessione del suo omologo settentrionale.\nDa sempre i faraoni tentarono direttamente od indirettamente di controllare le miniere ed i commerci che transitavano attraverso la Nubia (una via delle spezie, che partiva dalla regione di Punt, localizzabile presso le attuali Somalia ed Eritrea, nonch\u00e9 dal Regno di Axum, nell'attuale Etiopia, raggiungeva l'Egitto attraverso la regione di Kush e la citt\u00e0 nubiana di Kerma, nella Nubia a ridosso del confine egizio).\nIntorno al 2600 a.C., preso a modello il regno egiziano, sorse il primo regno nubiano protokushita, il Regno di Kerma, che raggiunger\u00e0 l'apice del suo splendore verso il 1800 a.C.\nGli egizi lo conoscevano come \"Terra di Yam\". Gi\u00e0 nel periodo Neolitico, verso il 7500 a.C., la zona di Kerma era al centro di una rete di villaggi e di necropoli.\nL'economia del Regno di Kerma si basava sui commerci (spezie, schiavi, animali esotici, oro, legname e pietre preziose). I commerci erano diretti verso l'Arabia (forse verso la citt\u00e0 di Ubar, nell'Oman), verso l'Africa interna, verso l'Egitto e verso i nomadi degli attuali stati del Ciad, Niger e Mali.\nI Nubiani erano anche gran parte dei mercenari che combattevano nelle file dell'esercito egizio, assieme a Siriani, Garamanti ed a Libici. Frequenti furono le spedizioni militari egizie nel corso dell'Antico Regno e Kerma si trov\u00f2 pi\u00f9 volte invasa dalle armate egizie tra il 2500 a.C. ed il 2200 a.C., epoca della fine dell'Antico Regno stesso.\nA testimonianza di queste incursioni sono le iscrizioni rupestri in geroglifico disseminate nelle grotte montane del Sudan settentrionale. In questo periodo sono anche attestati i rapporti commerciali tra Kerma ed i vicini Regni Sudarabici (il Regno di Saba, \"in primis\", sito nell'attuale Yemen).\nHarkhuf (in altri testi \"Herkhuf\" o \"Hirkhuf\", un governatore dell'Alto Egitto e della Bassa Nubia durante i regni dei faraoni Merenra I (... - 2273 a.C.) e Pepi II (... - 2200 a.C.) ci ha lasciato un resoconto dettagliato delle sue esplorazioni nella Media Nubia e nell'Alta Nubia sulle pareti della sua tomba a Qubbet el-Hawa, sulla riva occidentale del Nilo ad Assuan, nei pressi della prima Cateratta del Nilo, assieme al testo di una lettera di ringraziamento (l'unica a noi pervenuta) inviatagli dal suo sovrano Pepi II.\nVi si legge di ben quattro spedizioni compiute tra il 2274 a.C. ed il 2255 a.C., arrivando ad esplorare una terra chiamata Iyam, che probabilmente corrisponde alla fertile pianura che si apre a sud dell'attuale Khartum, alla confluenza tra il Nilo Bianco ed il Nilo Azzurro e spingendosi oltre, fino alle ignote regioni lungo il corso del Bahr el-Arab per cercare nuovi itinerari commerciali, intrecciare legami politici con i capi locali e preparare il terreno per l'espansione egizia in Nubia. Nella sua ultima spedizione, la quarta, risulta che port\u00f2 con s\u00e9 un \"nano danzante\", a quanto pare un pigmeo, che don\u00f2 al suo faraone insieme a tanti altri doni, quali pelli di leopardo, piume di struzzo, avorio, oro ed ebano.\nCon l'avvento del Medio Regno in Egitto, riprese l'espansionismo faraonico verso meridione. Kerma venne assediata pi\u00f9 volte dagli Egizi e divenne vassalla, tenuta - quindi - ad onorare un tributo annuo. Ma, alla caduta del Medio Regno, il Regno di Kerma inizi\u00f2 ad espandersi verso settentrione, arrivando a controllare il territorio egizio fino alla citt\u00e0 di Syene, l'attuale Assuan. In questo periodo furono stretti i suoi contatti con la citt\u00e0 portuale di Adulis in Eritrea sul Mar Rosso, ubicata a circa sessanta chilometri da Massaua. La citt\u00e0, dal 2011, \u00e8 oggetto di scavi archeologici effettuati da una missione italo-eritrea diretta dai fratelli Angelo e Alfredo Castiglioni\nLa ripresa espansionistica egizia verso meridione riprese con vigore alla nascita del Nuovo Regno, e questo fatto segn\u00f2 la fine del Regno di Kerma, che venne annesso definitivamente al regno egizio. Thutmose I complet\u00f2, infatti, la conquista della Nubia nel 1520 a.C., spostando il confine meridionale del regno egiziano alla Quinta cataratta sul Nilo, facendo crollare definitivamente il regno di Kerma.\nIl vuoto di potere in Nubia non dur\u00f2, per\u00f2, a lungo, in quanto inizi\u00f2 ad affermarsi il regno di Kush. La parabola ascendente dei Kushiti inizia attorno al 2100 a.C., in una zona dell'Alto Nilo al riparo dalle mire espansionistiche degli Egizi. Attorno al 1700 a.C., Kush annett\u00e9 un'intera regione situata all'incirca presso le attuali citt\u00e0 di Dongola e di Atbara nell'odierno Sudan.\nNel 1580 a.C. l'Egitto invase una prima volta Kush. Finch\u00e9 l'Egitto fu potente, Kush si espanse unicamente verso meridione, anche se non sono tuttora noti i suoi confini in queste regioni. Addirittura alcuni ipotizzano che potessero comprendere il corso del Bahr el-Gebel nella conca paludosa del Sudd, il Bahr el-Ghazal e le attuali regioni del Kordofan e del Darfur.\nDopo il 1500 a.C. circa.\nAll'inesorabile e lento declino dell'Egitto, corrispose un'affermazione progressiva di Kush. Gi\u00e0 nel 1320 a.C. inizia l'espansione verso settentrione, nell'attuale regione egiziana di Abu Simbel. Ma, verso il 1000 a.C., venne raggiunta la zona di File e di Elefantina. La piena indipendenza dall'Egitto venne conquistata nel 784 a.C.. I commerci erano molto fiorenti, tanto che alcuni storici sono portati a ritenere che il biblico territorio di Ofir, sede delle Miniere di re Salomone, corrispondesse proprio alla regione di Kush.\nAddirittura la XXV dinastia egizia (la cosiddetta \"Dinastia dei Faraoni Neri\"), che regn\u00f2 dal 780 a.C. al 656 a.C., quando fu abbattuta dall'invasione degli Assiri, era nubiana d'origine. Infatti, il re kushita Kashta (... - 745 a.C.), figlio di un alto sacerdote tebano esule nel 951 a.C. presso Kush, (i sacerdoti tebani furono cacciati dai faraoni d'origine libica), approfittando dell'anarchia imperante in Egitto, invase il paese e si fece incoronare faraone a Menfi.\nSuo figlio Pianki (745 a.C. - 713 a.C.), elimin\u00f2 progressivamente tutti i pretendenti al trono. Fu l'apogeo del regno kushita perch\u00e9 i suoi successori infatti non furono molto abili. Le continue scaramucce di confine tra Egitto ed il potente Impero Assiro, lungo il Torrente d'Egitto (attuale fiume al-Arish), fecero precipitare la situazione.\nIl re assiro Assurbanipal (668 a.C. - 631 a.C.) intervenne militarmente contro Taharqa ( 690 a.C. - 664 a.C.), che pi\u00f9 volte tent\u00f2 d'intromettersi nelle vicende della Palestina assoggettata agli Assiri.\nVenne rasa al suolo Tebe nel (663 a.C.) e sconfitta ripetutamente l'armata egiziana. A nulla valse la guerriglia contro gli Assiri portata dal successore Tenutamon (... - 653 a.C.), che nel 656 a.C. fu costretto ad abbandonare definitivamente l'Egitto ed a rifugiarsi nella natale Nubia.\nAssurbanipal ritenne troppo rischioso penetrare in Nubia, troppo lontana dalle basi assire sul Mediterraneo, per cui non invase il paese. Da allora, i rapporti tra Nubia ed Egitto, progressivamente, declinarono, sebbene nel 591 a.C. l'Egitto occup\u00f2 militarmente per breve tempo la Nubia fino a Napata. Per prevenire ulteriori attacchi kushiti, i faraoni stanziarono sul confine meridionale gli Ebrei filoegiziani che fuggirono da Gerusalemme l'8 luglio 587 a.C., prima della caduta in mano dei Babilonesi di re Nabucodonosor (634 a.C. - 562 a.C.), in seguito alla rivolta del re Sedecia (619 a.C. - 585 a.C.). Curioso \u00e8 il fatto che questi ebrei esuli abbandonarono il monoteismo per adorare una triade divina, che vedeva accanto a Yah\u00f9 (corruzione del nome \"Yahweh\") altri due dei minori.\nUn tentativo fallito d'invasione della Nubia avvenne, invece, verso il 523 a.C. ad opera dei Persiani che avevano da poco conquistato l'Egitto, ma malaria, dissenteria e mancanza d'acqua falcidiarono l'esercito invasore strada facendo.\nNel frattempo, i kushiti ritennero maggiormente sicura la posizione di Meroe come capitale in sostituzione di Napata, troppo esposta alle incursioni dall'Egitto. Il re Harsiotef (427 a.C. - 369 a.C.) fu l'ultimo ad utilizzare l'alfabeto egizio. I suoi successori iniziarono ad adottare il meroitico, oramai largamente diffuso a livello popolare. Il trasferimento della capitale fu concluso da re Arkekamani (272 a.C. - 258 a.C. ), attorno al 265 a.C. Nel frattempo, i rapporti con l'Egitto caduto prima sotto il dominio persiano (525 a.C. - 332 a.C.), quindi sotto il potere macedone (332 a.C. - 31 a.C.), ed infine romano e successivamente bizantino (31 a.C. - 642) divennero sempre pi\u00f9 ridotti.\nRapporti con Roma.\nI rapporti commerciali con i Tolomei furono buoni. Molto meno, all'inizio, furono invece i rapporti coi Romani, tanto che nel 24 a.C. un'incursione meroitica della regina Candace (\"regina\" nella lingua nubiana, ma il nome fu creduto, dai latini, personale) contro il predominio imposto da Gaio Cornelio Gallo provoc\u00f2 una situazione di guerra: un'orda nubiana si spinse sino a File e saccheggi\u00f2 il tempio di Iside e ne riport\u00f2 a Meroe alcune statue di Augusto, che gli archeologi hanno ritrovato recentemente.\nCandace (il cui vero nome era presumibilmente Amanirenas) venne ricacciata verso sud dal Prefetto dell'Egitto Gaio Petronio (76 a.C. - 9 a.C.), che le inflisse una dura sconfitta nel 23 a.C. a Dukkah. Gli invasori si rinchiusero nella rocca di Primis che non resse all'assalto di Petronio. Questi prosegu\u00ec fino a Napata ed offr\u00ec la pace ai cittadini contro restituzione degli ostaggi e delle statue di Augusto (63 a.C. - 14). Poich\u00e9 ricevette un rifiuto, prese quindi d'assalto la citt\u00e0 e la distrusse.\nMa Candace ancora una volta torn\u00f2 all'offensiva e attacc\u00f2 Primis, ora caposaldo di Roma e Pselchis. Un'altra volta intervenne Petronio, e le impose durissimi patti di pace. Essa non si rassegn\u00f2 tuttavia: chiese e ottenne di trattare direttamente con Ottaviano; si port\u00f2 fino al suo Quartier Generale a Samo, e ivi ottenne di segnare il confine tra Roma e Meroe a Maharraka - la data di tal evento si colloca nel 22 a.C. o nel 21 a.C. \nInfatti, Roma, dopo aver pianificato lo sbarco nel porto di Leuk\u00e8 Kome in Arabia, con l'intento di sottomettere il Regno di Saba, nel 24 a.C. sotto il comando del prefetto d'Egitto Gaio Elio Gallo (62 a.C. - 4) si trov\u00f2 in balia del deserto a causa del tradimento delle guide fornite dai Nabatei. Dopo aver preso la citt\u00e0 di Yathrib (Medina), i Romani vennero sconfitti dal caldo, dalla sete e dalla dissenteria. Il patto di pace coi Meroiti tenne fino al 270.\nNei primi secoli dell'impero, i rapporti tra i Romani ed i Nubiani furono ottimi. Nerone (37 - 68) invi\u00f2 una delegazione a Meroe per preparare, forse, il viaggio esplorativo che due centurioni compirono nel 66 alla ricerca delle sorgenti del Nilo (che dissero nascere da due alte montagne, probabilmente nella regione del Bahr al-Ghazal o forse addirittura nell'Uganda (in quest'ultimo caso la descrizione si riferisce alle Cascate Murchison).\nLe scorrerie dei nomadi Blemmi contro i presidi romani si fecero sempre pi\u00f9 pressanti, in un momento critico per Roma, impegnata in oriente contro i Sasanidi ed in Europa contro i barbari. Nel 272 l'imperatore Aureliano (214 - 275) retrocesse il confine su posizioni maggiormente difendibili, e nel 294 l'imperatore Diocleziano (236 - 311) lo retrocesse ulteriormente. \nNel 395 l'Impero romano d'Oriente eredit\u00f2 l'Egitto e fece costruire numerose fortezze confinarie nella Bassa Nubia, quale quella di Ikhmindi. Anche con i Bizantini sono buone le relazioni diplomatiche, tanto pi\u00f9 che, nel frattempo, la Nubia era divenuta cristiana proprio per la sua vicinanza all'Egitto (280 - 310). Da quegli anni, tuttavia, il regno di Kush divenne vassallo del meridionale regno di Axum. Re Ezana III di Axum (294 - 356), convertitosi al cristianesimo (323), represse una rivolta cancellando definitivamente il regno di Kush nel 352.\nMedioevo e tempi successivi.\nIl cristianesimo (\"Chiesa delle cateratte\") sopravvisse fino al 1317 nella Nubia, quando oramai l'Egitto era stato islamizzato da secoli. Sulle ceneri del Regno Kushita sorse, nel 580 il regno cristiano di Makuria, che resistette all'islamizzazione assai tenacemente, sconfiggendo gli Arabi nel 652 a Dongola.\nIl declino del regno, iniziato nel 1200, port\u00f2 al suo vassallaggio sotto l'Egitto nel 1272 e la sua assimilazione nel 1317. Da allora la Nubia segu\u00ec le sorti dell'Egitto fino al 1882 quando tutto il Sudan Anglo-Egiziano e l'Egitto stesso furono acquisiti dai Britannici.\nOggigiorno, la Nubia \u00e8 divisa in una regione settentrionale egiziana (dal 1922) ed una meridionale aggregata al Sudan al momento della dichiarazione d'indipendenza di quel paese (1956)."}
{"id": "129673", "revid": "287204", "url": "https://it.wikipedia.org/wiki?curid=129673", "title": "Film ninja", "text": "Il film ninja \u00e8 un genere cinematografico minore che, in Italia, viene inserito nel genere dei film di arti marziali. Nei film \"ninja\" gli scontri fra il protagonista ed i suoi nemici si svolgono con l'uso di tecniche ispirate al ninjutsu.\nI film \"ninja\" devono essere divisi in due sezioni:\n(per la nazionalit\u00e0 si \u00e8 scelto di ignorare alcuni film di serie Z, come lo spagnolo \"Robot Ninja\").\nNinja orientali.\nSicuramente il genere \u00e8 nato in Giappone (patria del ninjutsu), dove i manga, gli anime e i telefilm hanno sempre sfruttato la figura del ninja: basti citare la fortunata serie \"Akakage\" (letteralmente \"ombra rossa\"), che diviene un film nel 1967, 1969 e poi nel 2001. Inoltre tutti gli anni sessanta sono attraversati dalla serie dei film \"Shinobi\" di Kazuo Mori, tutti interpretati da Raiz\u014d Ichikawa.\nAlla fine degli anni settanta, col fiorire ad Hong Kong dei generi \"wuxia\" e \"gongfu\", la continua richiesta spinge i produttori a cercare nuove arti marziali da mostrare al cinema. Appaiono cos\u00ec alcuni titoli che rimandano al ninjutsu, ma sono film ancora legati alla tradizione cinese (il pi\u00f9 delle volte si tratta di \"wuxia\"), e quindi non possono essere considerati veri e propri film \"ninja\".\nCon l'inizio degli anni ottanta, quando anche dagli USA giungono richieste per il nascente interesse verso i film \"ninja\", cominciano a fiorire titoli come \"Shaolin Fighters Vs. Ninja\" (\"Fei dao you jian fei dao\", 1981) o \"Lone Ninja Warrior\". Dal 1984 in poi c'\u00e8 una vera e propria esplosione di titoli, la maggior parte dei quali diretti da Godfrey Ho e Joseph Lai, ed interpretati in vari ruoli dallo statunitense Richard Harrison (attore del tutto digiuno di ninjutsu).\nLa scarsissima qualit\u00e0 artistica e tecnica di questi film, in cui si vede ben poco di ninjutsu, fa s\u00ec che ad Hong Kong il genere si esaurisca molto presto. Nel 1988 Godfrey Ho dirige \"Rage of Ninja\" e \"Full Metal Ninja\", mentre Mai Chen Jsai dirige \"Shaolin Vs. Ninja\", che possono definirsi gli ultimi titoli cinesi del genere (un'eccezione \u00e8 rappresentata dallo stesso Godfrey Ho che nel 1994 dirige \"Ninja Fist of Fire\").\nFilmografia.\nAlcuni titoli di film \"ninja\" orientali usciti in Italia.\nNinja occidentali.\nLe prime apparizioni di film \"ninja\" negli USA si hanno nel 1975 in Killer elite di Sam Peckinpah e sul finire degli anni '70, con alcuni film interpretati dall'attore cinese Leo Fong (\"Enforcer from Death Row\", \"The Last Reunion\", ecc.), ma si pu\u00f2 dire che il primo film occidentale del genere sia \"The Octagon\" (1980) di Eric Karson, interpretato da Chuck Norris e Lee Van Cleef, due attori statunitensi del tutto digiuni di ninjutsu. Non lo era Tadashi Yamashita alias \"Bronson Lee\" coreografo e attore del film.\nAnche se si tratta di una produzione a basso costo (come del resto tutti gli altri film del genere), il film riscuote un discreto successo e fa nascere in Occidente la passione per i film \"ninja\".\nL'anno successivo, 1981, vede l'uscita del film che getta le basi per i film seguenti: \"L'invincibile ninja\" (\"Enter the Ninja\") di Menahem Golan. Il film infatti, oltre all'attore italiano protagonista Franco Nero, vede il debutto dell'attore giapponese Sh\u014d Kosugi, vero esperto di ninjutsu.\nMenahem Golan, che \u00e8 anche produttore, prende sotto la sua ala Kosugi, e gli fa girare una fortunata serie di film \"ninja\", che deve il suo successo all'alta qualit\u00e0 dei combattimenti coreografati da Kosugi stesso. L'ultimo film puramente \"ninja\" \u00e8 \"Questione d'onore\" (\"Rage of Honor\", 1987). In seguito, dopo film di altro genere, Kosugi si ritirer\u00e0 dal cinema, facendo perdere al genere il suo miglior interprete.\nNel 1982 il crescente interesse del pubblico spinge un regista di prim'ordine come John Frankenheimer ad affrontare il genere: esce infatti \"L'ultima sfida\" (\"The Challenge\") interpretato da Scott Glenn e Toshir\u014d Mifune. Sicuramente il film vanta la qualit\u00e0 migliore del genere, ma i combattimenti non ne sono all'altezza.\nUn'altra spinta al genere viene nel 1985 dal regista Sam Firstenberg, specializzato in film d'azione di serie B. Gira infatti \"Guerriero americano\" (\"American Ninja\") sfruttando la moda del momento, facendo interpretare a Michael Dudikoff (digiuno di ninjutsu) un ninja in chiave statunitense. Il film \u00e8 il primo di una serie di 5 titoli, dove David Bradley d\u00e0 il cambio a Dudikoff, e dove la qualit\u00e0 si diluisce con il susseguirsi dei titoli. Rimane comunque un esempio perfetto di \"ninja\" occidentale.\nGli anni a seguire vedono molti titoli ed autori del genere, che per\u00f2 rimangono di qualit\u00e0 mediamente bassa. Se il genere propriamente detto si esaurisce dopo la met\u00e0 degli anni novanta, c'\u00e8 da dire che in quella data i film \"ninja\" diventano umoristici e non pi\u00f9 violenti.\nI fumetti, i cartoni ed il film del 1990 delle tartarughe Ninja gettano le basi per un ninjutsu sicuramente distante dall'originale nipponico, ma di pi\u00f9 largo impatto fra il pubblico giovanile. Film come \"Tre ragazzi ninja\" (\"3 Ninjas\", 1994) o \"Mai dire ninja\" (\"Beverly Hills Ninja\", 1997), hanno un sicuro fascino sul pubblico giovane, e possono considerarsi un'evoluzione dai film \"ninja\" classici che vede la perdita della violenza e della marzialit\u00e0.\nFilmografia.\nAlcuni titoli degni di nota di film \"ninja\" occidentali usciti in Italia."}
{"id": "129674", "revid": "125419164", "url": "https://it.wikipedia.org/wiki?curid=129674", "title": "Fran\u00e7ois Rabelais", "text": "Considerato uno dei pi\u00f9 importanti protagonisti del rinascimento francese, Rabelais \u00e8 noto soprattutto per il \"Pantagruel\" (1532) e il \"Gargantua\" (1534).\nTra gli umanisti pi\u00f9 noti del XVI secolo, lo scrittore francese riprende e rinnova alcuni dei temi e delle figure letterarie che furono gi\u00e0 di Luigi Pulci e di Teofilo Folengo, arricchendoli con una straordinaria inventiva linguistica in larga parte attribuibile alla sua cultura di intellettuale del Rinascimento, cultura assai varia e tutt'altro che superficiale. L'opera di Rabelais verr\u00e0 inserita nell'Index Librorum Prohibitorum e incorrer\u00e0 pi\u00f9 volte nelle aspre censure della Sorbona.\n\u00c8 considerato dalla critica, in particolare dopo il saggio di Michail Bachtin, \"L'opera di Rabelais e la cultura popolare\" (trad. it. 1979), come il maggior esponente di quel particolare filone della cultura rinascimentale definito come anti-classicismo o anti-rinascimento, che rifiutando le norme tematiche e linguistiche dei generi \"alti\" come la lirica amorosa petrarchista o l'epica cavalleresca, sceglie invece come argomento tutto ci\u00f2 che \u00e8 \"basso\", come il corpo e le sue funzioni, il cibo, il vino, il sesso, contraddistinguendosi, sul piano linguistico, per una grande ricchezza e creativit\u00e0 verbale.\nBiografia.\nFran\u00e7ois Rabelais nacque in data imprecisata, probabilmente nel 1494, a Devini\u00e8re, vicino a Chinon en Touraine. Figlio di Antoine Rabelais, siniscalco e avvocato di Lern\u00e9.\nSecondo Bruneau de Tartifume (1574-1636), intorno al 1510 \u00e8 novizio nel convento dei francescani de La Baumette, vicino alla rocca di Chanz\u00e9 a Angers, ricevendo dunque una formazione teologica. Pi\u00f9 tardi trasferito al convento dei francescani di Puy-Saint-Martin a Fontenay-le-Comte, vi prender\u00e0 i voti nel 1520.\nA seguito dei commenti di Erasmo, nel 1524 la Sorbona proibiva lo studio del greco, che avrebbe potuto comportare esami critici dei Vangeli.\nNel 1528 Rabelais abbandona l'abito e il 17 settembre 1530 si iscrive alla facolt\u00e0 di Medicina di Montpellier, superando il baccalaureato il 1\u00ba novembre dell'anno successivo. Nel 1532 si trasferisce a Lione e pubblica \"Pantagruel\" con lo pseudonimo di Alcofribas Nasier (anagramma di Fran\u00e7ois Rabelais). Scrive una lettera a Erasmo nella quale se ne dichiara figlio, per avere voluto riconciliare il pensiero pagano con quello cristiano, costruendo quello che viene definito \"umanesimo cristiano\".\nDopo il successo della prima opera nel 1534 esce \"Gargantua\" sotto lo stesso pseudonimo.\nIl 17 gennaio 1536 una lettera di Paolo III lo autorizza a scegliere un monastero benedettino nel quale esercitare la medicina senza praticare operazioni chirurgiche.\nFra il 1539 e il 1542 vive a Torino in qualit\u00e0 di medico e segretario di Guilliaume Du Bellay, fratello del cardinale Du Bellay e governatore francese della citt\u00e0.\nNel 1542 pubblica a Lione, presso Juste, \"Gargantua e Pantagruel\", testo definitivo corretto dall'autore, condannato l'anno seguente (1543) dalla Facolt\u00e0 di Teologia della Sorbona.\nIl 19 settembre 1545 ottiene il privilegio reale per la stampa del \"Terzo libro\" (\"le indagini di Panurge sul matrimonio\") uscito nel 1546. Alla condanna della Sorbona si ritira a Metz, presso \u00c9tienne Laurens, ed \u00e8 nominato medico della citt\u00e0.\nNel 1548 vengono pubblicati undici capitoli del \"Quarto Libro\" (\"I viaggi immaginari di Pantagruel e Panurge\"), la cui versione integrale uscir\u00e0 solo nel 1552.\nIl 6 agosto 1550 ottiene un \"privilegio di edizione\" per tutte le sue opere, con l'interdizione a chiunque di stamparle o modificarle senza il suo consenso.\nNel 1551 gli viene attribuita la cura della parrocchia di Saint-Martin a Meudon. Il 1\u00ba marzo 1552 il \"Quarto libro\" \u00e8 censurato dai teologi della Sorbona.\nIl 7 gennaio 1553 Rabelais si dimette da parroco. Muore a Parigi nell'aprile del 1553 e viene sepolto nel Cimitero di Saint-Paul-des-Champs.\nNel 1562 viene pubblicato l\"Isle Sonnante\", comprendente sedici capitoli del \"Quinto Libro\". La pubblicazione integrale del libro avverr\u00e0 nel 1564 ed \u00e8 attribuita a Rabelais, attribuzione che molti commentatori contesteranno in seguito.\nA Rabelais \u00e8 intitolato l'asteroide 5666 Rabelais.\nAnalisi dell'opera.\nIl corpo in Rabelais.\nRabelais spesso descrive le parti basse del corpo, per fare una parodia della tradizione letteraria medievale che imponeva alla descrizione fisica delle \"leggi severe\", testimoniata dalle arti poetiche. Rabelais, contro la tradizione, riprende i principi in ordine inverso, descrivendo cio\u00e8 il corpo a partire dal basso, cio\u00e8 dal \"ventre\", \"il membro\", le \"palle\", \"le gambe\", \"il naso\", \"le orecchie\". Attraverso questa parodia, Rabelais afferma il posto e l'importanza del corpo umano nell'Universo. Nel porre in essere questa parodia della poetica medievale che d\u00e0 luogo a un'abbondanza descrittiva, assistiamo all'elogio del corpo umano in un contesto proprio del Rinascimento che afferma il posto centrale dell'uomo e della sua dignit\u00e0, come gi\u00e0 affermato da Pico della Mirandola (Fonte: La repr\u00e9sentation du corps dans les textes narratifs de la premi\u00e8re moiti\u00e9 du XVIe si\u00e8cle, di Masataka Ishibashi, pp. 5-6: https://tel.archives-ouvertes.fr/tel-01566275/document)\nLa religione in Rabelais.\nAbel Lefranc, autore di un'edizione critica di Rabelais nel XX secolo sostiene la tesi dell'ateismo, basandosi su passi del Calvino nel \"Des scandales\" (1550) e nella prefazione di Robert Estienne al vangelo secondo Matteo (1553).\nLa tesi inversa fu sostenuta nel 1924 dal teologo cattolico \u00c9tienne Gilson e da Lucien Febvre ne \"Le probl\u00e8me de l'incroyance au XVIe si\u00e8cle, la religion de Rabelais\" (1942). Per quest'ultimo le accuse di ateismo nei confronti di Rabelais non dovrebbero essere interpretate alla luce del razionalismo moderno ma collocate nel contesto dell'epoca.\nFra' Giovanni.\nL'immagine di campanile con il significato di fallo \u00e8 l'ultima: \u00abanche soltanto l'ombra del campanile di un'abbazia \u00e8 feconda\u00bb.\nFonti e genesi.\nRabelais, per scrivere i suoi primi testi, si ispira direttamente al folklore e alla tradizione orale popolare. \"Pantagruel\" ha quindi le sue radici nella tradizione popolare.\nForte del successo di \"Pantagruel\", Rabelais inizia a riscrivere a suo modo la storia di Gargantua e allontanandosi dalle fonti popolari iniziali, descrive un \"Gargantua\" letterariamente molto pi\u00f9 segnato dall'umanesimo del suo predecessore.\nTemi.\nNon \u00e8 arbitrario parlare di \"surrealismo\", di utilizzo dell'assurdo, e di una incongruenza verbale dilatata a proporzioni smisurate. Il punto di partenza delle interminabili sfilze di vocaboli che interrompono la narrazione, siano elenchi di giochi, cibi e bevande o vezzeggiativi di organi maschili nasce dal \nAl divertimento dell'enumerazione delle incredibili proporzioni dei giganti alterna una satira grave ma allo stesso tempo leggera, e anche la straordinaria\nIn Rabelais tutta una scatologia degli equivoci osceni pi\u00f9 inaspettati e magari tirati per i capelli, dei motti e gesti grottescamente volgari usati per tanti secoli a colpo sicuro dai ciarlatani sulle piazze, resta insistentemente estemporanea, popolare e bonariamente familiare.\nInfluenza culturale.\nA Rabelais \u00e8 intitolato il cratere Rabelais su Mercurio."}
{"id": "129675", "revid": "122498778", "url": "https://it.wikipedia.org/wiki?curid=129675", "title": "Invisibles", "text": "Invisibles (\"The Invisibles\") \u00e8 una serie a fumetti ideata e scritta da Grant Morrison. L'opera, suddivisa in 3 serie di 25, 22 e 12 numeri, \u00e8 stata pubblicata negli Stati Uniti dal 1994 al 1999 dalla DC Comics sotto l'etichetta editoriale Vertigo. In Italia \u00e8 edita dalla Magic Press con il titolo \"Invisibles\" e dalla RW Edizioni dal 2013. Nella realizzazione grafica di questa opera Morrison si \u00e8 avvalso della collaborazione di parecchi artisti, tra i quali Steve Yeowell, Jill Thompson, Phil Jimenez e Frank Quitely.\nLo sceneggiatore scozzese si appropria dell'intero scibile della cultura e controcultura pop, facendo convivere cos\u00ec il serial orwelliano \"Il prigioniero\" con la mitologia azteca, il libro delle divinazioni cinesi \"I-Ching\" con le ultime scoperte della fisica quantistica, il Situazionismo di Guy Debord e le ossessioni angoscianti di Howard Phillips Lovecraft, lo spirito lisergico di John Lennon con l'esoterismo di Aleister Crowley.\nTrama.\nLa nostra realt\u00e0 non \u00e8 quella in cui crediamo di vivere: una razza di alieni, chiamati \"Arconti\", da secoli manipola le vite degli esseri umani tramite l'influenza occulta della politica e dei mass media. A loro si oppongono gli \"Invisibili\": una societ\u00e0 segreta, anarcoide e sovversiva, che si batte da secoli per la libert\u00e0 dalle strutture autoritarie e dal controllo.\nLa cellula pi\u00f9 violenta e indisciplinata dell'organizzazione \u00e8 quella capitanata da King Mob, un anarchico assassino il cui motto \u00e8 \u00abNon hai scelta: libert\u00e0 senza confini oppure eterno controllo\u00bb. King Mob \u00e8 inoltre dotato di capacit\u00e0 psichiche e da bravo paranoico ha adottato pi\u00f9 di un'identit\u00e0 (tra cui quella di Gideon Stargrave, un dandy avventuriero ispirata dichiaratamente a Jerry Cornelius, personaggio creato da Michael Moorcock negli anni settanta).\nLa brigata anti-controllo comprende inoltre Ragged Robin, una strega dalla doppia esistenza (nel senso che esiste contemporaneamente in due piani temporali diversi, sia nel nostro presente sia nel 2012), il travestito sudamericano dai poteri sciamanici Lord Fanny, l'ex poliziotta di Harlem Boy e Jack Frost, un teppista inglese che \u00e8 destinato ad essere la prossima reincarnazione del Buddha.\nStabilit\u00e0, normalit\u00e0, conformismo e ogni certezza sullo stato delle cose sono per gli Invisibili i veri nemici da combattere, sterminando il concetto di realt\u00e0 per svelare il lato occulto del mondo.\nLa struttura narrativa distrugge la linearit\u00e0 del tempo, tanto che andrebbe letto come se fosse il primo episodio l'ultimo della serie ambientato il 22 dicembre del 2012. Il giorno in cui la storia si scontra duramente con la pi\u00f9 impensabile delle apocalissi, un evento presentito e annunciato dai profeti delle culture pi\u00f9 diverse: la biblica Armageddon, il Ragnar\u01ebk nordico, il Quinto Sole degli Aztechi, il Giorno del Giudizio cristiano.\nPer confondere ancora di pi\u00f9 le acque, Morrison si diverte a frantumare le pi\u00f9 elementari coordinate dello spazio \u2013 tempo, cosicch\u00e9 i protagonisti di \"Invisibles\" si spostano a piacimento nelle falde temporali attraverso una sorta di viaggio astrale. Partendo dall'idea della simultaneit\u00e0 degli eventi, vale a dire che tutti ci\u00f2 che \u00e8 successo nel passato e che succeder\u00e0 nel futuro esiste contemporaneamente nel presente e quindi per viaggiare nel tempo gli \"Invisibles\" mettono in atto una semplice distorsione dei propri parametri percettivi.\nIn molte delle storie si riconosce l'ispirazione da Philip K. Dick, che gi\u00e0 negli anni '50 aveva narrato di cospirazioni da parte di esseri alieni e macchine robot e di realt\u00e0 contraffatte.\nLa cospirazione \u00e8 una dei perni su cui la trama si dipana e lo sceneggiatore fa una panoramica tra quelle pi\u00f9 in voga degli ultimi anni. Oltre al complotto alieno c'\u00e8, ad esempio, la teoria secondo cui le basi militari americane nascondano dei vaccini mai diffusi contro malattie infettive come l'AIDS, ma c'\u00e8 posto anche per le speculazioni di David Icke (autore del libro \"i Figli di Matrix\") riguardante la morte della principessa Diana. Nella versione dello sceneggiatore scozzese Lady D. \u00e8 stata uccisa dagli agenti segreti al soldo di Sir Miles Delacourt e dagli Arconti per permettere all'essere soprannaturale Moonchild, figlio dalla principessa, di salire al trono della Gran Bretagna.\nAltri media.\nIl fumetto non ha avuto ancora versioni realizzate per altri mass media, tuttavia il coinvolgimento dell'opera con altri mezzi di comunicazione di massa si \u00e8 gi\u00e0 verificato in diverse occasioni. Grant Morrison ha accusato i fratelli Wachowski di aver saccheggiato molte delle idee della sua serie per il film Matrix. I registi, pur dichiarandosi lettori del fumetto di Morrison, hanno per\u00f2 negato di averne tratto qualsivoglia ispirazione.\nMorrison aveva pensato \"Invisibles\" come una mini serie per la televisione e la invi\u00f2 nel 1993 ad alcune emittenti. Venne per\u00f2 bocciata perch\u00e9, secondo i produttori, non c'era posto in TV per storie di cospirazioni aliene. L'anno successivo venne mandata in onda dalla Fox \"X-Files\" che ebbe un successo clamoroso. L'autore, per vendicarsi del trattamento subito dagli studios televisivi, prese in giro il serial con battute e allusioni ai due protagonisti Mulder e Scully.\nAlla fine della terza serie l'autore scozzese aveva previsto un romanzo con l'ultima avventura di King Mob e soci; ad oggi per\u00f2 non \u00e8 ancora stato pubblicato. Adesso, stando ad una sua recente intervista, sembra che abbia scritto una mini serie televisiva con il seguito delle storie del fumetto.\nL'amico e collega Warren Ellis ha creato con \"Planetary\" la propria versione di \"Invisibles\" con finalit\u00e0 ed intenti per\u00f2 del tutto diversi (anche se la teoria del grande complotto e le societ\u00e0 segrete sono elementi ricorrenti in entrambe le opere)."}
{"id": "129677", "revid": "599013", "url": "https://it.wikipedia.org/wiki?curid=129677", "title": "Magic number", "text": "Un magic number, in informatica, identifica una stringa di testo, utilizzata con differenti finalit\u00e0, oppure un numero a cui non \u00e8 associato un significato esplicito, ma il cui valore \u00e8 essenziale ai fini del funzionamento del codice. Quest'ultimo caso, pertanto, \u00e8 sconsigliato dalle \"best practice\" della programmazione (anti-pattern).\nCaratteristiche.\nEsso indicherebbe:\nIl secondo uso del termine \u00e8 prettamente dispregiativo: inserire nel codice delle costanti (siano esse numeriche o di tipo stringa) senza dare loro un significato esplicito porta ad avere codice poco leggibile. \u00c8 buona norma dare a tali costanti un nome ed un significato esplicito, possibilmente all'inizio del codice, e utilizzare sempre tale definizione. I problemi legati all'uso di magic number sono:\nUtilizzo.\nI magic number sono nati negli ambienti Unix per identificare il formato dei file binari e per la gestione dei dati nella memoria. Oggi la maggior parte dei formati del file hanno un magic number, costituito da un numero di byte variabile (solitamente da 2 a 10). Viene anche utilizzato nei protocolli di rete, per identificare il protocollo o errori nella trasmissione dei dati.\nSebbene quasi tutti formati di file siano identificati da un magic number, la Microsoft sin dalle prime versioni del suo sistema operativo DOS ha deciso di adottare un nuovo identificativo: l'estensione.\nAncora oggi, i sistemi operativi Microsoft non utilizzano il magic number per dedurre il formato di appartenenza di un determinato file, ma appunto le estensioni. I magic number possono comunque essere utili per definirne la versione.\nEsempi.\nDa notare che questi marcatori sono davvero utili ai software di recupero dei dati (per esempio TestDisk, per citarne uno) in quanto attraverso di essi riescono ad identificare la presenza di un dato tipo di file, o di struttura, anche se il File System \u00e8 danneggiato.\nIn ambito informatico viene utilizzato per suddividere le reti: in particolare permette di trovare la rete successiva e quindi di individuare il broadcast dell'attuale. Si calcola con la seguente formula: MN= 2^n dove n \u00e8 il numero dei bit posti a 0 del byte critico della Subnet Mask (ovvero i bit riservati all'host)Esempio:"}
{"id": "129680", "revid": "124401818", "url": "https://it.wikipedia.org/wiki?curid=129680", "title": "Massimino Daia", "text": "Biografia.\nFiglio della sorella di Galerio, Massimino nacque attorno all'anno 285 in Illyricum, da una famiglia dedita alla pastorizia. Fece la carriera militare, ricoprendo i ranghi di \"scutarius\", \"Protector\" e \"tribunus\". Il suo nome originario era \u00abDaia\u00bb, ma fu adottato da Galerio, di cui assunse il nome (il nome completo di Galerio era Gaio Galerio Valerio Massimo). Daia aveva una moglie e una figlia, i cui nomi sono ignoti, e un figlio di nome Massimo.\nNel 305, in seguito all'abdicazione degli augusti Diocleziano e Massimiano in favore di Galerio e Costanzo Cloro, fu nominato cesare per l'Oriente su indicazione di Galerio, che si premur\u00f2 anche di scegliere Flavio Severo come cesare d'Occidente. Gli fu assegnato il governo delle province orientali. Nel 310 si autoproclam\u00f2 augusto, in contrasto con le delibere del convegno di Carnuntum del 308 che per lui prevedevano la conferma della dignit\u00e0 di cesare. Sappiamo che condusse una campagna militare vittoriosa in Armenia, contro un popolo che in passato si era dimostrato alleato dei Romani, ma che ora abbracciava la religione cristiana, nemica dell'imperatore poich\u00e9 \"estremamente rispettosa della piet\u00e0 verso Dio\". Secondo Giovanni Malalas (che confonde Massimino Daia con Massenzio, figlio di Massimiano), Massimino condusse in modo vittorioso le operazioni militari, sia contro gli Armeni, sia contro i Persiani di Sapore II, che ai primi si erano alleati e avevano invaso l'Osroene. In seguito a questi successi sembra che abbia distribuito i prigionieri nelle province di Armenia I e Armenia II, ed abbia ottenuto il titolo vittorioso di \"Persicus\" (312/313), insieme agli altri \"Augusti\", Costantino I e Licinio (questi ultimi non avendovi per\u00f2 partecipato direttamente).\nIn seguito alla sconfitta di Massenzio da parte di Costantino I, si scontr\u00f2 nel 313 con Licinio, ma, sconfitto da quest'ultimo nella battaglia di Tzirallum, si ritir\u00f2 a Tarso dove poi per\u00ec, in quello stesso anno, di morte naturale.\nUomo ambizioso e ostile ai cristiani, \u00e8 descritto da Lattanzio come un creatore di scandali e autore di condanne ingiuste. Anche Eusebio di Cesarea ne traccia una pessima descrizione, ma gli studi pi\u00f9 recenti tendono a considerare queste opinioni come propaganda diretta a colpire un nemico di Costantino e a ritenere che Massimino non sia stato un sovrano incapace."}
{"id": "129682", "revid": "466539", "url": "https://it.wikipedia.org/wiki?curid=129682", "title": "Virna Lisi", "text": "Ha ottenuto numerosi premi per le sue interpretazioni: due David di Donatello, sei Nastri d'argento, un Globo d'oro e tre Grolle d'oro, oltre a diversi premi onorari: un David di Donatello speciale per il prestigio della sua carriera, un David di Donatello, un Globo d'oro, una Grolla d'oro e un Ciak d'oro alla carriera.\nNel contesto internazionale ha ottenuto un Prix d'interpr\u00e9tation f\u00e9minine al Festival di Cannes 1994 per il ruolo di Caterina de' Medici in \"La Regina Margot\", che le \u00e8 pure valso, prima interprete non francese della storia, un Premio C\u00e9sar per la migliore attrice non protagonista.\nHa recitato anche a Hollywood, esordendo accanto a Jack Lemmon in \"Come uccidere vostra moglie\" nel 1965. \u00c8 poi apparsa con Tony Curtis e George C. Scott in \"Due assi nella manica\" e con Frank Sinatra e Anthony Franciosa in \"U-112 assalto al Queen Mary\", oltre che in due film con Anthony Quinn, \"Il segreto di Santa Vittoria\" (film premiato con il Golden Globe come \"miglior film commedia o musicale\") diretto da Stanley Kramer, e \"La 25\u00aa ora\".\nBiografia.\nI primi anni.\nVirna Lisi nacque ad Ancona. Il nome di Virna Pieralisi avrebbe dovuto essere Siria; tuttavia l'ufficiale dello stato civile lo rifiut\u00f2, poich\u00e9 la Siria non era una nazione alleata dell'Italia. Il padre invent\u00f2 su due piedi il nome Virna, scoprendo solo dopo che era un nome realmente esistente. Dopo aver vissuto la sua infanzia a Jesi, suo padre Dario, commerciante di piastrelle di marmo, si trasfer\u00ec per motivi di lavoro a Roma con tutta la famiglia.\nQui Virna fu scoperta dal cantante e attore Giacomo Rondinella (amico di famiglia dei Pieralisi), che le fece conoscere il produttore cinematografico Antonio Ferrigno. Ferrigno la mise sotto contratto a diciassette anni, nonostante l'iniziale contrariet\u00e0 di suo padre; cominci\u00f2 cos\u00ec a muovere i primi passi nel cinema adottando lo pseudonimo Virna Lisi; nella prima met\u00e0 degli anni cinquanta recit\u00f2 con ruoli di rilievo in numerosi film del filone \"strappalacrime\", allora molto in voga tra il pubblico, diretti da registi specialisti di questo genere come Carlo Borghesio, Giorgio P\u00e0stina e Luigi Capuano. Grazie alla classe e al portamento, a inizio carriera fu anche modella, posando per lo stilista Vincenzo Ferdinandi.\nFu poi scritturata per commedie di successo come \"Le diciottenni\" (1955) di Mario Mattoli (\"remake\" di un film del 1941, \"\", sempre di Mattoli e interpretato da Alida Valli e Irasema Dilian), di cui fu protagonista accanto a Marisa Allasio, e \"Lo scapolo\" (1955) di Antonio Pietrangeli, con Alberto Sordi; l'anno successivo riusc\u00ec a dare prova delle sue capacit\u00e0 drammatiche in \"La donna del giorno\" (1956) di Francesco Maselli, in cui interpret\u00f2 una ragazza che si affaccia al successo grazie alla pubblicit\u00e0, pagandone le conseguenze. Due anni dopo, proprio grazie a una pubblicit\u00e0, le arriv\u00f2 la grande popolarit\u00e0: il dentifricio Chlorodont la scelse infatti per interpretare i propri spot all'interno della storica rubrica televisiva \"Carosello\", il cui slogan, \"Con quella bocca pu\u00f2 dire ci\u00f2 che vuole\", ottenne molto successo e divenne un tormentone di quegli anni.\nNel 1957 interpret\u00f2 Elizabeth Bennet nello sceneggiato della Rai \"Orgoglio e pregiudizio\", basato sull'omonimo romanzo di Jane Austen, diretto da Daniele D'Anza e interpretato accanto a Franco Volpi ed Enrico Maria Salerno, mentre nel 1958 comparve accanto a Tot\u00f2 e Peppino De Filippo nel film commedia \"Tot\u00f2, Peppino e le fanatiche\"; nel 1959 interpret\u00f2 la contessa Virginia Oldoini di Castiglione in un altro storico sceneggiato televisivo Rai: \"Ottocento\", con Sergio Fantoni e Lea Padovani, diretto da Anton Giulio Majano, che, sempre nel 1959, la diresse anche al cinema come protagonista del melodramma in costume \"Il padrone delle ferriere\", in cui recit\u00f2 accanto ad Antonio Vilar.\nLa prima met\u00e0 degli anni sessanta.\nIl 25 aprile 1960, nella chiesa di San Cesareo de Appia a Roma, Virna Lisi spos\u00f2 l'architetto romano Franco Pesci (allora consigliere d'amministrazione dell'A.S. Roma) da cui ebbe un figlio, Corrado, nato nel luglio del 1962 (che la rese nonna di tre nipoti: Franco, nato nel 1996, Federico nato nel 1997 e Riccardo, nato nel 2002). A seguito del matrimonio, l'attrice annunci\u00f2 il suo ritiro dalle scene per dedicarsi alla famiglia, ma dopo un anno, spinta anche dal marito, torn\u00f2 in attivit\u00e0, ricominciando dalla televisione, dove recit\u00f2 in alcuni dei pi\u00f9 seguiti sceneggiati Rai dell'epoca, come \"Il caso Maurizius\", \"Cenerentola\" e \"Una tragedia americana\", rispettivamente tratti dalle omonime opere di Jakob Wassermann, Charles Perrault e Theodore Dreiser.\nDopo il successo ottenuto con gli sceneggiati, la Lisi torn\u00f2 anche al cinema, dove fu protagonista di numerose commedie all'italiana di successo come \"Sua Eccellenza si ferm\u00f2 a mangiare\" di Mario Mattoli, in cui affianc\u00f2 Tot\u00f2, Ugo Tognazzi e Raimondo Vianello; \"Un militare e mezzo\" di Steno, con Aldo Fabrizi, Renato Rascel e un giovanissimo Terence Hill, qui ancora accreditato con il suo vero nome, Mario Girotti; \"Il giorno pi\u00f9 corto\" di Sergio Corbucci, in un \"cast\" che comprendeva in tutto 88 attori.\nNello stesso periodo recit\u00f2 anche in numerosi spettacoli teatrali diretta da grandi nomi del teatro italiano come Giorgio Strehler e Luigi Squarzina.\nCominci\u00f2 a lavorare anche in diversi film francesi, ottenendo cos\u00ec molto successo e apprezzamento anche in Francia, recitando in \"Eva\" (1962) di Joseph Losey, in cui lavor\u00f2 assieme a Jeanne Moreau e Stanley Baker, \"Il delitto Dupr\u00e9\" e \"Il tulipano nero\" entrambi diretti da Christian-Jaque (il secondo interpretato insieme ad Alain Delon), e in un film della saga dell'agente segreto Francis Coplan (versione francese di James Bond) \"\" di Maurice Labro.\nNello stesso periodo rifiut\u00f2 proprio la parte della \"Bond girl\" nel film \"A 007, dalla Russia con amore\" (1963) al fianco di Sean Connery, parte che venne assegnata a un'altra attrice italiana, Daniela Bianchi. L'attrice ha dichiarato in seguito di essersi pentita di aver rifiutato la parte.\nLa seconda met\u00e0 degli anni sessanta: gli anni a Hollywood.\nDalla met\u00e0 del decennio cominci\u00f2 a comparire anche in pellicole d'autore e uno dei suoi ruoli pi\u00f9 significativi fu quello di Milena, la cassiera del bar per cui perde la testa il ragionier Osvaldo Bisigato, interpretato da Gastone Moschin, in \"Signore &amp; signori\" (1966) di Pietro Germi, film premiato con la Palma d'oro al Festival di Cannes del 1966.\nAl pari di altre note attrici italiane come Claudia Cardinale e Sylva Koscina, nello stesso periodo venne chiamata a Hollywood, dove le \"major\" cinematografiche americane stavano cercando di lanciare una possibile erede di Marilyn Monroe. La Lisi firm\u00f2 un prestigioso contratto in esclusiva di sette anni con la Paramount e si trasfer\u00ec dunque a Los Angeles. Il suo primo film hollywoodiano fu nel 1965 la commedia \"Come uccidere vostra moglie\" di Richard Quine, interpretato accanto a Jack Lemmon, Terry-Thomas e Claire Trevor, che ottenne un grande successo (fu il maggiore incasso americano della stagione 1965-1966): rimase negli annali, all'inizio del film, la scena in cui la Lisi usciva all'improvviso dalla torta di una rumorosa festa di addio al celibato, e con indosso solo un bikini coperto di panna montata. Apparve poi in \"Due assi nella manica\" di Norman Panama, con Tony Curtis e George C. Scott, e \"U-112 assalto al Queen Mary\" di Jack Donohue, con Frank Sinatra e Anthony Franciosa, entrambi film del 1966 e di buon successo. Sembrava l'inizio di una sfolgorante carriera negli Stati Uniti, ma la Paramount e lo star system hollywoodiano imposero alla Lisi regole troppo restrittive, di fatto relegandola allo stereotipo della pin-up: bionda platinata, sexy e un po' svampita, in cui l'attrice marchigiana non si sentiva affatto realizzata e valorizzata come interprete.\nNel 1968 le fu assegnato il ruolo della protagonista nel film \"Barbarella\" diretto da Roger Vadim, ma la Lisi, riluttante all'idea di dover apparire vestita solo con un succinto bikini per l'intera durata della pellicola, si rifiut\u00f2 d'interpretarlo e torn\u00f2 in Italia, rescindendo il contratto con la Paramount (per cui dovette pagare una cospicua penale) dopo appena tre anni e altrettanti film realizzati; quel ruolo fu poi assegnato a Jane Fonda, all'epoca attrice agli esordi e non ancora famosa. Nello stesso periodo rifiut\u00f2 pure di apparire nuda sulla copertina dell'edizione statunitense di \"Playboy\". Fu proprio durante la sua parentesi hollywoodiana che Frank Sinatra (con il quale l'attrice aveva girato un film nel 1966) s'innamor\u00f2 di lei, ma la Lisi, che all'epoca era sposata nonch\u00e9 madre di un bambino di 4 anni, rifiut\u00f2 nettamente le sue avances.\nAnni settanta e ottanta: successo di critica e pubblico.\nTornata a Roma alla fine degli anni sessanta, riprese a lavorare a pieno ritmo, accanto ad attori famosi e alternando ruoli brillanti e drammatici, in vari film girati in Italia, Francia, Germania, Gran Bretagna e anche in alcune produzioni hollywoodiane girate in Europa, come ad esempio \"La ragazza e il generale\" (1967) di Pasquale Festa Campanile con Rod Steiger, \"Il segreto di Santa Vittoria\" (1969), accanto ad Anthony Quinn e Anna Magnani e diretto da Stanley Kramer (vincitore nel 1970 del Golden Globe come \"miglior film commedia o musicale\"), \"L'albero di Natale\" (1969) di Terence Young, in cui ebbe come partner William Holden, \"La statua\" (1971) di Rodney Amateau, con David Niven, Terry Gilliam e John Cleese, \"Giuochi particolari\" (1970) di Franco Indovina con Timothy Dalton, \"Il serpente\" (1973) diretto da Henri Verneuil in cui affianc\u00f2 Yul Brynner, e \"Barbabl\u00f9\" (1972) di Edward Dmytryk, in cui recit\u00f2 accanto a Richard Burton.\nNella met\u00e0 degli anni settanta tuttavia, dopo aver interpretato, accanto a Franco Nero, il ruolo di Suor Evangelina nei film \"Zanna Bianca\" (1973) e \"Il ritorno di Zanna Bianca\" (1974), diretti da Lucio Fulci, e l'episodio \"La Canarina assassinata\" dello sceneggiato televisivo \"Philo Vance\" (1974), prodotto dalla Rai e interpretato accanto a Giorgio Albertazzi, decise di diradare gli impegni di lavoro per dedicarsi maggiormente alla famiglia.\nTorn\u00f2 pienamente in attivit\u00e0 alla fine dello stesso decennio, interpretando una serie di ruoli pi\u00f9 maturi e impegnativi che la fecero balzare agli onori della critica cinematografica (fino a quel momento abbastanza tiepida nei suoi confronti), nei quali rivel\u00f2 una straordinaria capacit\u00e0 d'interprete, senza mostrare alcun disagio nell'apparire invecchiata e, spesso, imbruttita per esigenze di copione: nel 1977 recit\u00f2 la parte di Elisabeth Nietzsche in \"Al di l\u00e0 del bene e del male\" di Liliana Cavani, accanto a Robert Powell, Erland Josephson e Dominique Sanda. \u00abLa Cavani mi ha spenta e ingrigita per il ruolo della sorella di Nietzsche\u00bb, dir\u00e0 l'attrice, \u00abEra il 1977 e solo allora, dopo pi\u00f9 di vent'anni di mestiere, la critica si accorse che sapevo recitare. Fui definita \"una rivelazione, inaspettata, sorprendente\"\u00bb. Grazie a questa interpretazione ricevette il Nastro d'argento come miglior attrice non protagonista e la Grolla d'oro alla migliore attrice.\nSuccessivamente prese parte al film \"Ernesto\" (1979) di Salvatore Samperi, interpretando la madre del protagonista, seguito da \"Bugie bianche\" di Stefano Rolla in cui fu affiancata da Max von Sydow, e \"La cicala\" (1980) di Alberto Lattuada, accanto ad Anthony Franciosa, Clio Goldsmith, Renato Salvatori e un'esordiente Barbara De Rossi. Quest'ultimo film le valse un David di Donatello come migliore attrice protagonista e una seconda Grolla d'oro alla migliore attrice, conferitole per la sua interpretazione di Wilma Malinverni. Per sostenere questo ruolo l'attrice fu costretta a ingrassare di sette chili.\nNel 1982 torn\u00f2 a girare un film a Hollywood, prendendo parte alla commedia \"La donna giusta\" con William Tepper, diretta da Paul Williams; nel 1983 fu tra i protagonisti del film cult \"Sapore di mare\" di Carlo Vanzina, in cui interpret\u00f2 Adriana Balestra, un'affascinante quarantenne che ammalia involontariamente uno dei giovani protagonisti. Questa interpretazione le fece vincere sia il David di Donatello sia il Nastro d'argento come miglior attrice non protagonista. L'anno seguente fu la volta di \"Amarsi un po'...\", anch'esso diretto da Carlo Vanzina. Rifiut\u00f2, a causa di altri impegni lavorativi, il ruolo della madre della giovane protagonista in \"Acqua e sapone\" di Carlo Verdone, che fu poi interpretata da Florinda Bolkan.\nNel 1987 prese parte al suo ultimo film americano, \"I Love N.Y.\", diretto da Alan Smithee, con Christopher Plummer e Scott Baio, e due anni dopo recit\u00f2 nel film \"I ragazzi di via Panisperna\" (1989) di Gianni Amelio, nel quale interpret\u00f2 la madre di Ettore Majorana, ricevendo ottime critiche. Nello stesso anno fu anche la protagonista della commedia \"Buon Natale... buon anno\" di Luigi Comencini, in cui fu affiancata da Michel Serrault, film per cui fu candidata sia al David di Donatello sia al Nastro d'argento (vincendo quest'ultimo) come miglior attrice protagonista.\nSempre durante gli anni ottanta, fu molto attiva anche in televisione, dove prese parte a molti sceneggiati e telefilm della Rai di grande successo: \"...e la vita continua\" (1984) di Dino Risi, \"Cristoforo Colombo\" (1985) di Alberto Lattuada, \"Se un giorno busserai alla mia porta\" (1986) di Luigi Perelli, \"Cinema\" (1988) di Luigi Magni, \"E non se ne vogliono andare!\" (1988) di Giorgio Capitani e il seguito \"E se poi se ne vanno?\" (1989) diretto sempre da Giorgio Capitani.\nAnni novanta e duemila.\nGli anni novanta si aprirono per l'attrice con due miniserie televisive: la produzione internazionale \"I misteri della giungla nera\" (1991) di Kevin Connor con Kabir Bedi e Stacy Keach (di cui poi venne distribuita all'estero una riduzione cinematografica) e \"Passioni\" (1993) di Fabrizio Costa.\nNel 1994 interpret\u00f2 Caterina de' Medici nel film francese \"La Regina Margot\" di Patrice Ch\u00e9reau, che la scelse dopo avere scartato Giulietta Masina e dopo il rifiuto di Monica Vitti. Il regista, tuttavia, secondo la stessa Virna Lisi, non la riteneva adeguata al ruolo. Il film, tratto dal romanzo omonimo di Alexandre Dumas padre, fu presentato al Festival di Cannes, ottenendo il Premio della giuria e il \"Prix d'interpr\u00e9tation f\u00e9minine\", vinto proprio dall'attrice marchigiana. Per il film, del resto, Virna Lisi fece incetta di premi e riconoscimenti: fu candidata ai David di Donatello e vinse sia il Premio C\u00e9sar (\u00e8 stata la prima attrice non francese ad aggiudicarsi tale premio) sia il Nastro d'argento, in tutti e tre i casi concorrendo nella categoria riservata alla migliore attrice non protagonista.\nNel 1995 prese parte con un piccolo cammeo nel ruolo di s\u00e9 stessa a un altro film francese: la commedia \"Cento e una notte\", diretta da Agn\u00e8s Varda. Torn\u00f2 ancora a lavorare in Francia nel 1999 prendendo parte al film TV \"Balzac - Una vita di passioni\", diretto da Jos\u00e9e Dayan, trasmesso anche in Italia sulle reti Mediaset.\nNel 1996 torn\u00f2 a recitare in Italia con un altro film tratto da un romanzo: questa volta un ruolo da protagonista in \"Va' dove ti porta il cuore\" di Cristina Comencini, basato sul best seller omonimo di Susanna Tamaro. Il film, ancora una volta, le valse un premio e una candidatura: la vittoria arriv\u00f2 ai Nastri d'argento come miglior attrice protagonista, mentre fu solo rinviata di qualche minuto con la candidatura ai David di Donatello per la stessa categoria. La sconfitta per opera di Valeria Bruni Tedeschi nella categoria riservata alla migliore attrice protagonista dell'anno fu infatti compensata dalla consegna all'attrice di un premio speciale per il prestigio della sua carriera. Per il film l'attrice vinse anche un Globo d'oro alla miglior attrice assegnatole dalla stampa estera accreditata e operante in Italia.\nSempre nel 1996 torn\u00f2 a recitare per la televisione: fino al 2001 prese parte a varie \"fiction\" di successo, trasmesse sia dalla Rai sia da Mediaset: \"Uno di noi\" (1996), \"Deserto di fuoco\" (1997), \"Cristallo di rocca\" (1999), \"Le ali della vita\" (2000) e \"Le ali della vita 2\" (2001), \"Un dono semplice\" (2000), \"Piccolo mondo antico\" (2001), \"La memoria e il perdono\" (2001), \"Occhi verde veleno\" (2002), \"I ragazzi della via P\u00e1l\" (2003) e \"Il bello delle donne\" (2001-2003). \nNel 2002 torn\u00f2 al cinema, ancora una volta in una pellicola diretta da Cristina Comencini, \"Il pi\u00f9 bel giorno della mia vita\" interpretato a fianco di Margherita Buy, Luigi Lo Cascio, Ricky Tognazzi e Sandra Ceccarelli e per questo film si aggiudic\u00f2 il suo sesto Nastro d'argento.\nDopodich\u00e9 l'attrice si dedic\u00f2 nuovamente alla televisione con le \"fiction\" \"A casa di Anna\" (2004), \"Caterina e le sue figlie\" (composta da tre stagioni in onda rispettivamente nel 2005, nel 2007 e nel 2010), \"L'onore e il rispetto\" (2006), un'ospitata alla serata finale del Festival di Sanremo 2006 in cui premi\u00f2 il vincitore della \"kermesse\" Povia, \"Donne sbagliate\" (2007), \"Fidati di me\" (2008), \"Il sangue e la rosa\" (2008), \"La donna che ritorna\" (2011), \"Baciamo le mani - Palermo New York 1958\" (2013) e \"Madre, aiutami\" (2014).\nNel 2005 sarebbe dovuta tornare anche al cinema: aveva infatti ricevuto la proposta del regista Ferzan \u00d6zpetek d'interpretare un ruolo all'interno del suo film \"Cuore sacro\", ma a causa di impegni gi\u00e0 presi precedentemente, l'attrice dovette rinunciare alla parte (che fu assegnata a Lisa Gastoni). Nel 2009 l'attrice ricevette il premio alla carriera ai David di Donatello. Paolo Genovese le offr\u00ec poi un ruolo all'interno del suo \"Immaturi\", ma anche in questo caso, inconciliabile con altri impegni, non pot\u00e9 interpretarlo.\nUltimi anni e morte.\nIl 21 settembre 2013 mor\u00ec il marito Franco Pesci, dopo 53 anni di matrimonio. Nel maggio del 2014, dopo dodici anni di assenza, Virna Lisi torn\u00f2 su un set cinematografico nella commedia di Cristina Comencini \"Latin Lover\", che usc\u00ec postuma nel marzo 2015. Per quest'ultima interpretazione l'attrice ricevette nel maggio e poi nel giugno del 2015 le candidature postume al David di Donatello e al Globo d'oro come migliore attrice.\nAvrebbe dovuto prendere parte alla realizzazione del \"sequel\" della serie \"Il bello delle donne\", prodotta da Mediaset, le cui riprese avrebbero dovuto svolgersi tra la fine del 2014 e i primi mesi del 2015, ma furono poi posticipate di oltre un anno; tale \"sequel\", in onda nel 2017, venne dedicato alla sua memoria. Sempre nel 2015 avrebbe dovuto prendere parte, insieme a Gabriel Garko, a un'altra \"fiction\" Mediaset, \"Non \u00e8 stato mio figlio\", nella quale avrebbe dovuto interpretare la protagonista, dove venne poi sostituita da Stefania Sandrelli. Nel settembre 2014 rilasci\u00f2 al quotidiano \"Il Giornale\" un'intervista nella quale ipotizzava una limitazione della carriera sulla base del proprio orientamento politico.\nMor\u00ec nel sonno il 18 dicembre 2014, a 78 anni, un mese dopo aver scoperto di avere un cancro ai polmoni. Il figlio Corrado rifiut\u00f2 la camera ardente in Campidoglio offerta dall'allora sindaco di Roma, Ignazio Marino, preferendo dei funerali in forma privata, nel rispetto della riservatezza che ha sempre caratterizzato la Lisi nella sua vita privata. Il rito fu celebrato il 20 dicembre nella chiesa di San Roberto Bellarmino, nel quartiere Parioli, dove l'attrice abitava. \u00c8 sepolta nel cimitero di Prima Porta di Roma, accanto al marito.\nIn sua memoria \u00e8 nata la \"Fondazione Virna Lisi\" che ha istituito il \"Premio Virna Lisi\", riconoscimento alla carriera assegnato ad attrici italiane che si sono distinte anche all'estero.\nPartecipazione a Carosello.\nVirna Lisi ha partecipato ad alcune serie di \"sketch\" della rubrica pubblicitaria televisiva \"Carosello\":\nDoppiatrici.\nIn poche occasioni l'attrice \u00e8 stata doppiata da:"}
{"id": "129683", "revid": "122504811", "url": "https://it.wikipedia.org/wiki?curid=129683", "title": "Flavio Severo", "text": "Biografia.\nValerio Severo nacque nelle province illiriche da una famiglia di umili origini.\nEra comandante dell'esercito, con un contingente ai suoi ordini. Era amico di Galerio; per sua intercessione fu coinvolto nella seconda tetrarchia: il 1\u00ba maggio 305, quando Diocleziano e Massimiano lasciarono il potere, Severo fu nominato Cesare d'Occidente del neo-augusto Costanzo Cloro, mentre Massimino Daia assunse la stessa dignita in Oriente, con Augusto Galerio. A Severo fu affidato il governo dell'Italia, della Rezia, del Norico e della diocesi africana.\nCostanzo Cloro mor\u00ec il 25 luglio 306 a \"Eboracum\" (York, Regno Unito); le truppe di Costanzo ne acclamarono il figlio Costantino imperatore. Galerio intervenne, offrendo a Costantino di riconoscerlo non come Augusto ma come Cesare, e Costantino accett\u00f2; Severo divenne allora augusto (estate 306). Ma il suo potere non era al sicuro, in quanto il 28 ottobre di quello stesso anno Massenzio, figlio di Massimiano, si fece proclamare imperatore dalle truppe a Roma. Anche questa volta Galerio si rifiut\u00f2 di riconoscere l'usurpatore, e nel 307 invi\u00f2 Severo (che quell'anno era console assieme a Massimino) da Milano a Roma con un esercito, allo scopo di deporre Massenzio. Poich\u00e9, per\u00f2, gran parte dei soldati di Severo avevano servito sotto Massimiano, dopo aver accettato denaro da Massenzio disertarono in massa Severo. L'Augusto fugg\u00ec a Ravenna, dove fu assediato da Massimiano. La citt\u00e0 era molto ben fortificata, cosicch\u00e9 Massimiano offr\u00ec delle condizioni per la resa che Severo accett\u00f2: fu preso da Massimiano e portato sotto scorta in una villa pubblica a Tres Tabernae (nei pressi dell'odierna Cisterna di Latina) nella parte meridionale di Roma, dove fu tenuto come ostaggio. Quando Galerio entr\u00f2 a sua volta in Italia con un esercito, Massenzio ordin\u00f2 la morte di Severo, che fu ucciso o costretto ad uccidersi (primavera/estate del 307). Fu sepolto nel mausoleo di Gallieno. Su ordine di Galerio, aveva decretato la soppressione della Guardia Pretoriana, ma ne fu impedito dall'usurpazione di Massenzio, sostenuto proprio dai Pretoriani."}
{"id": "129684", "revid": "124683401", "url": "https://it.wikipedia.org/wiki?curid=129684", "title": "Wuxia", "text": "Il W\u01d4xi\u00e1 (), letteralmente \"eroe marziale\", \u00e8 un ampio genere letterario cinese moderno nato all'inizio del XX secolo che racconta le avventure di eroi marziali della tradizione cinese, secondo molti paragonabile all'occidentale \"cappa e spada\". Nonostante formalmente il genere \"wuxia\" sia moderno, il termine \u00e8 stato retroattivamente applicato anche alla tradizione narrativa precedente da cui discende e che risale perlomeno fino al periodo degli Stati combattenti. Sebbene sia tradizionalmente una forma letteraria, la sua popolarit\u00e0 lo ha diffuso in altre forme artistiche come l'opera cinese, i manhua, film, serie televisive e videogiochi. \u00c8 un componente della cultura popolare cinese in molte comunit\u00e0 di lingua cinese in tutto il mondo.\nTipicamente gli eroi dei racconti \"wuxia\" non servono un signore, o un'autorit\u00e0 militare, n\u00e9 appartengono alla classe aristocratica. Spesso appartengono alle classi sociali inferiori. Di solito legati a un codice cavalleresco che richiede loro di raddrizzare i torti, combattere per la giustizia, eliminare gli oppressori e vendicare i crimini passati.\nIl genere nasce dalla tradizione letteraria cinese, e fa parte da sempre della cinematografia asiatica. La distribuzione all'estero ha avuto in molti casi un discreto successo, ma in nessun caso il genere \u00e8 stato inglobato in una cinematografia estera.\nIn Italia il genere arriva nel 1973 quando la crescente richiesta di film \"gongfu\", film di combattimenti a mani nude, ha spinto i produttori a comprare dei \"wuxia\" e a \"mascherarli\" da \"gongfu\". Molti dei titoli italiani che contengono la parola \"Bruce Lee\" oppure \"mano\", \"boxer\", sono in realt\u00e0 dei \"wuxia\": l'inganno non ha certo portato vantaggio al genere, che in Italia dovr\u00e0 aspettare il 2000, con \"La tigre e il dragone\", per conoscere nuova gloria.\nEtimologia.\nIl termine \"wuxia\", formato da \"wu\" (\"marziale\", \"militare\" o \"armato\") e \"xia\" (\"onorevole\", \"cavalleresco\" o \"eroe\"), compare per la prima volta alla fine della dinastia Qing come calco del termine giapponese \"buky\u014d\" (traducibile approssimativamente come \"bu\" = \"samurai\" e \"kyo\" = \"carattere maschile\"), un genere di narrativa d'avventura militaristica e influenzata dal bushid\u014d. Studenti e scrittori cinesi importarono il termine (a coniarlo per la prima volta fu lo scrittore giapponese Oshikawa Shunro) all'inizio del XX secolo, nel tentativo di promuovere la modernizzazione della Cina e del suo esercito in imitazione della restaurazione Meiji. Grazie alla popolarit\u00e0 della serializzazione del romanzo \"Jianghu qixia zhuan\" (\"La leggenda dello strano spadaccino\") il termine prese definitivamente radici e cominci\u00f2 a essere usato anche per riferirsi al \"xiayi\" e altri generi letterari suoi predecessori, mentre in Giappone il termine buky\u014d scomparve dall'uso.\nIl termine \"xia\" viene tradotto generalmente come \"knight\" (\"cavaliere\"), ma si distingue nettamente dal cavaliere classico della tradizione occidentale per essere normalmente un uomo di umili origini, non essere organizzato in ordini cavallereschi o militari, e non essere necessariamente un combattente eccezionale, piuttosto lo \"xia\" cinese \u00e8 soprattutto definito dal codice d'onore che segue e che gli impone di raddrizzare i torti e aiutare le persone oppresse, spesso usando la forza e ignorando la legge. In alcune traduzioni il termine viene a volte tradotto come \"spadaccino\" sebbene non sia necessariamente armato di spada. Un artista marziale che segue il codice dello \"xia\" viene spesso indicato come \"xiake\" (\"seguace del xia\") o \"youxia\" (\"cavaliere errante\").\nUn altro termine che compare \u00e8 \"Jianghu\" (\u6c5f\u6e56; letteralmente \"fiumi e laghi\"): si riferisce a una comunit\u00e0 di artisti marziali. Il termine \"wulin\" (\u6b66\u6797; letteralmente \"foresta marziale\") \u00e8 un altro termine comunemente usato per riferirsi a questa comunit\u00e0. Il \"jianghu\" \u00e8 composto da diversi artisti marziali che di solito si riuniscono in sette, clan e varie scuole di arti marziali. Comprende anche altri come: \"youxia\" (\"cavalieri erranti\"), nobili, ladri, mendicanti, preti, curatori, mercanti e artigiani. Un aspetto comune dello jianghu \u00e8 che i tribunali sono disfunzionali e tutte le dispute e litigi possono essere risolti solo con l'uso della forza, predicando il bisogno per il codice dello \"xia\" e per atti di cavalleria. La legge e l'ordine nello jianghu sono mantenuti da varie sette ed eroi giusti e ortodossi. A volte queste sette possono riunirsi per formare un'alleanza contro un'organizzazione potente nello jianghu.\nLetteratura.\nOrigini storiche.\nAnche se non ci sono arrivate testimonianze scritte le prime storie degli \"xia\" risalgono probabilmente all'epoca di instabilit\u00e0 sociale del periodo dei Regni combattenti (453 - 221 a.C.) o forse anche fino al periodo delle primavere e degli autunni (770 - 454 a.C.). La prima citazione che fa loro riferimento \u00e8 del filosofo Han Fei vissuto al termine dell'epoca dei Regni combattenti e principale esponente del legismo. Han Fei condanna le azioni degli \"xia\" perch\u00e9 violano in maniera violenta la legge e l'ordine costituito ponendo al di sopra di essi il proprio codice di onore, che pone la fedelt\u00e0 a un amico al di sopra di quella al proprio re o alla propria famiglia\nI primi resoconti delle imprese degli \"xia\" nel periodo dei Regni combattenti e della dinastia Qin sono dello storico Sima Qian vissuto all'epoca della dinastia Han che dedica a loro il volume \u6e38\u4fe0\u5217\u50b3 \"Youxia liezhuan\" \"biografie dei cavalieri erranti\") della sua monumentale opera \"Shiji\" (\"Memorie di uno storico\"), nel quale racconta le biografie di diversi di essi. \u00c8 anche il primo a usare il termine \"youxia\" (\"cavalieri erranti\"). Sim Qian presenta gli \"xia\" come uomini di umili origini che aderiscono a un codice etico che comprende i valori dello \"yi\" (\"giustezza e altruismo\")), \"xin\" (\"fiducia\"), \"gong\" (\"servizio meritoria\"), \"jie\" (\"ordine\") e \"rang\" (\"tolleranza\") e che pongono l'azione al di sopra delle parole. Tra le biografie del \"Youxia liezhuan\" ci sono per esempio Chu Chia che salv\u00f2 tra gli altri il generale Chi Pu quando questi fu messo a morte dall'imperatore di Han e Kuo Chieh messo a morte dall'imperatore Wu. Altri \"xia\" compaiono in altri volumi del \"Shiji\", in particolare il \"Cike liezhuan\" (\"Biografie degli assassini\").\nPrima del XX secolo.\nGli imperatori della dinastia Han perseguitarono gli \"xia\", ma questi continuarono comunque a esistere, anche se non tutti rispettarono a pieno il codice di onore. Nella letteratura il sostegno critico prestato dallo \"Shiji\" agli \"xia\" esercit\u00f2 una forte influenza sullo sviluppo successivo del genere. Nel periodo della dinastia Tang i racconti di \"xia\" presero la forma di \"chuanqi\" (\u50b3\u5947; \"racconti leggendari\"), racconti in prosa spesso basati sui resoconti storici del \"Shiji\" nei quali sono introdotti anche elementi fantastici e compaiono per la prima volta dei cavalieri femminili. I protagonisti dei racconti di quest'epoca sono in genere degli eroi solitari che compiono audaci imprese, per esempio in \"Nie Yinniang\" (\u8076\u96b1\u5a18), \"Kunlun Nu\", \"Jing Shisanniang\" (\u8346\u5341\u4e09\u5a18), \"Hongxian\" (\u7d05\u7dda) e \"Qiuran Ke\" (\u866c\u9aef\u5ba2). \"Nie Yinniang\" e \"Hongxian\" sono anche i primi esempi letterari di \"xia\" femminili, le cui figure saranno romanticizzate nei romanzi alla fine della dinastia Qing e in quella moderna, come in \u81e5\u864e\u85cf\u9f8d di Wang Dulu da cui \u00e8 stato tratto il film \"La tigre e il dragone\".\nDurante la dinastia Song circolarono storie simili nella forma di \"huaben\", lavori brevi che si ritiene siano serviti come copione teatrale per i \"shuochang\" (narratori tradizionali cinesi) e molti di questi sono arrivati fino alla nostra epoca, sia pure passando molte revisioni. Diverse \"huaben\" furono rielaborati negli anni successivi e integrati a formare lunghi romanzi romantici di ambientazione militare i cui protagonisti sono personaggi storici, come \"Il romanzo dei Tre Regni\" (\"S\u0101n Gu\u00f3 Y\u01cen Y\u00ec\") e \"I Briganti\" (\"Shui-Hu-Chuan\", letteralmente \"Storia in riva all'acqua\"). Quest'ultimo \u00e8 basato sul racconto romanzato della rivolta di un gruppo di briganti guidata da Song Jiang avvenuta nel 1121. Con il passare del tempo il numero dei briganti aument\u00f2 dai 36 iniziali fino a 108 e nel 1300 circa le storie furono unite a formare un unico romanzo, attribuito a Shi Nai'an, che godette di un'enorme popolarit\u00e0 e continu\u00f2 a essere ampliato fino a raggiungere i 120 capitoli intorno al 1620. \"I Briganti\" viene spesso considerato come il primo romanzo \"wuxia\" a piena lunghezza: la descrizione dei 108 eroi e il loro codice di onore e la scelta di diventare fuorilegge piuttosto che servire un governo corrotto giocarono un ruolo influente nello sviluppo della cultura jianghu nei secoli successivi. Anche \"Il romanzo dei Tre Regni\" \u00e8 considerato come un primo esempio del genere e contiene descrizioni del combattimento diventate classiche, che successivamente furono prese in prestito da altri scrittori wuxia per le loro opere.\nNei periodi della dinastia Ming e Qing gli \"xia\" compaiono anche nella narrativa \"gong'an\" (\u516c\u6848; \"casi pubblici\"), un genere di narrativa investigativa, sviluppando un misto di narrazione investigativa e di racconto romantico e cavalleresco in cui \"xia\" e altri eroi lavorano con un giudice o un magistrato risolvendo casi criminali e combattendo l'ingiustizia Un tipico esempio del genere sono le storie del giudice Bao nel \"Sanxia Wuyi\" (\u4e09\u4fe0\u4e94\u7fa9; successivamente estese e rinominate \"Qixia Wuyi\") e nel \"Xiaowuyi\" (\u5c0f\u4e94\u7fa9) e le varie imitazioni che ne seguirono, in genere ispirate a figure storiche recenti. Questi racconti incorporarono molti dei temi di giustizia sociale che divennero propri delle successive opere wuxia. Da notare come in queste storie il cavaliere \u00e8 alleato alla legge, invece di ribellarsi a essa. Alla fine del XIX secolo, in seguito al successo di \"Ern\u00fc yingxiong zhuan\" (\"Un racconto di amanti eroici\"), in cui la protagonista \u00e8 un archetipo degli \"xia\" femminili si sviluppa un genere detto \"xiayi\" che mischia azione e storie romantiche, il cui protagonista \u00e8 generalmente una \"xia\" o un uno \"xia\", ma grandi abilit\u00e0 nel combattimento, che man mano diventano sempre pi\u00f9 fantastiche.\nXX secolo.\nIl genere wuxia moderno sal\u00ec alla prominenza all'inizio del XX secolo successivamente al movimento del 4 maggio 1919. Si evolse una nuova letteratura che rompeva i valori confuciani e gli \"xia\" emersero come un simbolo di libert\u00e0 personale, sfida alla tradizione confuciana e rifiuto del sistema familiare cinese\nIl genere divenne popolare negli anni venti in seguito alla pubblicazione di \"Jianghu Qixia Zhuan\" (\u6c5f\u6e56\u5947\u4fa0\u4f20, \"Leggenda degli strani spadaccini\", pubblicata a puntate dal 1922 al 1928) di Pingjiang Buxiaosheng, di \"Qixia Jingzhong Zhuan\" (\u8d99\u7165\u4ead, \"Cronache del fedele cavaliere errante\", pubblicato a puntate dal 1923-1927) di Zhao Huanting e di \"Huangjiang n\u00fcxia\" (\"La spadaccina del sud\", 1929) di Gu Mingdao. A partire dagli anni trenta le opere wuxia proliferarono e il centro di produzione si spost\u00f2 a Pechino e Tientsin nella Cina settentrionale. Gli autori pi\u00f9 prolifici sono collettivamente chiamati \"i cinque grandi maestri della scuola settentrionale\" (\u5317\u6d3e\u4e94\u5927\u5bb6): Huanzhu Louzhu (\u9084\u73e0\u6a13\u4e3b), che scrisse \"Shushan Jianxia Zhuan\" (\u8700\u5c71\u5251\u4fa0\u4f20), Kenneth Lu (\u8606\u8466\u8349) autore di \"Tales of Terra Ocean\" (\u5c71\u6d77\u5e7b\u4e16\u9304), Bai Yu che scrisse \"Shi'er Qianbiao\" (\u5341\u4e8c\u94b1\u9556), Wang Dulu che scrisse la \"Crane-Iron Pentalogy\" (\u9e64\u94c1\u4e94\u90e8\u4f5c), Zheng Zhengyin (\u90d1\u8bc1\u56e0), che scrisse \"Yingzhao Wang\" (\u9e70\u722a\u738b) e Zhu Zhenmu (\u6731\u8d1e\u6728) che scrisse \"Qi Sha Bei\" (\u4e03\u6740\u7891).\nIl governo della Repubblica Popolare Cinese mise al bando la narrativa wuxia fino agli anni ottanta, poich\u00e9 era ritenuta una forma letteraria dannosa per il popolo e fu di fatto impossibile pubblicare opere o studi attinenti a questo genere. Sotto il regime nazionalista in Taiwan la situazione era simile. Nonostante ci\u00f2 il genere prevalse in altre regioni parlanti cinese, come Taiwan e Hong Kong. Autori come Liang Yusheng e Louis Cha (Jin Yong) furono gli apripista di una \"nuova scuola\" del genere wuxia che si differenzia nettamente dai suoi predecessori. Scrissero storie seriali per giornali e riviste e incorporarono numerosi altri generi narrativi da altre culture. In Taiwan, Wolong Sheng, Sima Ling, Zhuge Qingyun (\u8bf8\u845b\u9752\u4e91), Xiao Yi (\u8427\u9038) e Gu Long divennero i pi\u00f9 famosi scrittori wuxia della regione. Dopo di loro altri scrittori come Wen Rui'an e Huang Yi ne presero il posto.\nCinema.\nLa storia.\nCome genere cinematografico il \"wuxia\" nacque dal bisogno di rivitalizzazione dei film \"guzhuang\", film in costume antico, un genere che era stato molto popolare alla met\u00e0 degli anni venti pescando nel repertorio classico della letteratura cinese, ma che dopo il 1927 stava perdendo popolarit\u00e0 per la ripetitivit\u00e0 delle storie e la bassa qualit\u00e0 di molte produzioni realizzate affrettatamente e con poca cura per sfruttare il successo del genere.. Il primo film del genere \u00e8 convenzionalmente considerato \"N\u00fcxia Li Feifei\" (\"La lady cavaliere Li Feifei\", 1925) prodotto a Shanghai, con protagonista la cantante dell'opera cinese Fen Juhua. Il film \u00e8 andato perduto, ma dai documenti dell'epoca la trama era incentrata su una storia d'amore tra due giovani contrastata dalle loro famiglie e risolta dall'intervento dell'eroina.\nComunque il film che lanci\u00f2 il successo del genere fu \"Huo shao hong lian si\" (\"L'incendio del monastero del loto rosso\") del 1928, un lungo film ad episodi (in totale ne furono girati diciotto) tratto dal romanzo \"Legend of the Strangeche Swordman\" di Pingjiang Buxiaosheng, che incontr\u00f2 un enorme successo, scatenando una grande quantit\u00e0 di sequel e remake. Tutte le copie del film sono andate perdute, eccetto che per alcuni frammenti del primo episodio conservati nell'archivio dei film di Pechino. Ma tutte queste copie sono andate perdute, e quindi rimane incerta l'origine del genere cinematografico.\nSicuramente il titolo che ha rivitalizzato il genere \u00e8 del 1967: si tratta di \"Mantieni l'odio per la tua vendetta\" di Chang Cheh, primo titolo della saga dello spadaccino monco.\nMentre i generi \"gongfu\" e \"ninja\", legati alle arti marziali, vedono un brusco arresto con il finire degli anni novanta, il \"wuxiapian\" rimane ben saldo nella sua posizione privilegiata nella cinematografia di Hong Kong. Ne sono perfetti esempi le ultime produzioni come \"Hero\" o \"La foresta dei pugnali volanti\", mentre \"La tigre e il dragone\" rimane l'unico \"wuxiapian\" (e, per estensione, anche l'unico film di arti marziali) ad aver vinto un Premio Oscar (se ne \u00e8 aggiudicati quattro)."}
{"id": "129689", "revid": "9733", "url": "https://it.wikipedia.org/wiki?curid=129689", "title": "Massimino II", "text": ""}
{"id": "129692", "revid": "287204", "url": "https://it.wikipedia.org/wiki?curid=129692", "title": "PARC", "text": ""}
{"id": "129693", "revid": "174925", "url": "https://it.wikipedia.org/wiki?curid=129693", "title": "Mircea Eliade", "text": "Uomo di grande cultura, assiduo viaggiatore, parlava e scriveva correntemente otto lingue: rumeno, francese, tedesco, italiano, inglese, ebraico, persiano e sanscrito.\nBiografia.\nFiglio di un capitano dell'esercito, a 14 anni pubblic\u00f2 il suo primo racconto, \"Come ho scoperto la pietra filosofale\". \nNel 1925 si iscrisse alla facolt\u00e0 di Lettere e Filosofia all'Universit\u00e0 di Bucarest. Furono, quelli, anni di incontri e di viaggi: Constantin Noica, Emil Cioran (che nel 1986 gli dedicher\u00e0 uno dei suoi \"Exercises d'admiration\") e Eug\u00e8ne Ionesco, con i quali mantenne una lunga amicizia. Affascinato dalla cultura italiana e dal pensiero di Giovanni Papini (fino al punto di imparare l'italiano per leggerne le opere), soggiorn\u00f2 in Italia nel 1927 e nel 1928.\nNel 1927 si impegn\u00f2 attivamente nella \"Nuova Generazione Romena\": i suoi articoli di questo periodo contribuirono a formare l'assetto teorico della Guardia di Ferro, movimento ultranazionalista di ispirazione fascista. Critic\u00f2 l'illuminismo, la massoneria, i regimi democratici \"di importazione straniera\" e il bolscevismo, e auspic\u00f2 l'\"insurrezione etnica\" contro le minoranze locali e il pericolo di un'\"invasione ebrea\".\nDopo la laurea in filosofia (1928) con una tesi su \"La filosofia italiana da Marsilio Ficino a Giordano Bruno\" vinse una borsa di studio per studiare a Calcutta la filosofia indiana con Surendranath Dasgupta, in casa del quale incontr\u00f2 Giuseppe Tucci. Il viaggio in India dur\u00f2 dal novembre 1928 al dicembre 1931, avendo come sede principale Calcutta (dove Eliade cominci\u00f2 a studiare il sanscrito), ma comprendendo anche diversi viaggi nell'India del nord e un soggiorno di alcuni mesi in un ashram vicino Rishikesh, ai piedi dell'Himalaya.\nL'esperienza e gli studi di questo periodo e lo stretto contatto con le religioni dell'India influenzarono e orientarono profondamente il suo pensiero. Fu qui che prepar\u00f2 la sua tesi di dottorato, discussa a Bucarest nel 1933 col titolo di \"La psicologia della meditazione indiana\", pubblicata a Parigi nel 1936 con il titolo \"Yoga, essai sur les origines de la mystique indienne\" (che diventer\u00e0, dopo successive rielaborazioni, il classico saggio \"Lo yoga, immortalit\u00e0 e libert\u00e0\").\nDal 1933 al 1940 insegn\u00f2 filosofia all'universit\u00e0 di Bucarest e svolse un'intensa attivit\u00e0 editoriale, pubblicando vari romanzi e saggi. Alla fine della guerra mondiale si trasfer\u00ec a Parigi, dove rimase fino al 1956. Qui insegn\u00f2, scrisse, ebbe contatti fittissimi con universit\u00e0 e intellettuali di vari paesi: invitato da Jung, cominci\u00f2 a partecipare alle conferenze di Eranos nel 1950, ma condusse sostanzialmente una difficile vita da esule. Dal 1957 la sua attivit\u00e0 ufficiale fu di professore di storia delle religioni all'Universit\u00e0 di Chicago, ma continu\u00f2 nel frattempo a viaggiare moltissimo, a pubblicare (quasi tutto in Francia) e a svolgere fittissime attivit\u00e0 accademiche. Dal 1960 al 1972, insieme a Ernst J\u00fcnger, diresse la rivista di storia delle religioni \"Antaios\", pubblicata dall'Editore Klett di Stoccarda.\nMor\u00ec a Chicago il 22 aprile 1986, un mese dopo l'uscita, a Parigi, dell'ultima raccolta di saggi, \"Briser le toit de la maison\". La sua eredit\u00e0 letteraria fu raccolta dall'allievo Ioan Petru Culianu che per\u00f2 mor\u00ec misteriosamente assassinato in una toilette dell'Universit\u00e0 di Chicago nel 1991.\nLegami con la Guardia di ferro.\nNel periodo in cui insegn\u00f2 filosofia all'universit\u00e0 di Bucarest, anche per la sua vicinanza a Nae Ionescu, Eliade manifest\u00f2 la sua simpatia per il Movimento Legionario di Corneliu Codreanu, chiamato anche Guardia di ferro, formazione ultranazionalista in cui vedeva \"una rivoluzione cristiana per una nuova Romania\" e un gruppo \"in grado di riconciliare la Romania con Dio\". Negli anni 1936-38 scrisse alcuni articoli filolegionari, alcuni in elogio dei leader legionari Ion Mo\u021ba e Vasile Marin.\nNel 1937 incontr\u00f2 Julius Evola (ammiratore di Codreanu), con il quale manterr\u00e0 una corrispondenza regolare. La sua posizione ideologica divenne esplicita nello stesso anno: \"Il popolo rumeno pu\u00f2 rassegnarsi alla decomposizione pi\u00f9 triste che abbia mai conosciuto nella sua storia, pu\u00f2 accettare di essere abbattuto dalla miseria e dalla sifilide, invaso dagli Ebrei e fatto a brandelli dagli stranieri, demoralizzato, tradito, venduto per qualche milione di lei?\".\nNel marzo 1940 \u2013 sei mesi prima dell'instaurazione del regime nazional-legionario del generale Ion Antonescu \u2013 Eliade venne nominato consigliere culturale dell'ambasciata rumena, prima a Londra e poi, dal 1941 fino a settembre 1945, a Lisbona. Nel 1942 scrisse \"Salazar \u0219i revolu\u021bia \u00een Portugalia\", una celebrazione dello \"Stato cristiano e totalitario\" del dittatore Salazar.\nPer le sue amicizie giovanili con alcuni membri o simpatizzanti del Movimento Legionario, lo studioso fu criticato da alcuni suoi colleghi europei di sinistra, specialmente in Francia e in Italia.\nNel 1949, il progetto di pubblicare \"Tecniche dello yoga\" e \"Trattato di storia delle religioni\" nell'ambito della Collana viola della Einaudi fu oggetto di contrasti a causa delle simpatie politiche dell'autore. Cesare Pavese, curatore della collana, difese la scelta di includervi opere dello studioso rumeno in una lettera al dirigente comunista Antonio Giolitti:\nPensiero.\nEliade fu fenomenologo delle religioni, antropologo, filosofo e saggista; studioso del mondo arcaico e orientale, esperto di yoga e di sciamanesimo.\nIl suo pensiero, rispetto a molti altri antropologi, si caratterizza non solo per l'attenzione ma per una sua sentita adesione al mondo arcaico, una sintonia che egli manifesta nel primato antropologico che egli riconosce alla categoria del sacro.\nIl mito dell'eterno ritorno.\n\u00c8 un saggio scritto nel 1945 e pubblicato nel 1949.\nCos\u00ec spiega Eliade nella introduzione alla versione italiana de \"Le Mythe de l'\u00e9ternel retour\", dove indaga la fenomenologia del sacro attraverso le sue tre manifestazioni, il rito, il mito e il simbolo, che riescono a esprimere concetti sull'essere ed il non essere, non riscontrabili altrimenti nelle lingue arcaiche. La storia delle religioni si era mossa in un primo momento sull'indagine sociologica ed etnologica; \u00e8 con Rudolf Otto che la ricerca si muove in un'ottica di manifestazione, di ierofania, e separa nettamente il sacro da ci\u00f2 che gli storici chiamarono mana, una \"forza impersonale\".\nEliade, comparando differenti tradizioni e testi, dimostra la volont\u00e0 nell'uomo arcaico di tornare a quel tempo primordiale, quando il gesto sacro fu compiuto da dei, eroi o antenati. Le azioni archetipali, base della cosmogonia, furono rivelate in un Tempo Mitico, metastorico. La loro ripetizione rituale interrompe il tempo storico e riconduce all\"'illud tempus\", il Tempo Mitico. La ripetizione simbolica della cosmogonia rigenera il tempo nella sua totalit\u00e0. \"Nell'aspirazione \"a ricominciare una vita entro una nuova Creazione\" - aspirazione manifestamente presente in tutti i cerimoniali di fine e di principio d'anno - traspare anche il desiderio paradossale di giungere ad inaugurare un'esistenza a-storica, cio\u00e8 di poter vivere esclusivamente in un tempo sacro\".\nEliade scrive che \"un ciclo cosmico contiene una Creazione, un'esistenza (= storia, esaurimento, degenerescenza) e un ritorno al caos (\"ekpyr\u014dsis\", \"ragna-r\u00f6k\", \"pralaya\", Atlantide, apocalisse). Quanto alla struttura, un Grande Anno sta all'anno come questo al mese e al giorno. Ma quel che ci interessa a questo proposito \u00e8 anzitutto la speranza di una \"rigenerazione totale del tempo\", evidente in tutti i miti e le dottrine che implicano cicli cosmici; ogni ciclo \"comincia in modo assoluto\", perch\u00e9 ogni passato e ogni storia sono stati definitivamente aboliti grazie ad una reintegrazione folgorante nel Caos\".\nCos\u00ec nelle tradizioni dell'India vedica troviamo che ogni creazione riproduce la creazione originale quella da \"caos\" a \"cosmos\" ossia la lotta originaria fra un'entit\u00e0 ordinatrice e formante contrapposta a quella indistinta e informe, \u00e8 il caso di Ti\u0101mat e Marduk, nella tradizione babilonese. Nel pantheon greco \u00e8 Crono, figlio di Gea e Urano (terra e cielo), che non voleva che i suoi figli venissero alla luce.\nMa anche in ci\u00f2 che noi riteniamo oggi attivit\u00e0 profane, come la danza, esiste un archetipo. La danza del labirinto per i Greci rievocava la danza che Teseo fece dopo aver ucciso il Minotauro e liberato le 7 coppie di giovani. Chiunque la eseguisse diveniva Teseo, ma non solo, . Altre ritualit\u00e0 arcaiche si muovono attorno all'investitura del centro. Per un luogo, l'essere il centro della terra \u00e8 importante ; per i babilonesi Marduk, il dio della creazione, risiedeva a Babilonia (\"bab\" \u00e8 porta, letteralmente porta degli dei), che diveniva cos\u00ec Axis Mundis, punto d'incontro fra regioni infere, terra e cielo.\nIl primato antropologico del sacro.\nIl fattore religioso (e pi\u00f9 ancora quello mistico) sono per Eliade la chiave di volta per la comprensione dell'essenza dell'uomo. In pieno XX secolo, di fronte ai progressi scientifici, tecnologici e sociali egli resta un grande sostenitore del valore profondo dell'esistenza arcaica. Egli ha scritto: \nLe diverse concezioni della religione.\nL'opera di Eliade sulla religione secondo vari autori \u00e8 caratterizzata da una variet\u00e0 di concezioni.\nAd esempio Michel Meslin ritiene che Mircea Eliade abbia impostato il suo studio sulla morfologia della religione..\nDouglas Allen vi ha trovato un'impostazione basata sulla fenomenologia della religione. \nBryan S. Rennie ha portato molti argomenti per dimostrare che Eliade \u00e8 principalmente un filosofo della religione; punto di vista questo condiviso da Mircea Itu. \nCarl Olson ha visto negli studi di Eliade un'oscillazione tra filosofia e teologia.\nPer Adrian Marino Eliade \u00e8 un esponente dell'ermeneutica religiosa.\nNatale Spineto, che ha esaminato gli scritti dei vari critici delle opere di Eliade, ha affermato che Eliade ha spesso utilizzato il metodo comparativo di Vittorio Macchioro adottando lo stile di James Frazer e il rigore storico di Raffaele Pettazzoni.\nL'ermeneutica.\nLa concezione di ermeneutica di Mircea Eliade \u00e8 stata analizzata in dettaglio da Adrian Marino. Eliade in particolare segue il modello proposto da Paul Ric\u0153ur e accusa di riduzionismo Karl Marx perch\u00e9 riduce la societ\u00e0 all'economia, in particolare a mezzi di produzione, Friedrich Nietzsche perch\u00e9 riconduce l'uomo ad un concetto arbitrario del superuomo e Sigmund Freud, perch\u00e9 limita la natura umana all'istinto sessuale. Paul Ric\u0153ur chiama i tre autori \u00abi tre grandi distruttori, i maestri del sospetto\u00bb la cui pi\u00f9 efficace funzione \u00e8 stata quella di avere \u00abtutti e tre [liberato] l'orizzonte per una parola pi\u00f9 autentica, per un nuovo regno della Verit\u00e0, non solo per il tramite di una critica \"distruggitrice\", ma mediante l'invenzione di un'arte di interpretare.\u00bb\nCritiche.\nEccessiva generalizzazione.\nEliade cita un'ampia variet\u00e0 di miti e rituali in supporto alle sue teorie. \u00c8 stato per\u00f2 accusato di eccessiva generalizzazione: numerosi studiosi ritengono che nei suoi lavori manchino prove sufficienti per rendere le sue teorie dei principi universali, o almeno generali, sulla storia delle religioni. Secondo Douglas Allen, \"Eliade \u00e8 stato forse il pi\u00f9 popolare e influente tra gli studiosi contemporanei di storia delle religioni\", ma \"molti, se non la maggior parte, degli specialisti in antropologia, sociologia e storia delle religioni hanno ignorato o liquidato rapidamente i suoi lavori\".\nIl classicista Geoffrey Kirk ha criticato l'insistenza di Eliade sull'idea che gli aborigeni australiani e gli antichi abitanti della Mesopotamia conoscessero i concetti di \"essere\", \"non essere\", \"reale\" e \"divenire\", pur non avendo termini per indicarli. Kirk ritiene anche che Eliade abbia esteso eccessivamente l'ambito delle sue teorie: Eliade ritiene, per esempio, che il mito moderno del buon selvaggio sia il prodotto della tendenza religiosa a idealizzare l'et\u00e0 primordiale e mitica. Secondo Kirk \"queste esagerazioni, unite a una marcata ripetitivit\u00e0, hanno reso Eliade impopolare tra molti antropologi e sociologi. Sempre secondo Kirk, Eliade avrebbe basato la sua teoria dell'eterno ritorno sulle funzioni della mitologia aborigena e l'avrebbe poi applicata ad altre mitologie per le quali era inadeguata. Per esempio, Kirk ritiene che l'eterno ritorno non descriva a sufficienza le funzioni della mitologia greca e di quella nordamericana. Kirk conclude che \"la teoria di Eliade offre una descrizione accettabile di alcuni miti, non una guida per comprenderli tutti.\nNell'introduzione al volume di Eliade sullo sciamanesimo, anche Wendy Doniger, che gli succedette all'Universit\u00e0 di Chicago, afferma che la teoria dell'eterno ritorno non \u00e8 applicabile a tutti i miti e i rituali, anche se \u00e8 applicabile a molti di essi. Comunque, pur accettando le critiche a Eliade sulle eccessive generalizzazioni, Doniger nota che il suo tentativo di \"comprendere l'universale\" gli ha permesso di intuire schemi e modelli che \"attraversano il mondo e l'intera storia umana\". Che fossero vere o no, sostiene Doniger, le teorie di Eliade sono ancora utili \"come punto di partenza per una storia comparata delle religioni\", e sono applicabili \"anche a dati nuovi ai quali Eliade non aveva accesso\".\nI dati empirici nella storia delle religioni.\nAlcuni studiosi hanno criticato il lavoro di Eliade perch\u00e9 carente di dati empirici: non sarebbe perci\u00f2 riuscito a \"offrire una metodologia adeguata per lo studio delle religioni e rendere questa disciplina una scienza empirica\"; gli stessi critici ammettono per\u00f2 che \"la storia delle religioni non ha l'obiettivo di essere una scienza empirica\". In particolare, la sua concezione del sacro come struttura della coscienza umana \u00e8 considerata inaccettabile perch\u00e9 non dimostrabile empiricamente: \"nessuno ha ancora definito la categoria fondamentale di \"sacro\"\". \u00c8 stata criticata anche la tendenza di Eliade a ignorare gli aspetti sociali della religione. L'antropologa Alice Kehoe ha criticato fortemente lo studio di Eliade sullo sciamanesimo soprattutto perch\u00e9 \u00e8 opera non di un antropologo ma di uno storico delle religioni: Kehoe fa notare che Eliade non ha svolto alcun lavoro sul campo n\u00e9 contattato alcun gruppo indigeno che praticasse lo sciamanesimo, e che il suo lavoro \u00e8 una sintesi di diverse fonti senza il supporto della ricerca diretta.\nKees W. Bolle, al contrario, sostiene che l'approccio di Eliade sia \"empirico in tutti i suoi lavori\" grazie alla sua particolare attenzione ai \"vari motivi particolari\" dei diversi miti. Lo studioso francese Daniel Dubuisson ha invece messo in dubbio gli insegnamenti di Eliade e la sua figura di ricercatore, sottolineando il suo rifiuto di considerare le religioni nel loro contesto storico-culturale e suggerendo che la sua idea di \"ierofania\" si riferisse all'esistenza vera e propria di un livello sovrannaturale.\nRonald Inden, storico dell'India, ha criticato Mircea Eliade e altri intellettuali (tra i quali Carl Gustav Jung e Joseph Campbell) per aver incoraggiato una visione \"romantica\" dell'induismo. Inden afferma che il loro approccio alla questione soffre di una visione orientalista e fa sembrare l'induismo \"un regno chiuso, dominato dalla fantasia e dalla religiosit\u00e0 che mancano agli uomini occidentali e di cui essi hanno bisogno\".\nInfluenze della cultura di destra.\nNonostante gli studi di Eliade non siano subordinati alle sue idee politiche, la scuola di pensiero di cui ha fatto parte tra le due guerre, il trairismo, e i lavori di Julius Evola da lui apprezzati sono ideologicamente legati al fascismo. Marcel Tolcea sostiene che Eliade abbia mantenuto il suo legame con l'estrema destra attraverso la particolare interpretazione del pensiero di Ren\u00e9 Gu\u00e9non proposta da Julius Evola. Daniel Dubuisson ha descritto l'idea di Eliade di \"homo religiosus\" come un riflesso dell'elitismo fascista e ha sostenuto che la sua visione del giudaismo e dell'Antico Testamento, che considerava gli ebrei nemici di un'antica religione cosmica, era sostanzialmente una riproposizione della retorica antisemita.\nIn un suo articolo del 1930 Eliade descrive Julius Evola come un grande pensatore e loda i controversi intellettuali Oswald Spengler, Joseph Arthur de Gobineau, Huston Stewart Chamberlain e l'ideologo nazista Alfred Rosenberg. Quando Evola, che continua a sostenere i principi del fascismo mistico, protesta con Eliade per non essere stato menzionato in un suo scritto, lo studioso romeno replica che i suoi lavori sono rivolti al pubblico comune e non agli iniziati dei circoli esoterici. Dopo gli anni sessanta Eliade, insieme a Evola, Louis Rouger e altri intellettuali, offre supporto al controverso Gruppo di ricerca e studio per la civilt\u00e0 europea di Alain de Benoist, espressione della Nuova Destra intellettuale.\nEliade si \u00e8 occupato a lungo del culto di Zalmoxis e del suo presunto monoteismo. Questo, insieme alla conclusione che la romanizzazione era stata un fenomeno superficiale nella Dacia romana, \u00e8 una visione vicina ai sostenitori del nazionalismo protocronista. Secondo lo studioso Sorin Antohi, Eliade potrebbe aver incoraggiato i protocronisti, e in particolare Edgar Papu, a svolgere ricerche volte a dimostrare che le popolazioni romene medievali avevano anticipato il Rinascimento.\nNel suo studio su Eliade, Jung e Campbell, Ellwood discute anche il legame tra le teorie accademiche dei mitologi citati e i loro controversi rapporti politici, facendo notare che tutti e tre sono stati accusati di sostenere posizioni politiche reazionarie. Ellwood sottolinea l'ovvio parallelo tra la natura conservatrice dei miti, che celebrano un'epoca aurea primordiale, e il conservatorismo dell'estrema destra. La questione sarebbe comunque pi\u00f9 complessa: qualunque fossero le loro posizioni politiche, sostiene Ellwood, i tre mitologi erano spesso \"apolitici\" (se non \"anti-politici\") e rifiutavano l'idea della salvezza nel mondo terreno. Inoltre, i rapporti tra la mitologia e la politica erano diversi in ciascuno dei tre mitologi in questione: nel caso di Eliade, un forte senso nostalgico (per l'infanzia, il tempo passato, la religione cosmica) avrebbe influenzato non solo i suoi interessi accademici, ma anche la sua ideologia politica.\nDato che Eliade \u00e8 rimasto estraneo alle questioni politiche nella seconda parte della sua vita, Ellwood ha cercato di estrarre un'implicita filosofia politica dal suo lavoro accademico e sostiene che l'interesse di Eliade per le antiche tradizioni non lo abbia reso affatto un reazionario. Ellwood, al contrario, conclude che l'Eliade maturo era \"un modernista radicale\". Secondo Ellwood,\nNumerosi studiosi hanno accusato Eliade di essenzialismo, un tipo di generalizzazione nel quale si attribuisce impropriamente un'\"essenza\" comune a un intero gruppo (in questo caso, a tutte le societ\u00e0 \"religiose\" o \"tradizionali\"). Inoltre, alcuni vedono un legame tra l'essenzialismo di Eliade riguardo alla religione e l'essenzialismo fascista sulle razze e le nazioni. Per Ellwood questa associazione \"sembra piuttosto contorta, e alla fine si riduce a poco pi\u00f9 che un argomento \"ad hominem\" che tenta di mischiare il lavoro accademico di Eliade con la pessima reputazione associata alle Sturmabteilung e alla Guardia di ferro\". In ogni caso, Ellwood ammette che alcune tendenze del \"pensiero mitologico\" potrebbero aver portato Eliade, cos\u00ec come Jung e Campbell, a vedere certi gruppi in modo \"essenzialista\", e ci\u00f2 potrebbe spiegare un certo antisemitismo: \"La tendenza a considerare genericamente le persone, le razze, le religioni o i partiti, che come vedremo \u00e8 il difetto pi\u00f9 grave del pensiero mitologico, incluso quello dei mitologi moderni come i nostri tre, pu\u00f2 essere collegata al nascente antisemitismo, o viceversa\".\nOpere tradotte in italiano.\nTra parentesi, la data di pubblicazione dell'opera originale."}
{"id": "129700", "revid": "15756", "url": "https://it.wikipedia.org/wiki?curid=129700", "title": "Asteroidi principali del sistema solare", "text": "Di seguito l'elenco degli asteroidi principali del sistema solare.\nNota: ogni asteroide \u00e8 menzionato utilizzando anche il numero ufficiale di identificazione sequenziale, assegnato una volta che l'orbita del pianetino \u00e8 determinata con precisione. Prima di essere classificati e \"battezzati\" ufficialmente, gli asteroidi sono conosciuti soltanto tramite il loro nome sistematico, o designazione provvisoria, come ad esempio \"1950 DA\".\nAsteroidi maggiori del sistema solare esterno.\nElenco dei pi\u00f9 grandi asteroidi conosciuti, situati all'interno dell'orbita di Nettuno e con un diametro maggiore di 200\u00a0km.\nAsteroidi con parametri orbitali anomali.\nAsteroidi con inclinazioni orbitali pi\u00f9 grandi di 90\u00b0 descrivono orbite in direzione retrograda. Si conoscono solo otto asteroidi retrogradi (aggiornato all'agosto 2004), di cui solo due sono numerati. Ci\u00f2 rende loro il gruppo pi\u00f9 raro di tutti. Gli asteroidi con un'alta inclinazione orbitale intersecano l'orbita di Marte (probabilmente sono in procinto di essere espulsi dal sistema solare) o sono Damocloidi.\nAsteroidi numerati che sono anche comete.\nNota: ci sono alcuni altri casi in cui un asteroide non numerato, con solo una designazione sistematica (come ad esempio ), \u00e8 risultato essere una cometa. La tabella elenca solo gli asteroidi numerati che sono anche comete.\nAsteroidi erroneamente battezzati e rinominati.\nNei primi tempi, prima che le regole moderne di numerazione e denominazione diventassero effettive, gli asteroidi talvolta venivano numerati e battezzati prima che le loro orbite fossero perfettamente conosciute. In alcuni casi nomi duplici erano dati allo stesso oggetto (con l'uso moderno dei computer per calcolare e comparare le orbite con vecchie posizioni registrate, questo tipo di errore non accade pi\u00f9). Ci\u00f2 ha portato in alcuni casi a modificare il nome di un asteroide.\nRecord di avvicinamento alla Terra.\nNella prima lista sono inclusi solo gli asteroidi che hanno infranto il record precedente oppure (con sfondo rosa) quelli che hanno impattato la Terra. Nella seconda i venti asteroidi con il passaggio pi\u00f9 ravvicinato in assoluto, esclusi gli impattanti. La distanza \u00e8 calcolata a partire dal centro della Terra. Nella terza i venti asteroidi di diametro maggiore transitati all'interno della distanza Terra-Luna.\nLe tecnologie d'individuazione di oggetti near-Earth sono drasticamente migliorate intorno alla fine del XX secolo permettendo anche l'individuazione di corpi di dimensioni inferiori ai 10 metri. Sono considerati unicamente i corpi censiti dall'MPC.\nAsteroidi con velocit\u00e0 di rotazione estremamente bassa.\nIl periodo di rotazione \u00e8 stato calcolato solo per una piccola parte di asteroidi (dagli studi sulle curve di luce o tramite analisi radar). La maggior parte di essi ha un periodo di rotazione minore di 24 ore. Tuttavia esistono alcuni pianetini che ruotano in un tempo molto pi\u00f9 grande: 288 Glauke, ad esempio, compie una rotazione completa in circa 50 giorni.\n\"Vedi anche (in inglese)\": Minor Planet Lightcurve Parameters"}
{"id": "129702", "revid": "767487", "url": "https://it.wikipedia.org/wiki?curid=129702", "title": "De mortibus persecutorum", "text": "De mortibus persecutorum (dal latino, \u00abLe morti dei persecutori\u00bb) \u00e8 un trattato in lingua latina attribuito allo scrittore cristiano Lattanzio.\nContenuto.\nComposto negli anni immediatamente seguenti all'Editto di Milano, il trattato aveva lo scopo morale di istruire i cristiani su quale fosse la sorte che spettava ai nemici di Dio. Esso narra, con uno stile scorrevole e a tratti molto crudo e vivace, la vita, le sofferenze e la fine tragica di tutti i persecutori del cristianesimo, da Nerone fino a Massimino Daia. L'opera si articola in oltre cinquanta capitoli, i pi\u00f9 ricchi dei quali sono quelli dedicati ai tetrarchi e ai loro successori.\nL'attribuzione del \"De mortibus persecutorum\" \u00e8 stata anche oggetto di dibattito: lo scritto infatti, per il gusto del macabro di molte scene e lo stile ardente e diretto si differenzia dalle altre opere di Lattanzio in cui prevale invece un'eloquenza molto pi\u00f9 pacata. Secondo Arnaldo Momigliano l'autore del \"De mortibus persecutorum\" \u00e8 forse l'unico scrittore cristiano dell'epoca che si diffonda su eventi sociali e politici e lo fa con uno spirito conservatore e senatoriale che deve risultare imbarazzante per coloro che identificano i cristiani con l'amore per gli strati sociali pi\u00f9 poveri e deboli."}
{"id": "129704", "revid": "125698964", "url": "https://it.wikipedia.org/wiki?curid=129704", "title": "Paco Ignacio Taibo II", "text": "Risiede in Messico dal 1958, quando la sua famiglia scapp\u00f2 dalla dittatura di Francisco Franco. Direttore delle raccolte \"\"Messico, storia di un popolo\" e \"Cronaca generale del Messico\"\" (1931-1986), del supplemento culturale della rivista \"Siempre!\" (1987-1988) e delle riviste \"\"Enigma\" e \"Bronca\"\". Le sue opere comprendono romanzi storici, racconti ispirati alla cronaca e romanzi gialli.\nBiografia.\nTaibo nasce a Gij\u00f3n, nelle Asturie, nel 1949, figlio dello scrittore e giornalista Francisco Ignacio Taibo Lavilla Gonz\u00e1lez Nava Su\u00e1rez Vich Manz\u00f3n, meglio noto come Paco Ignacio Taibo I, deceduto il 14 novembre del 2008, che in vita dovette aggiungere un \"I\" al proprio \"non de plume\" non appena lo stesso Taibo non cominci\u00f2 a pubblicare libri. \nLa sua era una famiglia dagli ideali politici legati saldamente all'estrema sinistra, motivo per cui dovettero poi, essendo la Spagna dell'epoca stretta nella morsa del regime franchista, emigrare in Messico - paese che, per tradizione, aveva accolto profughi e perdenti di molte rivoluzioni - nel 1958, quando Paco aveva a malapena 10 anni. Il suo nonno paterno, Benito Taibo, apparteneva infatti al gruppo dirigente in seno al Partito Socialista Operaio Spagnolo e partecip\u00f2 all'insurrezione del 1934 ed alla susseguente guerra civile spagnola del 1936, combattendo naturalmente per il fronte repubblicano, cos\u00ec come il suo prozio paterno - cio\u00e8 il fratello della sua nonna paterna - era direttore del giornale socialista \"El Avance\" (patirono entrambi le carceri franchiste per le loro attivit\u00e0 e ideologie politiche), mentre il nonno materno procurava armi di contrabbando agli anarco-sindacalisti durante la guerra civile, a cui poi tent\u00f2 di prendervi parte armando un peschereccio, fino a che non mor\u00ec con tutto il suo equipaggio, affondando con la propria imbarcazione dietro i colpi nemici. \nStabilitisi dunque a Citt\u00e0 del Messico, il padre vi trov\u00f2 lavoro in qualit\u00e0 di giornalista televisivo, attivit\u00e0 che svolse proficuamente fino al 1968, cio\u00e8 quando di fronte alla repressione sanguinosa del Movimento Studentesco messicano da parte dell'allora governo di Gustavo D\u00edaz Ordaz, sentendosi limitato dalle ingerenze del governo nelle proprie politiche lavorative (e non potendo perci\u00f2 denunciare pubblicamente tali atti repressivi), decise di lasciare il lavoro alla televisione e di ritornare al suo vecchio amore, la stampa. Nel frattempo, il giovane Paco Ignacio si dedic\u00f2 intensamente all'impegno politico nel movimento studentesco ed al giornalismo, professione da lui sempre amata e che non abbandoner\u00e0 mai, cos\u00ec come non abbandoner\u00e0 la sua amata Citt\u00e0 del Messico, teatro di azione di molti dei suoi racconti. Nel 1971 sposa Paloma Saiz y Chela, con cui ha una figlia di nome Marina.\nLe opere ed i premi.\nLa carriera del Taibo scrittore pu\u00f2 essere riassunta in alcune cifre: pi\u00f9 di 50 titoli pubblicati \u2013 romanzi, libri di racconti, fumetti, reportages giornalistici, saggi storici \u2013 pubblicati in pi\u00f9 di 20 paesi; numerosi premi letterari tra i quali:\nH\u00e9ctor Belascoar\u00e1n Shayne.\n\u00c8 l'investigatore privato di Citt\u00e0 del Messico protagonista di molti libri dello scrittore.\nFiglio di un basco e di una irlandese (da qui il suo particolare doppio cognome, a cui tiene moltissimo), politicamente anarcoide, condivide l'ufficio con un idraulico, un tappezziere ed un ingegnere che si occupa di fogne. Ha un fratello impegnato politicamente a sinistra, una sorella reduce da un divorzio ed una fidanzata fantasma con la coda di cavallo.\n\u00c8 brutto e - da una certa avventura in poi - orbo e claudicante.\nLe storie sono ambientate a Citt\u00e0 del Messico e quando lo scrittore, agli inizi degli anni novanta, decise di \"abbandonarla\", i muri della citt\u00e0 si riempirono di scritte come \u2018Belascoar\u00e1n, per favore ritorna!'\nI libri che hanno per protagonista H\u00e9ctor Belascoar\u00e1n Shayne non sono solo gialli, ma descrivono molto bene la societ\u00e0 messicana, la sua precariet\u00e0 e la corruzione diffusa, ma anche la semplicit\u00e0, l'umorismo e la voglia di vivere dei messicani.\nMusica.\nPaco Ignacio Taibo II viene citato nella canzone \"Latinoamericana\" di Stefano \"Cisco\" Bellotti in cui Pino Cacucci recita la frase \u00abAhi, pobre Mexico tan lejos de Di\u00f3s y tan cerca de los gringos de Americanos!\u00bb."}
{"id": "129706", "revid": "287204", "url": "https://it.wikipedia.org/wiki?curid=129706", "title": "Algoritmo del simplesso", "text": "Lalgoritmo del simplesso, ideato dall'americano George Dantzig nel 1947, \u00e8 un metodo numerico per risolvere problemi di programmazione lineare. \u00c8 citato dalla rivista statunitense \"Computing in Science and Engineering\" come uno dei dieci migliori algoritmi del secolo.\nQuesto algoritmo fa uso del concetto di simplesso, cio\u00e8 un politopo di formula_1 vertici in formula_2 dimensioni, ossia un segmento di retta in una dimensione, un triangolo in due dimensioni, un tetraedro in tre dimensioni.\nLa programmazione lineare.\nUn problema di programmazione lineare consiste nel massimizzare o minimizzare una funzione lineare definita sull'insieme delle soluzioni di un sistema di disequazioni lineari, dette \"vincoli\".\nPer esempio il problema:\n\u00e8 un problema di programmazione lineare.\nI vincoli definiscono la regione ammissibile (cio\u00e8 l'insieme dei punti che soddisfano tutti i vincoli del problema, in inglese \"feasible region\"). Nel caso della programmazione lineare la regione ammissibile \u00e8 un poliedro che pu\u00f2 essere vuoto, limitato o illimitato. La funzione che va minimizzata o massimizzata \u00e8 la \"funzione obiettivo\": essa in pratica calcola il \"costo\" di ogni soluzione dei vincoli.\n\u00c8 quindi obiettivo della risoluzione di un tale problema trovare tra le soluzioni che soddisfino i vincoli, quella cui corrisponde il costo minimo (o massimo, se si tratta di un ricavo).\nL'algoritmo.\nL'algoritmo del simplesso \u00e8 in grado di determinare di che tipo di poliedro si tratta e trova la soluzione ottima, che \u00e8, sotto opportune ipotesi, un vertice del poliedro, nel caso il problema abbia una soluzione ottimale finita.\nL'algoritmo viene solitamente formulato su problemi posti nella cosiddetta forma standard dove si deve cio\u00e8 massimizzare una funzione lineare sottoposta (in inglese \"subject to\" abbreviato s.t.) a vincoli di uguaglianza, e in cui le variabili siano positive o nulle:\nA tale formulazione si perviene facilmente, sommando o sottraendo a seconda della necessit\u00e0, una variabile chiamata \"di slack\" (se sommata) o \"di surplus\" (se sottratta) ad un problema formulato in forma canonica \nformula_4 \ns.t. \nformula_14 e \nformula_6.\nRiassumibile in un tableau del tipo \nformula_16\nL'algoritmo si articola nei seguenti passi applicati al tableau:\nL'operazione cardine \u00e8 quella operazione che permette di spostarsi lungo una direzione ammissibile per un certo passo in modo che la nuova soluzione sia anch'essa ammissibile ma migliore di quella precedente di partenza.\nVerifica di ottimalit\u00e0 / Criterio d'arresto.\nDato il problema di programmazione lineare formula_28\nsi considera la base ammissibile formula_29 contenente colonne linearmente indipendenti di formula_30. Si pu\u00f2 riscrivere la relazione formula_31 come:\ncon formula_33 matrice contenente le colonne di formula_30 escluse dalla base ammissibile formula_29.\nAncora si pu\u00f2 riscrivere la relazione precedente come:\ne, andando a sostituire la relazione nella funzione obiettivo relativa al problema iniziale, si ha:\ncon formula_40 valore costante e formula_41 vettore dei costi ridotti.\nSotto tali condizioni se il vettore dei costi ridotti risulta non negativo, la soluzione base ammissibile associata ad formula_30 risulta essere ottima. Ci\u00f2 significa che il valore assunto dalla funzione obiettivo formula_43 \u00e8 il minimo globale per la funzione nel dominio considerato.\nPrestazioni.\n, ma in teoria non \u00e8 polinomiale e si possono costruire speciali esempi in cui l'algoritmo richiede di visitare un numero di vertici esponenziale rispetto alle dimensioni del problema. Reali competitori del metodo del simplesso per problemi di grandi dimensioni sono i metodi a punti interni.\nTipi di simplesso.\nLa descrizione data in precedenza \u00e8 quantomai generica: l'idea generale di Dantzig \u00e8 stata poi applicata a molti problemi pratici di ricerca operativa, quindi alla fine questo ha prodotto una lunga serie di algoritmi del simplesso, ognuno per uno specifico problema.\nCitiamo in seguito alcuni dei principali metodi del simplesso:"}
{"id": "129708", "revid": "7073", "url": "https://it.wikipedia.org/wiki?curid=129708", "title": "Padre Giuseppe", "text": ""}
{"id": "129709", "revid": "2044650", "url": "https://it.wikipedia.org/wiki?curid=129709", "title": "Coppa Italia Serie C", "text": "La Coppa Italia Serie C (fondata come Coppa Italia Semiprofessionisti) \u00e8 una competizione calcistica italiana che si tiene sotto la giurisdizione della FIGC. Terza coppa professionistica nazionale per prestigio (dopo la Coppa Italia e la Supercoppa di Lega), \u00e8 organizzata a cadenza annuale dalla Lega Italiana Calcio Professionistico. Dal 2008 al 2017 assunse la denominazione di Coppa Italia Lega Pro.\nLa prima edizione del torneo si svolse nel 1972. La vittoria della coppa, oltre al titolo sportivo, dal 2017 consente anche l'accesso ai play-off per la promozione in Serie B.\nStoria.\nL'allora \"Coppa Italia Semiprofessionisti\" di calcio nacque con il campionato 1972-1973 e fu il secondo esperimento di una competizione dedicata a squadre di terza serie dopo la Coppa Aldo Fiorini tenutasi in un'unica edizione nel 1943. Il \"settore semiprofessionistico\", dopo aver sentito il parere favorevole delle societ\u00e0 dipendenti, decise di organizzare un torneo calcistico con una formula che ricalcava in un certo modo quella della Coppa Italia. Alla prima edizione parteciparono tutte le 60 squadre di Serie C e le seconde e le terze classificate dei nove raggruppamenti di Serie D della stagione 1971-1972. Il successo and\u00f2 all' che nella finale di Roma super\u00f2 l': la partita fu sospesa al 7' del secondo tempo supplementare per invasione di campo dei sostenitori della squadra campana, sicch\u00e9 il giudice sportivo assegn\u00f2 la vittoria ai piemontesi che al momento della sospensione erano in vantaggio per 4-2.\nQuadri di partecipanti leggermente allargati nel 1973-1974: alle 60 societ\u00e0 di Serie C furono aggiunte le seconde, le terze e le quarte classificate nei gironi di Serie D del precedente torneo. La finale fu giocata a Lucca, tra e , e fu vinta dai brianzoli con un gol segnato al 1' di gioco. Nel 1974-1975 si presentano al via ben 96 partecipanti, con il Monza che biss\u00f2 il successo della stagione precedente, andando a vincere ai tiri di rigore sul terreno di gioco del . Da quella stagione la finale di coppa si gioc\u00f2 sul campo di una delle due finaliste, designato per sorteggio dalla Lega Nazionale Semiprofessionisti. Nel 1975-1976 furono di scena in finale ancora i brianzoli, ma stavolta i biancorossi dovettero cedere al cospetto dei padroni di casa del Lecce.\nNel 1977 trionf\u00f2 il , vincendo di stretta misura (2-1) contro la neoretrocessa . La finale del 1978, giocata sul terreno di gioco di Reggio Calabria, fu interrotta per intemperanze dei tifosi locali al 23' del secondo tempo; il giudice sportivo convalid\u00f2 il risultato di 2-0 in favore dell'. Nel 1979 ci fu il primo successo di una squadra della neonata Serie C2: il ebbe la meglio sulla , portando per la prima volta il trofeo nelle isole. Nel 1980 venne introdotta la doppia finale (andata e ritorno) in casa di entrambe le pretendenti al successo finale, cos\u00ec come accadde anche per la Coppa Italia maggiore. La finale del 1985, a Carrara, fu interrotta al 10' del secondo tempo a causa di un guasto all'impianto elettrico; il giudice sportivo convalid\u00f2 il risultato di 0-2.\nNel 1981, dopo due anni dalla riforma che port\u00f2 alla nascita di Serie C1 e C2, la manifestazione assunse il nome di \"Coppa Italia Serie C\". Nel 2008, dopo il cambio di denominazione dei due succitati campionati, c'\u00e8 stata la ridenominazione anche per il trofeo dedicato dapprima alle squadre di Prima e Seconda Divisione, e poi alla serie unica Lega Pro, con il nuovo marchio di \"Coppa Italia Lega Pro\". Tale coppa \u00e8 stata per vari decenni l'unica, tra tutte quelle nazionali organizzate dalle varie leghe della Federcalcio, ad avere unicamente un valore \"onorifico\", non distribuendo cio\u00e8 alcun beneficio sportivo (eccetto un contributo economico): dall'edizione 2016-2017, la formazione vincitrice ottiene anche l'accesso alla seconda fase dei play-off per la promozione in Serie B.\nDal 2017, con il contestuale cambio di denominazione del campionato di Lega Pro in Serie C, anche la coppa di categoria torna alla storica denominazione di \"Coppa Italia Serie C\".\nIl 24 luglio 2020 il presidente della Lega Pro Francesco Ghirelli annuncia la soppressione per la stagione 2020-2021 della Coppa Italia Serie C a causa del calendario di Serie C troppo affollato.\nFormula.\nPer la stagione 2021-22 vengono ammesse alla competizione le 60 squadre che risultano regolarmente iscritte al campionato di Serie C. La competizione si divide in varie fasi:"}
{"id": "129710", "revid": "842", "url": "https://it.wikipedia.org/wiki?curid=129710", "title": "Teoria delle decisioni", "text": ""}
{"id": "129711", "revid": "438678", "url": "https://it.wikipedia.org/wiki?curid=129711", "title": "Scienza della gestione", "text": ""}
{"id": "129712", "revid": "230637", "url": "https://it.wikipedia.org/wiki?curid=129712", "title": "Programmazione matematica", "text": ""}
{"id": "129714", "revid": "8489", "url": "https://it.wikipedia.org/wiki?curid=129714", "title": "Art of fighting", "text": ""}
{"id": "129715", "revid": "120623517", "url": "https://it.wikipedia.org/wiki?curid=129715", "title": "Gregory Corso", "text": "Biografia.\nNato e cresciuto a New York da genitori italiani (il padre, Samuele \"Sam\" Corso, era calabrese, mentre la madre, Michelina Colonna, era originaria di Miglionico, in provincia di Matera), Corso fu uno dei poeti statunitensi della Beat Generation, come Kerouac, Ginsberg, Ferlinghetti e Burroughs.\nGiramondo come i suoi colleghi pi\u00f9 noti, Jack Kerouac e Allen Ginsberg, si avvicin\u00f2 alla cultura ed alla letteratura nel periodo in cui entrava ed usciva dal riformatorio \"...era leggendo Shelley in un carcere minorile che aveva cominciato a scrivere poesie, a sognare la Bellezza con la B maiuscola, a immaginare mondi stellati non legati ai fili della logica inesplicabili\". \nDi Gregory Corso, la scrittrice Fernanda Pivano disse: \" insolente al di l\u00e0 del sopportabile e strafottente nella pi\u00f9 assoluta imprevedibilit\u00e0 qualunque cosa abbia detto o scritto ha sempre rivelato il dono di non dire mai una sciocchezza\".\nDiceva di lui invece Jack Kerouac: \"Gregory era un ragazzino duro dei quartieri bassi che crebbe come un angelo sui tetti e che cantava canzoni italiane con la stessa dolcezza di Caruso e Sinatra\".\nQui, invece, alcuni frammenti dei pensieri di Gregory Corso:\nIncarcerato nella prigione di Stato di Clinton come scassinatore nel 1947, Gregory Corso inizi\u00f2 a scrivere poesie:\nRimesso in libert\u00e0 nel 1950, torn\u00f2 a New York e qui incontr\u00f2 Allen Ginsberg in un bar nel Greenwich Village (\"the Pony Stable\"). Subito colpito dalle sue poesie, Ginsberg present\u00f2 Corso agli altri membri della scena letteraria beat e lo aiut\u00f2 a trovare un editore.\nCorso visse a lungo in Europa, trascorrendo quasi un decennio (1957-66) a Parigi, sovente nel \"Beat Hotel\" del Quartiere Latino, in cui risiedettero anche Ginsberg, Peter Orlovsky e William Burroughs. Negli anni 1970 e 1980 fu spesso in Italia, soprattutto a Roma, tenendo letture, a volte con accompagnamento musicale.\nLe ceneri di Gregory Corso sono conservate a Roma nel cimitero acattolico di Testaccio, vicino alla tomba di Shelley, poeta al quale si \u00e8 spesso ispirato; nello stesso luogo, poco pi\u00f9 distante (parte vecchia), \u00e8 sepolto anche John Keats, altro poeta particolarmente apprezzato da Gregory.\nPubblicazioni.\nIl primo volume di poesie di Gregory Corso fu pubblicato nel 1955 (con il contributo di alcuni studenti di Harvard, dove egli frequentava lezioni universitarie), con il titolo \"The Vestal Lady on Brattle and Other Poems\"; questa pubblicazione precedette di un anno quella della prima raccolta poetica di Allen Ginsberg e di due anni quella di \"On the Road\" (Sulla strada) di Kerouac. Nel 1958, Corso pubblic\u00f2 una pi\u00f9 ampia e importante raccolta di poesie, \"Gasoline\", ottavo volume della serie \"City Lights Pocket Poets\" curata da Lawrence Ferlinghetti. Dal 1976 \"Gasoline\" \u00e8 ristampato da City Lights con aggiunte le poesie di \"Vestal Lady\".\nNel 1958 Corso, reagendo alle manifestazioni antinucleari di Bertrand Russel e altri, denunci\u00f2 nel poemetto \"Bomb\" (\"Bomba\", redatta in forma di fungo atomico) l'odio cieco riversato sul \"giocattolo dell'universo\", dichiarando paradossalmente il suo amore per la distruzione e sovversione universale della bomba stessa. Nello stesso periodo Gegory Corso scrisse la poesia \"Marriage\", divertente e ironica visione del matrimonio, cio\u00e8 della \"vita normale\" che non faceva per lui. (Eppure egli si spos\u00f2 diverse volte ed ebbe cinque figli.) Altre poesie importanti di questo periodo sono \"Hair\", \"Power\" e \"Army\". Furono raccolte nel volume \"The Happy Birthday of Death\", il primo di Corso edito dalle edizioni New Directions di New York, dirette da James Laughlin."}
{"id": "129716", "revid": "599013", "url": "https://it.wikipedia.org/wiki?curid=129716", "title": "John Miles", "text": ""}
{"id": "129717", "revid": "2214797", "url": "https://it.wikipedia.org/wiki?curid=129717", "title": "Paulo Roberto Falc\u00e3o", "text": "Ha giocato nel ruolo di centrocampista nell'Internacional, nella Roma e nella Nazionale brasiliana.\nConsiderato uno dei pi\u00f9 forti centrocampisti della storia del calcio, nel 2004 figur\u00f2 nella FIFA 100, la lista dei 125 migliori giocatori viventi, selezionata da Pel\u00e9 e dalla FIFA in occasione delle celebrazioni del centenario della federazione.\nBiografia.\nFalc\u00e3o \u00e8 nato il 16 ottobre 1953 ad Abelardo Luz, una localit\u00e0 all'epoca facente parte del circondario della municipalit\u00e0 di Xanxer\u00ea, nello Stato di Santa Catarina, da madre di origini calabresi e padre portoghese.\nFu sposato con l'avvocato Rosane Damazio, dalla quale ebbe il figlio Paulinho, poi conteso quando la donna accus\u00f2 il compagno di infedelt\u00e0 coniugale; dopo una relazione con l'italiana Maria Flavia Frontoni e un contenzioso legale dopo il quale riconobbe il figlio, Giuseppe, avuto da quest'ultima.\nNell'autobiografia \"La filosofia di Moana\", la pornostar Moana Pozzi cita un flirt con Falc\u00e3o.\nDal 2003 \u00e8 sposato con Cristina Ranzolin, presentatrice del \"Jornal do Almo\u00e7o\", trasmesso sulla rete televisiva RBS TV. Falc\u00e3o vive a Porto Alegre.\nCaratteristiche tecniche.\nGiocatore.\nEra un centrocampista centrale elegante che svolgeva prevalentemente la funzione di regista, ma in grado di assolvere a una grande variet\u00e0 di compiti, partecipando in egual maniera alla fase difensiva e a quella offensiva. Francesco Graziani e Roberto Pruzzo lo hanno definito un \"giocatore universale\" e un \"allenatore in campo\" per le sue doti tecniche e caratteriali.\nCarriera.\nGiocatore.\nClub.\nInternacional.\nLa sua carriera da professionista comincia in patria nell'Internacional. Qui gioca per sei stagioni, conquistando per tre volte il titolo brasiliano, titolo che l'Internacional non aveva mai conquistato prima. Al termine dei sei anni nel club Falc\u00e3o conta ventidue reti in campionato. Considerato ancora oggi uno dei pi\u00f9 grandi giocatori del club, durante la sua militanza nelle file della squadra di Porto Alegre \u00e8 stato per due volte insignito del Bola de Ouro, un prestigioso premio assegnato dalla rivista brasiliana Placar al miglior giocatore del campionato brasiliano.\nRoma.\nGrazie alla segnalazione del giornalista del \"Corriere dello Sport\" Ezio De Cesari, il 10 agosto 1980 viene acquistato dalla Roma per la cifra di un milione e mezzo di dollari, e la sua acquisizione \u00e8 inizialmente accompagnata da un leggero scetticismo, poich\u00e9 la tifoseria aspettava l'approdo in maglia giallorossa di Zico. Al momento dell'atterraggio del suo aereo all'aeroporto di Fiumicino \u00e8 comunque accolto da 5000 tifosi della Roma. L'Internacional di Porto Alegre per vendere Falcao reclamava un pagamento con una scadenza assai perentoria che, probabilmente, il club giallorosso non avrebbe potuto permettersi. Fu cos\u00ec che l'allora presidente Viola contatt\u00f2 Vasco Farolfi (storico presidente del Montevarchi Calcio), il quale anticip\u00f2 per intero la somma richiesta dai brasiliani: quale contropartita (e segno di ringraziamento), oltre al saldo della somma, quell'anno la prima amichevole che la Roma disput\u00f2 fu col Montevarchi.\nEsordisce con la maglia giallorossa proprio contro la sua ex squadra, l'Internacional, in una partita amichevole giocata il 29 agosto 1980, terminata con il punteggio di 2-2. Qualche settimana dopo esordisce anche in campionato, il 14 settembre 1980 contro il , poi vinta dalla Roma per 1 a 0, ma Falc\u00e3o non convince, venendo anche criticato, sebbene presto riesca a crescere e guadagnarsi fiducia e ammirazione. Al termine del primo anno in giallorosso termina il campionato con tre reti, mentre la squadra sfiora la vittoria del titolo italiano, andato alla , per\u00f2 vince la Coppa Italia. L'anno successivo gioca ventiquattro partite e segna sei reti. Nel prosieguo della sua permanenza nella Capitale, il presidente della societ\u00e0 quirita Dino Viola si affida a lui per ottenere dei rendiconti tecnici delle partite della squadra.\nNella stagione 1982-1983 vince con la Roma il suo primo campionato italiano, il secondo nella storia della societ\u00e0, e in questa stagione colleziona ventisette presenze e sette reti in campionato, due reti in Coppa UEFA, una contro il Colonia e una contro il Benfica e una rete negli ottavi di finale della Coppa Italia. La sua prestazione contro il \u00e8 ricordata come una delle migliori con la maglia capitolina, poich\u00e9 abbin\u00f2 al gol decisivo una prestazione sontuosa, assurgendo al ruolo di guida della squadra Viene soprannominato dai tifosi \"divino\" o anche \"l'ottavo re di Roma\".\nDopo un'altra stagione, con ventisette presenze e cinque reti, e la vittoria in Coppa Italia, la Roma arriva alla finale della Coppa dei Campioni 1983-1984, allo Stadio Olimpico, perdendo ai rigori contro il Liverpool. Falc\u00e3o, in condizioni fisiche non ottimali, rinuncia a battere un rigore, e viene pesantemente criticato. Lo stesso calciatore nello speciale \"Chiedi chi era Falcao\" afferma che anche se fosse stato in condizione di calciare il rigore sarebbe stato il quinto tiratore dagli 11 metri, tiro a cui non si arriv\u00f2 poich\u00e9 al Liverpool bastarono 4 rigori per aggiudicarsi il trofeo. Inoltre, nel 1985 subisce un grave infortunio, a causa del quale verr\u00e0 operato a New York, il 1\u00ba agosto lascia Roma tramite rescissione del contratto.\nLa sua ultima partita la disputa il 16 dicembre 1984 contro il , segnando peraltro la rete decisiva. Le ragioni del divorzio dalla compagine giallorossa sono da attribuirsi ai contrasti con l'allora presidente Dino Viola, in merito a dissidi contrattuali; nell'ultima stagione lo stipendio di Falc\u00e3o era il pi\u00f9 elevato nel campionato italiano, oltre un miliardo di lire all'anno. Inoltre, il giocatore si era rifiutato di sottoporsi a una visita medica da parte della societ\u00e0, e anche tale situazione contribu\u00ec a minare ulteriormente il rapporto tra le due parti. Il 20 settembre 2012 \u00e8 stato tra i primi 11 giocatori a essere inserito nella \"Hall of fame\" ufficiale della \nSan Paolo.\nIl 20 agosto 1985 si trasferisce al San Paolo. Dopo un anno di attivit\u00e0 con la squadra brasiliana, durante il quale conta solamente dieci presenze, pur aggiudicandosi il campionato, conclude definitivamente la sua carriera di calciatore.\nNazionale.\nRiceve la sua prima convocazione nella Nazionale olimpica brasiliana per i Giochi della XX Olimpiade a Monaco di Baviera: spedizione poco fortunata con un pareggio e due sconfitte e precoce eliminazione. Riserva nella prima gara con la Danimarca (entra all'inizio del secondo tempo) e titolare contro Ungheria e Iran. Nel 1978 viene escluso dalle convocazioni per la nazionale di Cl\u00e1udio Coutinho per aver dichiarato di non voler fare la riserva.\nDopo la partecipazione alla Copa Am\u00e9rica 1979, Falc\u00e3o prende parte al , il suo primo. Insieme a giocatori del calibro di Toninho Cerezo, Leo Junior, Zico, \u00c9der Aleixo de Assis e S\u00f3crates, componeva un centrocampo dal tasso tecnico insuperabile. In questa edizione, disputata in Spagna, scende in campo cinque volte, realizzando tre reti, l'ultima contro l'Italia, per il secondo momentaneo pareggio verdeoro, nella partita poi persa 3-2 (tripletta di Paolo Rossi).\nQuattro anni pi\u00f9 tardi partecipa al . Iniziando il torneo in panchina, scende in campo solamente due volte, per un totale di 91 minuti. Nella prima gara contro la Spagna (vinta per 1-0) entra al 79' al posto di Junior, mentre nella seconda contro l'Algeria (anche qui vittoria per 1-0) sostituisce al 10' del primo tempo Leandro. Il Brasile proseguir\u00e0 poi la sua corsa per altre tre gare, venendo eliminato dalla Francia ai rigori.\nAllenatore.\nIl 17 agosto 1990 torna nel mondo del calcio come allenatore, ingaggiato da Ricardo Terra Teixeira per sostituire Sebasti\u00e3o Lazaroni alla guida del Brasile. Il 21 agosto 1991 si dimette dopo 6 vittorie su 18 partite e la sconfitta nella finale della Coppa Am\u00e9rica contro l'Argentina. Nel 1991 viene ingaggiato dai messicani dell'Am\u00e9rica, ci rimane solo una stagione. Il 29 luglio 1993, dopo 13 anni viene ingaggiato come allenatore dal \"suo\" Internacional, club con il quale aveva giocato all'inizio della sua carriera.\nL'11 febbraio 1994 \u00e8 invece sulla panchina del Giappone. Il 14 ottobre si dimette dalla guida dopo la sconfitta contro la Corea del Sud ai giochi asiatici.\nL'11 aprile 2011 ritorna sulla panchina dell'Internacional. \u00c8 stato presentato ufficialmente alla stampa il 12 aprile. Il 4 maggio viene per\u00f2 subito eliminato agli ottavi della Coppa Libertadores dal Pe\u00f1arol ma si rif\u00e0 il 15 maggio vincendo il suo primo titolo da allenatore, il Campionato Ga\u00facho, in finale contro i rivali del Gr\u00eamio ai rigori.\nIl 18 luglio dopo appena 19 partite sulla panchina dell'Internacional viene esonerato dopo 3 sconfitte consecutive.\nDal 6 febbraio 2012 allena il Bahia. Il 20 luglio 2012 viene esonerato in seguito a una serie di tre sconfitte consecutive.\nIl 21 settembre 2015 diventa allenatore dello Sport Recife. Il 18 aprile 2016 viene sollevato dall'incarico.\nL'8 agosto 2016, dopo il pari per 2-2 contro il Fluminense, Falcao viene di nuovo esonerato dall'Internacional di Porto Alegre per il quale aveva firmato appena un mese prima. Solo 3 pareggi, 2 sconfitte e nessuna vittoria in questa esperienza nella sua squadra pi\u00f9 amata, hanno portato il presidente del club sudamericano, Vitorio Piffero, a prendere la sofferta decisione di sollevarlo dall'incarico.\nCommentatore sportivo.\nFalc\u00e3o \u00e8 commentatore della partite di calcio trasmesse da Rede Globo e collabora come opinionista del giornale \"Zero Hora\" e dell'emittente Radio Ga\u00facha.\nFuori dal campo.\nNel 1985 interpret\u00f2 se stesso nel film \"Mezzo destro, mezzo sinistro\", diretto da Sergio Martino. Due anni prima invece rifiut\u00f2 di girare due pose in \"Paulo Roberto Cotechinho centravanti di sfondamento\", perch\u00e9 ritenne quella pellicola una presa in giro nei suoi confronti.\nNell'edizione 1987-1988 di \"Domenica in\", condotta da Lino Banfi, fu ospite fisso in qualit\u00e0 di commentatore sportivo per brevi interventi sulle partite della giornata."}
{"id": "129723", "revid": "1005847", "url": "https://it.wikipedia.org/wiki?curid=129723", "title": "Pena di morte in Cina", "text": "La Repubblica Popolare Cinese \u00e8 uno dei paesi in cui \u00e8 applicata la pena di morte come sanzione prevista dal codice penale, anche se da qualche anno si \u00e8 aperto un dibattito sulla sua abolizione.\nDifficolt\u00e0 nel reperimento dei dati.\nSecondo Amnesty International, sebbene in mancanza di dati oggettivi che, secondo la stessa Ong, il paese ha pi\u00f9 volte rifiutato di diffondere, la Cina \u00e8 il paese col maggior numero (migliaia) di esecuzioni capitali, seguita dall'Iran.\n\u00c8 stato di contro sostenuto che una piena conoscenza del fenomeno \u00e8 impossibile, sia a causa del forte controllo governativo sull'informazione, sia a causa della struttura non centralizzata (almeno a questi fini) del sistema giudiziario nazionale, essendo le pene capitali irrogate autonomamente da tribunali la cui giurisdizione \u00e8 paragonabile per estensione e abitanti ad una media regione italiana. La maggior parte delle informazioni derivano infatti da studi di organizzazioni non governative come Amnesty o Nessuno tocchi Caino e i dati sono assai differenti tra i rapporti pubblicati dalle varie organizzazioni.\nApplicazione della pena di morte.\nQueste sono le esecuzioni rese pubbliche dai tribunali cinesi o dal partito e pubblicate da Amnesty International:\nQuesti dati sono incompleti, perch\u00e9 in Cina la pena di morte \u00e8 un segreto di Stato e i tribunali pubblicano solo parte delle sentenze. Il numero di esecuzioni riferito da Chen Zhonglin (delegato del Congresso nazionale del popolo nel marzo 2004) \u00e8 di circa 10.000 all'anno e dal 1998 al 2001, durante la campagna \"colpire duro\" erano state giustiziate 60.000 persone, ovvero 15.000 all'anno. Successivamente sono trapelate altre notizie: il 27 febbraio 2006 viene riferito che avvengono 8.000 esecuzioni all'anno; il 15 marzo 2007 Liu Jiachen, ex parlamentare, dice che il numero di condanne a morte nel 2006 in Cina \u00e8 il pi\u00f9 basso degli ultimi 10 anni; il 7 giugno 2007 John Kamm, presidente della fondazione Dui Hua annuncia che le esecuzioni negli ultimi anni sono diminuite del 40% circa (probabilmente dal 2001, quando Pechino \u00e8 stata decisa sede delle Olimpiadi) per un totale di circa 7.500 all'anno (evitando, di conseguenza, l'uccisione di 25.000 persone), mentre rispetto a 10 anni prima sono diminuite addirittura del 50% (erano dunque 15.000 all'anno); il giorno seguente il presidente della Corte suprema del popolo cinese rende noto che le esecuzioni nei primi 5 mesi dell'anno sono state inferiori del 10% rispetto agli stessi del 2006; il 28 marzo 2008 la fondazione Dui Hua riferisce che le persone giustiziate nel 2007 sono state circa 6.000, ovvero il 25/30% in meno rispetto al 2006.\nReati punibili con la pena capitale.\nIl codice penale cinese prevede un numero elevato di reati punibili con la pena capitale; secondo alcune ricostruzioni, una settantina nel codice penale del 1997 rispetto ai 28 di quello del 1979. Sarebbero puniti i seguenti reati:\nProcedure e tipi di sanzione.\nIn Cina esistono due tipi di condanne a morte:\nRiguardo alle modalit\u00e0 esecutive, ne esistono due: la fucilazione, che \u00e8 la pi\u00f9 applicata, e l'iniezione letale. La fucilazione \u00e8 spesso collettiva, nel senso che pi\u00f9 condannati vengono fucilati contemporaneamente.\nL'iniezione letale \u00e8 stata introdotta nel codice penale del 1997 perch\u00e9 considerata pi\u00f9 umana e meno brutale della fucilazione. Oggi il numero delle esecuzioni tramite iniezione letale sta quasi per eguagliare quello delle fucilazioni. Alcuni resoconti giornalistici hanno segnalato che vi sarebbe una camera della morte allestita su un furgone appositamente attrezzato prodotto dagli stabilimenti cinesi della Iveco, che viaggiando nel territorio nazionale consentirebbe di eseguire le condanne usando una struttura mobile, con notevole risparmio di costi (particolare riportato dal programma Report di Rai 3)\nMetodi antichi.\nIn passato vi erano - secondo Wang JanCheng, docente di giurisprudenza presso l'Universit\u00e0 di Pechino - cinque modalit\u00e0 di esecuzioni capitali, alcuni dei quali assai crudeli, come l'asportazione della pelle o lo squartamento (il corpo veniva legato a quattro cavalli fatti partire improvvisamente in diverse direzioni). In epoca Zhou, oltre a quest'ultimo, sono attestati la decapitazione e lo \"zhan\".\nIl codice penale.\nIl codice penale cinese del 2005 \u00e8 liberamente consultabile: Humanrights"}
{"id": "129724", "revid": "1632387", "url": "https://it.wikipedia.org/wiki?curid=129724", "title": "Octavio Paz", "text": "\u00c8 considerato uno dei poeti di lingua spagnola pi\u00f9 importanti della seconda met\u00e0 del Novecento, al pari di Juan Ram\u00f3n Jim\u00e9nez, Vicente Huidobro, Jorge Luis Borges, C\u00e9sar Vallejo e Pablo Neruda.\nBiografia.\nPaz, una delle figure pi\u00f9 importanti della letteratura contemporanea, sia come poeta che come saggista, visse a lungo in Spagna, dove sostenne la lotta dei repubblicani durante la Guerra civile spagnola (in seguito prese le distanze dal comunismo), e in Francia, dove ebbe modo di avvicinarsi al surrealismo.\nDurante la permanenza in Francia lavor\u00f2 a fianco di Andr\u00e9 Breton e Benjamin P\u00e9ret.\nNel 1945 Paz entr\u00f2 nel servizio diplomatico messicano. In quell'epoca, Paz scrisse \"Il labirinto della solitudine\", un saggio sull'identit\u00e0 messicana. Si spos\u00f2 con Elena Garro, dalla quale ebbe una figlia. Nel 1962 fu nominato ambasciatore del Messico in India. Lasci\u00f2 l'incarico nel 1968, dopo il Massacro di Tlatelolco.\nNel 1956 vinse il Premio Xavier Villaurrutia e nel 1981 gli fu conferito il \"Premio Cervantes\"."}
{"id": "129726", "revid": "1982", "url": "https://it.wikipedia.org/wiki?curid=129726", "title": "Defenestrazioni di Praga", "text": ""}
{"id": "129727", "revid": "6923", "url": "https://it.wikipedia.org/wiki?curid=129727", "title": "Jaguar E-Type", "text": "La Jaguar E-Type, conosciuta anche come XK-E o anche XKE (anche se era questo il suo nome iniziale), fu prodotta dalla casa automobilistica britannica Jaguar dal 1961 al 1975. La E-Type fu una vettura rivoluzionaria per la progettazione, le caratteristiche di guida e l'estetica; era in anticipo sui tempi. Il suo prezzo era pi\u00f9 basso di quello delle vetture pari classe della concorrenza e questo aiut\u00f2 le vendite che, nei 14 anni nei quali rimase in produzione, arrivarono a 70.000 vetture. Nel 2004 la rivista statunitense \"Sports Cars International\" la mise al primo posto tra le \"Top Sport Cars\" degli anni sessanta. Dal 1996 una E Type OTS prima serie, \u00e8 entrata a far parte della collezione permanente del New York City Museum of Modern Art, un riconoscimento concesso a sole 6 auto.\nIl contesto.\nDisegnata da Malcolm Sayer, al quale si devono anche le precedenti C-Type e D-Type, la \"E-Type\" fu inizialmente progettata e presentata come coup\u00e9 gran turismo sportivo a due posti. La versione 2+2, con passo allungato, fu realizzata nel 1966. Il 15 marzo 1961 la versione coup\u00e9 (nel linguaggio Jaguar \"Fixed Head Coup\u00e9\" o \"FHC\") fu presentata al Salone dell'automobile di Ginevra, mentre la roadster (altres\u00ec detta \"Open Two Seater\" o \"OTS\") fu lanciata ad aprile dello stesso anno al Salone dell'automobile di New York. Questa versione aperta fu introdotta per andare incontro ai gusti del mercato statunitense. Il modello fu costruito ufficialmente in tre differenti serie, indicate come \"Series 1\", \"Series 2\" e \"Series 3;\" ma gli appassionati e molti esperti riconoscono anche una \"Series 1 1/2.\", prodotta a cavallo tra \"Series 1 e 2\". Furono presentate anche versioni speciali in un limitatissimo numero di esemplari: la versione \"Low Drag Coup\u00e9\", un solo esemplare prodotto, e la \"Lightweight E-Type\". Quest'ultima versione doveva essere di 18 esemplari ma se ne realizzarono solo 12, dei quali uno and\u00f2 distrutto e almeno due trasformati in decappottabile. Queste vetture speciali sono molto ricercate dai collezionisti per la loro estrema rarit\u00e0. Nel 2014 la Jaguar ha deciso di mettere in produzione i 6 esemplari mai realizzati, ma ai quali era stato assegnato un numero di telaio e ricostruendo a mano da zero le vetture nel rispetto rigoroso delle specifiche originali. Fu cos\u00ec raggiunto, a distanza di mezzo secolo, il numero di 18 esemplari inizialmente previsti inizialmente. In epoca pi\u00f9 recente, la stessa Casa ha ideato la E-Type Zero, una E-Type d'epoca riallestita con motore e trasmissione elettrici, una modifica totalmente reversibile che la Casa mette a disposizione per i possessori del modello.\nJaguar E-Type \"Series I\" (1961-1968).\nLa Jaguar E-Type \"Series 1\" fu lanciata in versione coup\u00e9 o FHC (Fixed Head Coup\u00e9) nel marzo del 1961 al Salone dell'Automobile di Ginevra. A poca distanza arriv\u00f2 la E-Type Spider o OTS (Open Two Seater), con una capote in tela per proteggere i due occupanti dalle intemperie. Quando venne presentata la vettura impression\u00f2 tutti gli appassionati accorsi al Salone sia per la sua linea, straordinariamente bella ed elegante, che per le prestazioni di primo livello, si avvicinavano e a volte superavano le coeve Ferrari, Maserati e Aston Martin. A stupire di pi\u00f9 fu il prezzo\u02d0 4.350.000 lire, contro i 5.800.000 lire della Ferrari 250 GT Cabriolet e i 7.500.000 lire dell'Aston Martin DB4 Volante. \nLa vettura fu rivoluzionaria per la Jaguar perch\u00e9 abbandonava il classico telaio a longheroni e traverse delle precedenti vetture serie XK per una pi\u00f9 moderna soluzione monoscocca con telaietto anteriore supplementare. Montava un motore Jaguar 6 cilindri in linea serie XK da 3.800 cm\u00b3 derivato da quello della XK150, alimentato da tre carburatori SU HD8 e con una potenza di 265 CV, abbinato ad un cambio meccanico a quattro marce MOSS, con prima non sincronizzata. Le sospensioni erano molto avanzate, al retrotreno fu adottata una sospensione a ruote indipendenti al posto del tradizionale schema a ponte rigido mentre all'avantreno si opt\u00f2 per doppi quadrilateri con barre di torsione. Con quest'auto la Jaguar anticip\u00f2 tutti i costruttori di auto sportive e adott\u00f2 per prima i freni a disco sulle 4 ruote servoassistiti Dunlop, gi\u00e0 sperimentati in gara alla 24 Ore di Le Mans con la D-Type. I cerchi di serie erano a raggi grigi fissati con un gallettone.\nLa linea fu un capolavoro di Malcom Sayer e di Sir William Lyons, ricca di curve cos\u00ec aggraziate ma allo stesso tempo muscolose e aggressive. Il lungo cofano anteriore includeva i parafanghi, per accedere al motore infatti l'intera parte anteriore si ribaltava in avanti. Due serie di prese d'aria nella parte alta aiutavano il raffreddamento del 6 cilindri in linea e un rigonfiamento ne ricordava la presenza a chiunque guardasse la vettura. I fari erano carenati e le luci di posizione erano poste sopra i sottili paraurti cromati. Due rostri cromati affiancavano la \"bocca\" anteriore ovale ed erano collegati da un listello sempre cromato che sosteneva il piccolo logo circolare Jaguar.\nLe portiere erano lunghe rispetto all'abitacolo raccolto e dotato di parabrezza panoramico, dotato di 3 tergicristalli separati. I fanalini posteriori piccoli e sottili erano posti sopra il paraurti posteriore. I due tubi di scarico uscivano da sotto la targa. La coup\u00e9 aveva un portellone incernierato a sinistra, indipendentemente dal lato su cui si trova il volante mentre sulla spider c'era un convenzionale cofano posteriore. \nGli interni erano molto sportivi: vi erano una coppia di sedili \"ad unghia\" di forma arrotondata senza poggiatesta. Dietro il volante in legno di grande diametro contagiri e tachimetro/contachilometri. Al centro del cruscotto in alluminio l'avviamento a pulsante, i comandi delle luci azionati da levette e gli indicatori secondari. Davanti al passeggero un vano portaguanti privo di sportellino.\nI primi esemplari, realizzati tra il 1961 ed il 1962, furono definiti \"flat floor\" perch\u00e9 avevano il pianale piatto in corrispondenza dei piedi, limitando lo spazio a disposizione. Successivamente il fondo fu modificato per aumentare l'abitabilit\u00e0, rimasta tuttavia scarsina anche dopo le modifiche. \nNell'ottobre 1964 arriv\u00f2 il primo vero aggiornamento. Il motore XK fu riprogettato per adottare prigionieri pi\u00f9 grandi e sopportare l'aumento di cilindrata da 3,8 a 4,2 L e l'aumento di coppia di circa il 10%. Al nuovo motore fu abbinato un nuovo cambio Jaguar a 4 marce interamente sincronizzato, gi\u00e0 presente sugli ultimissimi esemplari dotati di motore 3,8 L, ma introdotto quasi alla chetichella. Cos\u00ec si risolveva l'unica vera carenza meccanica di quest'auto.Sulle vetture con il motore 4,2 L furono montati sedili \"a poltroncina\" e il cruscotto fu ricoperto di finta pelle. Inoltre sul bagagliaio c'era la scritta \"Jaguar 4.2 E-Type\" mentre nelle vetture dotate del 3,8 L questa era semplicemente \"Jaguar\".\nLa \"Series 1\" pu\u00f2 essere riconosciuta dai alcuni particolari:\nNel Settembre 1966 fece la sua comparsa la versione 2+2 del coup\u00e9. Il passo fu allungato di 23 cm e il padiglione rialzato di 5 per accogliere altre 2 persone. In realt\u00e0 i sedili posteriori erano adatti solo a bambini. La 2+2 segn\u00f2 una svolta nella produzione della E-Type perch\u00e9 divenne disponibile anche il cambio automatico Borg-Warner Typ8 a 3 rapporti, orientando la vettura pi\u00f9 verso il granturismo.\nTra il 1967 e il 1968 si ebbe la prima evoluzione, definita ufficiosamente \"Series 1 1/2\". Queste vetture erano delle E-type Series 1 differenziate per l'assenza della carenatura in vetro dei fanali e, nell'abitacolo, l'eliminazione dei braccioli alle portiere (con le maniglie di apertura incassate nel pannello di rivestimento), un coperchio per il vano portaoggetti della plancia e per i differenti interruttori dei servizi, ora a bilanciere, in ossequio alle norme di sicurezza USA. Le auto destinate agli USA adottavano due carburatori Zenith-Stromberg al posto dei tre carburatori SU HD8 per rispettare le norme antinquinamento; ci\u00f2 caus\u00f2 una considerevole perdita di potenza e coppia. Su tutti i motori i coperchi delle punterie passarono da lisci a scanalati.\nJaguar E-Type \"Series 2\" (1969-1970).\nNel Dicembre del 1968 venne lanciata la \"Series 2\" con diverse modifiche introdotte soprattutto per rispettare le norme di sicurezza USA, il mercato di riferimento per questa vettura. Le modifiche al motore, adottate dall'intera gamma (europea e americana), erano gi\u00e0 state mostrate nella \"Series 1 1/2\" USA; i tre carburatori SU HD8 venne rimpiazzati da due carburatori Zenith-Stromberg per rispettare le norme antinquinamento americane. Le prestazioni cos\u00ec si ridussero sensibilmente rendendo la \"Series 2\" molto meno sportiva della precedente.\nLe altre modifiche meccaniche riguardarono lo sterzo, il piantone era collassabile e si poteva avere il servosterzo, e l'impianto frenante, migliorato con pinze Girling. Vennero offerti come optional i cerchi in lamiera delle berline coeve mentre le ruote a raggi persero il gallettone di fissaggio.\nFurono introdotte delle modifiche estetiche che penalizzarono la linea\u02d0 i fari vennero ingranditi e posti in sedi esageratamente cromate, gli indicatori di direzione anteriori vennero ingranditi e posti sotto nuovi paraurti ingranditi. Venne anche ingrandita la presa d'aria ovale per far posto all'evaporatore del condizionatore, per la prima volta offerto come optional. I piccoli fanalini posteriori furono sostituiti da quelli pi\u00f9 grandi della Lotus Elan S2 posti sotto il paraurti ingrandito ai lati del vano porta-targa. Lateralmente furono aggiunte anche le luci di ingombro.\nAll'interno i sedili ricevettero i poggiatesta e lo schienale regolabile e una combinazione di bloccasterzo e chiave di accensione venne montata sul piantone dello sterzo, ora con corona del volante rivestita in pelle nera.\nL'offerta prevedeva quindi Coup\u00e9/Spider 2+2 posti a passo lungo e Coup\u00e9/Spider 2 posti a passo corto; per queste ultime versioni non ci sar\u00e0 spazio nella \"Series 3\".\nJaguar E-Type \"Series 3\" (1971-1975).\nNel 1971 venne lanciata la Series 3 su cui fu introdotto un nuovo motore V12 di 60\u00b0. L'unit\u00e0 da 5.300\u00a0cm\u00b3 era derivata dal motore della Sport-prototipo Jaguar XJ13 a motore centrale e fu il primo motore Jaguar interamente nuovo dal 1948. Il nuovo motore era dotato di 2 carburatori Zenith-Stromberg e un albero a camme in testa per ogni bancata e disponeva di 272 CV, con un'erogazione pastosa che faceva della E-Type \"Series 3\" una perfetta granturismo. Sempre per questo motivo fu utilizzato il pianale a passo lungo sia per la coup\u00e9 che per la spider.Il cambio manuale rimase il Jaguar a 4 marce mentre il cambio automatico divenne il Borg-Warner Typ12 a 3 marce. Il traliccio anteriore che sosteneva il motore venne modificato per accogliere la nuova unit\u00e0 V12, pi\u00f9 larga della precedente 6 cilindri in linea. Il volante divenne regolabile con servosterzo di serie e arrivarono i rivestimenti in legno. I freni vennero potenziati in ossequio al maggior peso dell'auto.\nAll'esterno arriv\u00f2 una nuova calandra cromata che chiudeva la \"bocca\" ovale ingrandita sulla \"Series 2\", le tre racchette dei tergicristalli divennero 2, dietro apparve uno scarico con quattro terminali a ventaglio, i parafanghi furono allargati per far posto ai nuovi pneumatici Dunlop E70 su cerchi in acciaio di serie. Tuttavia rimasero disponibili (e le montarono quasi tutte le vetture prodotte) le ruote a raggi.\nNel 1975, dopo 14 anni e 70.000 vetture prodotte circa, la Jaguar E-Type usc\u00ec di produzione sostituita dalla Jaguar XJ-S.\nLe versioni speciali.\nDella \"E-Type\" furono realizzate due versioni speciali: la \"Low Drag Coup\u00e9\" e la \"Lightweight E-Type\".\nLa \"Low Drag Coup\u00e9\" nacque dal tentativo della Jaguar di realizzare una vettura che, nello spirito, si avvicinasse alla vettura da corsa \"D-type\" da cui, per caratteristiche ed elementi stilistici, la \"E-type\" era derivata. Per sperimentare questo concetto fu realizzata una sola vettura, progettata fin dall'inizio come coup\u00e9, poich\u00e9 l'esperto di aerodinamica Malcolm Sayer aveva capito che con una vettura coperta era pi\u00f9 semplice realizzare un veicolo leggero e aerodinamico in confronto alle vetture scoperte con le quali la Jaguar gareggiava in quel periodo. A differenza della \"E-Type\" di serie, la carrozzeria fu realizzata usando l'alluminio, leggerissimo ma costoso e difficile da lavorare. Il telaio rimase in acciaio. La vettura montava una versione migliorata del motore da 3,8 L. Sui cilindri di questo motore vennero montate teste speciali, sperimentate sulle Jaguar che avevano partecipato alle gare di Le Mans. La vettura fu completata nell'estate del 1962 ma solo dopo alcuni anni fu venduta al pilota Dick Protheroe, che la utilizz\u00f2 in molte gare. La vettura fu poi venduta e pass\u00f2 nelle mani di molti collezionisti di entrambe le sponde dell'Atlantico. Si pensa che oggi faccia parte della collezione privata dell'attuale visconte Comdray.\nDella \"Lightweight E-Type\" furono realizzati una dozzina di esemplari dei diciotto previsti originariamente. Questa vettura era un'evoluzione della \"Low Drag Coup\u00e9\". Anche su questa vettura l'alluminio fu ampiamente usato nella carrozzeria e per altre componenti. Questa vettura per\u00f2 nasceva come decappottabile e nello spirito rimaneva pi\u00f9 vicina alla \"D-Type\" della \"E-Type\": una vettura da gran turismo, pi\u00f9 che da competizione.\nSu questa vettura fu montato un motore da 3,8 L migliorato che forniva 300 hp (224\u00a0kW) contro i 265\u00a0hp (198\u00a0kW) della versione di serie. Su almeno una vettura fu montato un sistema di iniezione del carburante sviluppato dalla Lucas.\nLa vettura partecip\u00f2 a diverse gare, ma non port\u00f2 alla Casa i risultati delle altre vetture.\nNel 2014, in occasione del concorso di bellezza di Pebble Beach, la Jaguar annunci\u00f2 che i sei esemplari che non furono prodotti negli anni sessanta verranno costruiti entro il 2015. Totalmente uguali rispetto ai modelli originali, la loro unica differenza stava nel peso, di 114\u00a0kg inferiore.\nLa E-Type di Diabolik.\nIn ambito fumettistico, la E-Type \u00e8 la vettura personale di Diabolik ed Eva Kant. Inizialmente, negli anni sessanta, la casa britannica diffid\u00f2 gli autori dal nominare la marca dell'auto in quanto temeva una pubblicit\u00e0 negativa. In seguito la stessa Jaguar chiese ad Astorina di inserire delle immagini tratte dal fumetto nel libro che celebrava i cinquant'anni del modello. Nel film ispirato al fumetto Diabolik guida la sua Jaguar E-Type nera, mentre Eva usa una sua E-Type personale bianca. La macchina compare in uno spot pubblicitario in cui Eva Kant compie un furto e scappa con una Renault Twingo mentre Diabolik sta cambiando una ruota della Jaguar. La E-Type compare anche nei videogiochi dedicati al Re del Terrore. Non appare invece nella serie animata, dove viene sostituita da un veicolo originale, ispirato in parte alla E-Type ma pi\u00f9 simile ad una Porsche."}
{"id": "129728", "revid": "116236670", "url": "https://it.wikipedia.org/wiki?curid=129728", "title": "Defenestrazione", "text": "Defenestrazione \u00e8 il termine che indica l'azione di gettare qualcosa o qualcuno da una finestra, anche con l'intento di suicidio o omicidio. \nOrigine.\nIl termine deriva dalle defenestrazioni di Praga, in particolare da quella del 1618, evento scatenante della guerra dei trent'anni. \nMetonimia.\nPer estensione indica la deposizione, legittima o illegittima, del titolare di un'alta carica politica, come nel caso celebre di Nikita Chru\u0161\u010d\u0451v."}
{"id": "129729", "revid": "348618", "url": "https://it.wikipedia.org/wiki?curid=129729", "title": "Jan Masaryk", "text": "Biografia.\nJan Masaryk era figlio di Tom\u00e1\u0161 Masaryk, il primo presidente cecoslovacco e della statunitense Charlotte Garrigue. Frequent\u00f2 le scuole a Praga e negli Stati Uniti e durante la prima guerra mondiale fu ufficiale dell'armata Austro-Ungarica. Venerd\u00ec, 20. Dicembre 1918 accolse suo padre, il presidente T. G. Masaryk, ai confini della patria liberata, al suo ritorno dall'Italia. Nel 1919 entr\u00f2 a far parte del corpo diplomatico come \"charg\u00e9 d'affaires\" con gli Stati Uniti, e negli anni dal 1925 al 1938 fu ambasciatore cecoslovacco a Londra.\nFu iniziato in Massoneria nella Loggia \"Ian Amos Komensky N.1\" di Praga.\nDal 1940 fu ministro degli esteri del governo cecoslovacco in esilio, raggiunse una notevole popolarit\u00e0 presso il suoi compatrioti attraverso una serie di trasmissioni della BBC dirette alla popolazione del Protettorato di Boemia e Moravia. Al suo rientro in patria nel 1945 mantenne il ruolo di ministro degli esteri.\nIn veste di ministro degli Esteri, Jan Masaryk, che sarebbe dovuto recarsi a Parigi il 12 luglio 1947 alla conferenza sul piano Marshall, fu convocato a Mosca insieme agli altri componenti del governo cecoslovacco e ricevette da Stalin l'ordine di abbandonare le trattative che avrebbero potuto coinvolgere la Cecoslovacchia nel piano Marshall. Masaryk comment\u00f2 la vicenda in questo modo: \u00abSono andato a Mosca come ministro degli Esteri di uno stato indipendente e sovrano, ne sono tornato quale lacch\u00e8 del governo sovietico\u00bb.\nVenne trovato morto nel cortile, sotto la finestra del bagno dell'edificio del Ministero degli Esteri di Praga (Palazzo \u010cern\u00edn) ed in pigiama, il 10 marzo 1948. Masaryk era l'unico ministro socialista nel governo, dominato dai comunisti, costituito un mese prima.\nLe speculazioni sulla sua morte continuarono a lungo: per molto tempo non vi fu nessuna prova che incolpasse o scagionasse il regime, anche se recentemente si tende ad abbandonare l'ipotesi del suicidio a favore di quella dell'omicidio, definendo quella di Masaryk la cosiddetta quarta defenestrazione di Praga. Le circostanze del suo decesso rimasero comunque dubbie per tutto il periodo di dominazione comunista.\nQuando questa cess\u00f2, un rapporto di polizia di Praga del 2004 concluse, alla luce di un esame necroscopico, che Masaryk era stato lanciato fuori dalla finestra; si trattava di conclusioni apparentemente corroborate nel 2006 dalle rivelazioni di un giornalista russo e da dichiarazioni che avrebbe reso Nicolae Ceau\u0219escu in privato."}
{"id": "129732", "revid": "119715659", "url": "https://it.wikipedia.org/wiki?curid=129732", "title": "Cappa e spada", "text": "Quello della cappa e spada \u00e8 un genere di narrativa popolare, particolarmente seguita tra la seconda met\u00e0 del XIX secolo e la prima met\u00e0 del XX, caratterizzato da storie avventurose a sfondo storico, con colpi di scena e suspense e un ruolo di primaria importanza ai duelli e alla scherma.\nIl genere della cappa e spada ha come ambientazione storica un periodo piuttosto ampio, che va dal Medioevo al Settecento, distinguendosi dal romanzo storico in quanto tende a privilegiare l'immaginazione e l'avventura piuttosto che la ricostruzione storica. Dalla letteratura d'appendice il genere si \u00e8 poi diffuso nel cinema, nel fumetto e negli altri media. Particolarmente in campo cinematografico, i \"film di cappa e spada\" hanno dato luogo a un sottogenere di film d'avventura che ha avuto, tra gli anni trenta e gli anni cinquanta del Novecento, una grande popolarit\u00e0.\nDefinizione.\nLe storie che narrano avventure e combattimenti cavallereschi sono state battezzate \"di cappa e spada\" grazie alla diffusione di questo indumento lungo e con cappuccio tra i cavalieri e gli uomini d'arme.\nIl termine italiano per il genere \u00e8 definizione autoctona; il termine corrispettivo a tale genere utilizzato nel mondo anglosassone \u00e8 \"\"swashbuckling novels\".\nIl luogo comune, infatti, che riduce il termine italofono a mera traduzione dell'inglese \"Cloak and Dagger\"\", non tiene conto che tale locuzione indica invece le storie di intrigo e mistero (pugnali - arma ben poco nobile - e identit\u00e0 mascherate - \"cloaked\" appunto).\nAnche i film di tale genere infatti ricadono nella categoria degli \"swashbuckler movies\". Il termine \"swashbuckler\" sta a significare, pi\u00f9 o meno, \"ardimentoso scavezzacollo\". Nulla a che fare quindi col termine italiano relativo a romanzi e pellicole avventurose, sempre e rigorosamente \"di cappa e spada\".\nIn conseguenza, sono cos\u00ec definite anche le opere fumettistiche e cinematografiche, basate su tali racconti.\nSviluppo storico.\nLe origini di questo tipo di film sono da ricercare nei racconti cavallereschi del Medioevo, come per esempio Robin Hood, re Art\u00f9 e i cavalieri della Tavola Rotonda. Le opere pi\u00f9 famose sono quelle di Dumas (come ne \"I tre moschettieri\"), nei romanzi \"pulp\" di \"Zorro\" di Johnston McCulley e un gran numero di storie sui pirati. Altri scrittori specializzati nel genere cappa e spada sono stati Rafael Sabatini, Emma Orczy, sir Walter Scott ed Edmond Rostand.\nLo stile selvaggio, disinvolto, ma anche divertente, divenne presto uno dei pi\u00f9 apprezzati generi cinematografici di Hollywood; in particolare divenne popolare durante il periodo d'oro dell'attore Douglas Fairbanks, Sr., che divenne famoso nel mondo per le sue interpretazioni di eroi come D'Artagnan e Zorro, nonch\u00e9 per la sua abilit\u00e0 di acrobata. Il genere ha poi seguito gli interessi della maggior parte del pubblico che amava l'avventura d'evasione, il romanticismo storico, e l'atletismo eccitante; creando quello che sarebbe diventato il genere d'avventura.\nI romanzi di cappa e spada sono in gran parte ambientati in Europa nel tardo Rinascimento, nel periodo dell'illuminismo o delle guerre napoleoniche. In queste epoche i progressi nel campo della metallurgia avevano indotto la produzione di lame resistenti, agili e flessibili, in grado di infliggere gravi ferite penetranti, sottolineando cos\u00ec uno stile vivace e appariscente conosciuto come \"swordfighting\".\nDurante gli anni sessanta del Novecento il genere sub\u00ec un calo di popolarit\u00e0 man mano che prendevano piede i film d'avventura e d'azione. Ma le attuali tendenze dei film d'avventura ne stanno riscoprendo il fascino; tra gli esempi contemporanei si possono annoverare \"La maschera di Zorro\" (1998) e la serie di \"Pirati dei Caraibi\" (dal 2003).\nFilmografia parziale.\nTra i film di questo genere ricordati dagli storici del settore figurano:\nNegli ultimi anni sono stati realizzati alcuni film che hanno cercato di riportare in auge il genere, tra cui \"La maschera di Zorro\" con Antonio Banderas nella parte del nuovo Zorro.\nEroi del genere.\nTra i protagonisti di questo genere sono ricordati:"}
{"id": "129734", "revid": "1442080", "url": "https://it.wikipedia.org/wiki?curid=129734", "title": "Jacqueline du Pr\u00e9", "text": "Famosa in tutto il mondo, conosciuta come una delle pi\u00f9 grandi virtuose del suo strumento, resa celebre soprattutto grazie alla sua esecuzione del concerto per violoncello di Elgar, la cui interpretazione viene spesso descritta come \"leggendaria\" e \"definitiva\".\nAll'apice della carriera, nel 1973, all'et\u00e0 di 28 anni, si scopr\u00ec affetta da una forma aggressiva di sclerosi multipla. In breve tempo dovette smettere di suonare, ma continu\u00f2 ad insegnare per qualche anno. La malattia la uccise il 19 ottobre 1987 all'et\u00e0 di soli 42 anni.\nBiografia.\nI primi anni.\nNata ad Oxford, Inghilterra, il 26 gennaio 1945, Jacqueline Mary du Pr\u00e9 fu la seconda figlia di Derek du Pr\u00e9, un ragioniere originario di Jersey (Isole del Canale) che a trent'anni conobbe in Polonia Iris Greep, un'insegnante di pianoforte che seguiva il metodo Dalcroze. Derek e Iris si sposarono nel 1940, nel 1942 nacque la prima figlia Hilary, nel 1945 Jacqueline e nel 1948 il terzogenito Piers. Iris inizi\u00f2 subito ad insegnare ad entrambe le figlie a suonare il pianoforte, ma Jacqueline ud\u00ec il suono del violoncello per radio durante il programma \"Children's Hour\" e chiese a sua madre \"uno di quelli\"; aveva quattro anni. Cominci\u00f2 a prendere lezioni di violoncello, mentre Hilary studiava flauto. La mamma componeva per loro piccoli pezzi accompagnati da illustrazioni. Il primo violoncello di Jacqueline era un 3/4, enorme per lei. A sei anni inizi\u00f2 a studiare con Alison Dalrymple a Londra e lo stesso anno, nel 1951, suon\u00f2 per la prima volta in pubblico.\nA otto anni apparve in tv e inizi\u00f2 a partecipare a concorsi ed a vincerli.\nIl principale insegnante di Jacqueline dal 1955 al 1961, fu il celebre violoncellista William Pleeth il suo \"cello daddy\", come lo chiamava lei. Successivamente partecip\u00f2 ad un corso tenuto da Pablo Casals a Zermatt in Svizzera nel 1960, poi uno con Paul Tortelier a Parigi nel 1962 e studi\u00f2 per sei mesi con Rostropovich a Mosca nel 1966.\nCarriera.\nNel marzo del 1961, all'et\u00e0 di 16 anni, du Pr\u00e9 fece il suo debutto formale alla Wigmore Hall a Londra accompagnata al pianoforte da Ernest Lush, suonando H\u00e4ndel (sol minore), la prima sonata di Johannes Brahms Op.38, Claude Debussy ecc.\nIl suo concerto di debutto fu nel 1962 alla Royal Festival Hall presentando il Concerto per violoncello e orchestra in Mi minore Op.85 di Elgar con la BBC Symphony Orchestra sotto la direzione di Rudolf Schwarz. Suon\u00f2 al Proms nel 1963, nuovamente con il concerto di Elgar, con la direzione di Sir Malcolm Sargent; il critico Neville Carduss defin\u00ec questa performance \"un canto del cigno di rara e impalpabile bellezza\".\nLa sua esibizione divenne talmente popolare che venne ripetuta per tre anni di seguito. Du Pr\u00e9 divenne una favorita dei Proms, tanto da suonare al British festival ogni anno, fino al 1969.\nNel 1965, du Pr\u00e9 incise il Concerto per violoncello di Elgar per la EMI con la London Symphony Orchestra e Sir John Barbirolli e questo le procur\u00f2 riconoscimenti internazionali. Tale incisione da allora \u00e8 diventata un punto di riferimento. Du Pr\u00e9 suon\u00f2 la prima esecuzione assoluta del concerto di Elgar con la BBC Symphony Orchestra sotto la direzione di Antal Dor\u00e1ti come debutto negli Stati Uniti, al Carnegie Hall di New York il 14 maggio 1965.\nTra il 1967 e il 1969 si esib\u00ec un po' in tutto il mondo, Inghilterra, America, Italia, Medio Oriente, Russia ecc. Nel 1968 a Salisburgo esegue il Concerto per violoncello in Si minore op.104 (Dvo\u0159\u00e1k) con i Berliner Philharmoniker diretti da Zubin Mehta.\nPer tutta la carriera, la du Pr\u00e9 suon\u00f2 con le orchestre pi\u00f9 prestigiose ed i direttori pi\u00f9 affermati, quali Berlin Philharmonic Orchestra, London Symphony, London Philharmonic, New Philharmonia Orchestra, BBC Symphony Orchestra, New York Philharmonic, Israel Philharmonic, Los Angeles Philharmonic Orchestra. Regolarmente si esibiva con direttori come Sir John Barbirolli, Sir Adrian Boult, Sir Malcolm Sargent, Daniel Barenboim, Zubin Mehta, e Leonard Bernstein.\nLa sua amicizia con i musicisti Yehudi Menuhin, Itzhak Perlman, Zubin Mehta e Pinchas Zukerman ed il matrimonio con Daniel Barenboim, port\u00f2 a molte memorabili esecuzioni di musica da camera, e nel 1969 l'esibizione alla Queen Elizabeth Hall a Londra del quintetto per pianoforte di Schubert (la \"Trota\"), venne documentata in un film diretto da Christopher Nupen. Nupen fece altri film su du Pr\u00e9; \"Jacqueline\" un documentario del 1967 sull'esecuzione dal vivo del Concerto di Elgar, e \"The Ghost trio\", con Barenboim e Zukerman in un'esecuzione del Trio op. 70 n. 1, in re maggiore, detto \"Geistertrio,\" di Ludwig van Beethoven.\nNel 1970 Jacqueline du Pr\u00e9 ebbe un periodo di crisi e non suon\u00f2 per parecchi mesi.\nRiconoscimenti.\nJacqueline ricevette svariate borse di studio dalle accademie musicali e lauree \"honoris causa\" da varie universit\u00e0, come riconoscimento al suo contributo alla musica. Fu la pi\u00f9 giovane vincitrice del prestigioso premio Guilhermina Suggia, a soli dieci anni. NeI 1960, vinse la medaglia d'oro della Guildhall School of Music a Londra ed il premio della Regina per i musicisti inglesi. Fu nominata OBE, Ufficiale dell'Impero Britannico nel 1976. Nel 1977 ai BRIT Awards, vinse il premio per il migliore album solista classico degli ultimi 25 anni con il Concerto per violoncello di Elgar.\nVita personale.\nJacqueline du Pr\u00e9 conobbe il pianista e direttore d'orchestra Daniel Barenboim nel capodanno del 1966. Il loro matrimonio si celebr\u00f2 nel giugno del 1967 al Muro del Pianto di Gerusalemme, dopo la guerra dei sei giorni in Israele, per cui lei si convert\u00ec all'ebraismo. Fu cos\u00ec che nacque una delle pi\u00f9 fruttuose relazioni nel mondo musicale; alcuni opinionisti hanno paragonato la loro unione musicale a quella tra Clara e Robert Schumann. Questo fu evidenziato dalle numerose esibizioni di Jacqueline con Barenboim sia come pianista che come direttore d'orchestra.\nTuttavia nei primi anni '80 Daniel Barenboim ebbe una relazione con la pianista russa Elena Bashkirova. Durante la fase finale della sclerosi multipla di Jacqueline, i due vissero insieme ed ebbero due figli: David Arthur, nato a Parigi nel 1982, \u00e8 un manager-writer per la \"band\" tedesca di hip-hop Level 8 e Michael Barenboim, violinista, nato a Parigi nel 1985. Daniel Barenboim ed Elena Bashkirova si sposarono nel 1988.\nLa sorella di Jacqueline, Hilary du Pr\u00e9, spos\u00f2 il direttore d'orchestra Christopher Finzi (\"Kiffer\") con cui Jacqueline avrebbe avuto una relazione tra il 1971 ed il 1972. Secondo Hilary e suo fratello Piers, nel loro libro \"A Genius in the Family\", sul quale peraltro fu basato il film Hilary e Jackie, questa relazione tra Jacqueline e Kiffer sarebbe stata condotta col consenso di Hilary: ella pensava che questo potesse essere un modo per aiutare Jacqueline a superare un difficile momento, causato da una crisi matrimoniale e dalla scoperta di essere malata. \nNel 1999, Clare Finzi, la figlia di Hilary e Kiffer, critic\u00f2 pubblicamente la versione della madre e forn\u00ec una lettura differente dei fatti. Disse che suo padre Kiffer sarebbe stato un adultero abituale e che avrebbe sedotto zia Jacqueline, in quel momento emotivamente fragile, solo per gratificare il proprio ego.\nLa malattia e la morte.\nNel 1971, l'abilit\u00e0 nel suonare di Jacqueline du Pr\u00e9 s'avvi\u00f2 verso un irreversibile declino quando cominci\u00f2 a perdere sensibilit\u00e0 nelle dita e in altre parti del corpo.\nSi prese un anno sabbatico tra il 1971 e il 1972, incidendo l'ultimo album in studio con le Sonate di Fryderyk Chopin e C\u00e9sar Franck nel dicembre 1971. I concerti in quell'anno furono molto rari.\nNel 1973 du Pr\u00e9 riprese le attivit\u00e0 concertistiche, nonostante i sintomi della malattia fossero evidenti. Anche le recensioni relative ai concerti della tourn\u00e9e americana del gennaio del 1973 furono pi\u00f9 fredde. Fu un segnale del fatto che il suo stato di salute stesse peggiorando e condizionando le sue prestazioni: tuttavia ci furono dei momenti di breve tregua dai sintomi, durante i quali riusc\u00ec a suonare senza evidenti problemi. Nei suoi ultimi concerti londinesi suon\u00f2 il concerto per violoncello di Elgar nel febbraio del 1973 con Zubin Mehta e la New Philharmonia Orchestra.\nI suoi ultimi concerti pubblici furono a New York nel febbraio del 1973. Erano previste quattro esibizioni del Doppio concerto di Brahms con Pinchas Zukerman e Leonard Bernstein alla direzione della New York Philharmonic. Du Pr\u00e9 ribad\u00ec che aveva dei problemi a sostenere il peso dell'archetto e anche aprire la custodia del violoncello era diventato un problema. Dato che aveva perso la sensibilit\u00e0 nelle dita, poteva contare solo sull'udito e sulla vista per poter suonare. Port\u00f2 comunque a termine tre dei quattro concerti previsti, ma annull\u00f2 l'ultimo, che fu sostituito da Isaac Stern con il Concerto per violino di Mendelssohn.\nNell'ottobre del 1973 le venne diagnosticata la sclerosi multipla, in forma progressiva, che deterior\u00f2 le sue condizioni fino alla morte che avvenne a Londra il 19 ottobre 1987, all'et\u00e0 di 42 anni.\nI suoi strumenti.\nJacqueline principalmente suon\u00f2 con due violoncelli di Stradivari: lo Stradivari 1673 e lo Stradivari Davidov del 1712. Entrambi gli strumenti le vennero regalati dalla madrina Ismena Holland. Suon\u00f2 con lo \"Stradivari 1673\" dal 1961 al 1964, quando acquis\u00ec il \"Davidov\". Molte delle registrazioni pi\u00f9 famose furono fatte con questo strumento, compresi il Concerto di Elgar con Barbirolli, il Concerto per violoncello di Schumann con Barenboim e le due sonate per violoncello di Brahms. Dal 1969 al 1970 Jacqueline suon\u00f2 un violoncello costruito da Francesco Gofriller e nel 1970 acquist\u00f2 uno strumento moderno costruito da Sergio Peresson, liutaio friulano emigrato negli Stati Uniti, dove aveva anche costruito gli strumenti per l'orchestra di Filadelfia.\nFu con il \"Peresson\" che Jacqueline du Pr\u00e9 suon\u00f2 per il resto della carriera fino al 1973, inclusa la famosissima registrazione dal vivo del concerto di Elgar e la sua ultima registrazione in studio nel 1971 delle Sonate di Fryderyk Chopin e C\u00e9sar Franck.\nIl cambio di strumento pare avvenne perch\u00e9 il \"Davidov\" non era adatto al suo temperamento, era un po' \"debole\", ed aveva gi\u00e0 dovuto farlo rinforzare per non rovinarlo e sul violoncello moderno pare avesse meno problemi di sensibilit\u00e0, quando iniziarono i primi problemi per la sclerosi multipla; lo Stradivari invece \"rispondeva\" meno.\nOltre questi, tra i principali strumenti da lei posseduti, va annoverato un \"David Tecchler 1696c\".\nIl suo \"Stradivari Davidov\" \u00e8 in possesso del violoncellista Yo-Yo Ma, invece Lynn Harrell acquist\u00f2 lo \"Stradivari 1673\", ribattezzandolo \"Stradivari du Pr\u00e9\" come tributo e lo ha tenuto fino al 2006 dopo di che \u00e8 passato nelle mani della violoncellista Nina Kotova. Il violoncello di Sergio Peresson del 1970 \u00e8 concesso in prestito a Kyril Zlotnikov, violoncellista del Jerusalem Quartet."}
{"id": "129735", "revid": "119058629", "url": "https://it.wikipedia.org/wiki?curid=129735", "title": "Bodhi", "text": "Il termine sanscrito e p\u0101li bodhi (devan\u0101gar\u012b \u092c\u094b\u0927\u093f) indica il \"risveglio\" buddhista inteso in senso spirituale, tradotto in Occidente anche con \"illuminazione\". Il termine \"bodhi\" indica quindi l'illuminazione spirituale nell'ambito della religione buddhista.\nOrigine del termine e sua resa in altre lingue orientali.\nIl termine \"bodhi\" \u00e8 derivato dalla radice verbale \"budh\" (risvegliarsi, apprendere, capire), corrispondente al verbo \"budhyate\" (sanscrito; \"bujjhati\" in lingua p\u0101li). Stessa etimologia ha la parola Buddha (il \"risvegliato\").\nTale termine possiede tre rispettive rese nelle altre lingue orientali:\no anche\no anche\n\"Bodhi\" e la sua traduzione nelle lingue occidentali con i termini di \"illuminazione\" e \"risveglio\".\nNel XIX secolo, in particolare in ambienti intellettuali legati alla Societ\u00e0 Teosofica, \u00e8 invalso in Occidente l'uso di tradurre \"bodhi\" con \"illuminazione\" e cos\u00ec viene tradotto tuttora nelle principali lingue europee.\nWilliam K. Mahony ritiene questa traduzione pertinente:\nRobert M. Gimello ritiene invece che la traduzione con \"illuminazione\" del termine sanscrito \"bodhi\" possa condurre a dei fraintendimenti e che quindi il termine \"risveglio\" vada raccomandato al suo posto.\nLa dottrina della \"bodhi\".\nLa \"bodhi\" rappresenta in ambito buddhista la m\u00e8ta del percorso religioso. Nel primo buddhismo questa m\u00e8ta veniva indicata con il sostantivo maschile sanscrito \"mok\u1e63a\" (liberazione) ripreso dalle prime \"Upani\u1e63ad\" termine poi progressivamente sostituito con quello di \"bodhi\" per indicare un analogo significato, ovvero la liberazione dal \"sa\u1e43s\u0101ra\", il ciclo delle rinascite .\nNel panorama delle differenti scuole buddhiste, e delle rispettive dottrine, l'ottenimento della \"bodhi\" acquisisce differenti contenuti e significati, cos\u00ec come sono differenti i percorsi da intraprendere per la sua realizzazione.\nLa realizzazione della \"bodhi\" nel Buddhismo Therav\u0101da.\nNel Buddhismo Therav\u0101da la \"bodhi\" viene conseguita da coloro che avendo udito e compreso profondamente la dottrina delle Quattro nobili verit\u00e0 si siano contestualmente incamminati lungo l'Ottuplice sentiero realizzando quindi lo stato di \"arahant\" (p\u0101li; sanscrito \"araht\").\nQuesta \"illuminazione\", propria degli \"s\u0101vaka\" (p\u0101li; sanscrito \"\u015br\u0101vaka\"; 'uditori') \u00e8 identica, sempre per la scuola Therav\u0101da, anche per i \"pacekkabuddha\" (p\u0101li; sanscrito \"pratyekabuddha\"; 'buddha solitari') e gli stessi buddha.\nNon c'\u00e8 quindi differenza nella qualit\u00e0 della \"bodhi\" tra \"s\u0101vaka\", \"pacekkabuddha\" e buddha; la differenza tra questi \u00e8 piuttosto nel fatto che solo i buddha sono in grado di insegnare la 'dottrina', il \"Dhamma\" (p\u0101li; sanscrito \"Dharma\") al termine del loro percorso di \"bodhisatta\" (p\u0101li; sanscrito \"bodhisattva\") avendo realizzato lo stato di buddha perfetti (p\u0101li \"samm\u0101sambuddha\"; sanscrito \"samyaksa\u1e43buddha\").\nPer mezzo della realizzazione della \"bodhi\", gli \"s\u0101vaka\", i \"pacekkabuddha\" e i buddha entrano nel \"nibb\u0101na\" (p\u0101li; sanscrito \"nirv\u0101\u1e47a\") e, dopo la loro morte, nel \"parinibb\u0101na\" (p\u0101li; sanscrito \"parinirv\u0101\u1e47a\").\nLa realizzazione della \"bodhi\", e conseguentemente dello stato di \"arahant\" e l'ingresso nel \"nibb\u0101na\", avviene quando vengono estinte in modo definitivo tutte le passioni (p\u0101li \"kilesa\"; sanscrito \"kle\u015ba\") e gli attaccamenti (p\u0101li \"ta\u1e47h\u0101\" ; sanscrito \"t\u1e5b\u1e63\u1e47\u0101\") e le loro cause. La mente \u00e8 cos\u00ec liberata dalle tre impurit\u00e0 (p\u0101li \"asava\"; sanscrito \"\u0101srava\"): quella dei sensi, del divenire e dell'ignoranza, causa delle infinite rinascite nel \"sams\u0101ra\" (p\u0101li; sanscrito \"sa\u1e43s\u0101ra\"). L\"'arahant\" cos\u00ec liberato non rinascer\u00e0 pi\u00f9 in quanto le sue azioni non hanno pi\u00f9 frutto \"karmico\".\nLa realizzazione della \"bodhi\" nel Buddhismo Mah\u0101y\u0101na e nel Mah\u0101y\u0101na Vajray\u0101na.\nNel Buddhismo Mah\u0101y\u0101na e nel Buddhismo Mah\u0101y\u0101na Vajray\u0101na, la \"bodhi\" conseguita nelle scuole del Buddhismo dei Nik\u0101ya e nel Buddhismo Therav\u0101da \u00e8 considerata incompleta e quindi non corrisponde alla \"bodhi\" pi\u00f9 profonda (l\"'anuttar\u0101-samyak-sa\u1e43bodhi\").\nTale considerazione si fonda sul fatto che tali scuole non accolgono come canonici i \"sutra\" mah\u0101y\u0101na rifiutando le dottrine l\u00ec riportate.\nD'altro canto questi \"sutra\" mah\u0101y\u0101na, in particolar modo i \"Praj\u00f1\u0101p\u0101ramit\u0101 s\u016btra\" e il \"Sutra del Loto\", non pongono al centro dell'insegnamento del Buddha \u015a\u0101kyamuni la dottrina delle Quattro nobili verit\u00e0, considerata una dottrina \"h\u012bnay\u0101na\" (del \"Veicolo inferiore\" contrapposto alle dottrine Mah\u0101y\u0101na ovvero del \"Grande Veicolo\").\nPer le scuole del Buddhismo dei Nik\u0101ya e nel Buddhismo Therav\u0101da invece la dottrina delle Quattro nobili verit\u00e0 \u00e8 centrale per la realizzazione della \"bodhi\" risultando invece le dottrine \"mah\u0101y\u0101na\" come non 'autentiche' (mai insegnate dal Buddha \u015a\u0101kyamuni) e, in ultima analisi, non utili per la realizzazione del \"risveglio\".\nSecondo i buddhisti mah\u0101y\u0101na invece solo la comprensione delle dottrine mah\u0101y\u0101na, con particolare riguardo a quella della vacuit\u00e0 (sanscrito \"\u015buny\u0101t\u0101\", assenza di sostanzialit\u00e0 inerente a tutti i fenomeni) unitamente a quella dell\"'an\u0101tman\" (assenza di sostanzialit\u00e0 inerente nel percettore dei fenomeni), pu\u00f2 portare alla realizzazione della \"saggezza onnicomprensiva\" (\"sarvaj\u00f1at\u0101\") e quindi alla \"bodhi\". Per realizzare il \"risveglio\" non \u00e8 sufficiente quindi, per i mah\u0101y\u0101na, estinguere la passioni, gli attaccamenti e le loro cause, che anzi nel quadro di queste dottrine radicalmente olistiche sono identiche alla \"illuminazione\", ma occorre piuttosto 'comprendere' la natura della realt\u00e0 e la causa dei fenomeni. Per questa ragione il Buddha \u015a\u0101kyamuni, invitato ad esporre nel del \"Sutra del Loto\" la verit\u00e0 profonda che conduce alla \"bodhi\", la esprime con la dottrina del \"tath\u0101t\u0101\" (sanscrito; la \"talit\u00e0\" ovvero \"come le cose sono\") e non con la dottrina delle Quattro nobili verit\u00e0.\nNel Buddhismo Mah\u0101y\u0101na la \"bodhi\" completa si raggiunge quindi entrando nel veicolo dei bodhisattva (\"bodhisattvayana\") praticando le \"p\u0101ramit\u0101\" e percorrendo le dieci terre dei bodhisattva (sanscrito \"da\u015babh\u016bmi\") fino al \"risveglio\" finale. A questo percorso progressivo si aggiunge un altro percorso che si fonda sulla \"illuminazione improvvisa\" (in lingua cinese \u9813\u6559 \"d\u00f9nji\u00e0o\") tipica ad esempio della scuola buddhista cinese Ch\u00e1n e del suo corrispettivo giapponese, il Buddhismo Zen.\nA questo quadro di dottrine e pratiche fondate sulle \"p\u0101ramit\u0101\", il Buddhismo Mah\u0101y\u0101na Vajray\u0101na aggiunge e predilige degli insegnamenti \"esoterici\" denominati \"tantra\" aventi lo scopo di realizzare \"in questo corpo e in questa vita\" il profondo \"risveglio\" spirituale."}
{"id": "129736", "revid": "73843", "url": "https://it.wikipedia.org/wiki?curid=129736", "title": "Fulvio Bernardini", "text": "Nacque il 28 dicembre 1905, ma la nascita fu registrata all'anagrafe il 1\u00ba gennaio 1906. Soprannominato dai tifosi \"Fuffo\", \"Professore\" o \"Dottore\" (era laureato in Scienze economiche), fu anche il primo giocatore militante in Lega Sud ad essere convocato in Nazionale.\nGioc\u00f2 nella Lazio, nell'Inter, nella Roma e nella . Allen\u00f2 tra le altre Sampdoria, Fiorentina e Bologna, diventando il primo allenatore italiano a vincere lo scudetto con due squadre diverse (rispettivamente nelle stagioni 1955-1956 e 1963-1964, prime squadre non-torinesi e non-milanesi ad aggiudicarsi i Campionati italiani di calcio nel dopoguerra), e la Lazio, vincendo la Coppa Italia nel 1958, primo trofeo ufficiale della storia biancoceleste. Con la Fiorentina nel 1957 vince un torneo internazionale, la Coppa Grasshoppers. Dal 1974 al 1977 \u00e8 stato commissario tecnico della Nazionale italiana, succedendo a Ferruccio Valcareggi.\nIl Centro sportivo di Trigoria, sede ufficiale della Roma, gli \u00e8 intitolato.\nNel 2011 ottiene un riconoscimento alla memoria nella \"Hall of Fame del calcio italiano\".\nCaratteristiche tecniche.\nGiocatore.\nIniziata la carriera nel ruolo di portiere, gioc\u00f2 poi attaccante, mezzala e centromediano.\nL'arretramento da centrocampista offensivo a difensivo fu determinato dall'imporsi all'Inter di Giuseppe Meazza.\nCarriera.\nGiocatore.\nClub.\nInizi\u00f2 la sua carriera nella Lazio, con la quale debutt\u00f2 il 19 ottobre 1919 quando il tecnico Guido Baccani lo schiera in una partita valevole per il \"Torneo Canalini\" contro l'Audace. Bernardini, che aveva in precedenza giocato nel ruolo di portiere in una squadretta di quartiere (l\"Exquilia\") voleva fare un provino con la Fortitudo, ma trov\u00f2 il cancello chiuso e decise di andare alla Lazio.\nEsord\u00ec nel Campionato Nazionale (girone laziale) il 23 novembre 1919, nel ruolo di portiere, contro la Pro-Roma; aveva soltanto 13 anni e 327 giorni. A partire dal 1921 cambi\u00f2 ruolo e divenne un attaccante. Ci sono discordanze sui motivi della sua scelta di cambiare posizione. Secondo alcune fonti Bernardini avrebbe deciso di cambiare ruolo a causa dei quattro gol subiti nella partita Naples-Lazio 4-2, altre invece riportano che Bernardini decise di giocare come attaccante a causa di un grave scontro di gioco, avvenuto in un Fortitudo-Lazio, che gli fece perdere i sensi, e alle conseguenti pressioni della famiglia preoccupata.\nCon la Lazio si mise in luce, indossando anche la fascia di capitano, e nel 1922-23 raggiunse con la sua squadra la \"finalissima\" tricolore contro il Genoa. La compagine ligure, all'epoca la pi\u00f9 forte a livello nazionale, vinse per 4-1 all'andata e 2-0 al ritorno, ma i giocatori genoani rimasero stupiti dalla classe di Bernardini e il capitano rossoblu e della Nazionale Renzo De Vecchi gli fece addirittura i complimenti e gli predisse un grande futuro.\nNell'estate del 1926 decise di provare una nuova esperienza trasferendosi a Milano, all' di Luigi Cevenini III. \nIl giocatore fu conteso dall'Inter e dalla Juventus, ma scelse i nerazzurri, che gli offrirono anche un posto in banca e la possibilit\u00e0 di studiare economia presso l'Universit\u00e0 commerciale Luigi Bocconi.\nPer lasciare la Lazio, Bernardini pag\u00f2 20.000 lire in cambiali alla societ\u00e0 romana, con l'aiuto del fratello maggiore Vittorio.\nFu proprio Bernardini a scoprire un giovanissimo Giuseppe Meazza. Si fermava spesso, dopo gli allenamenti, a guardare le partite delle squadre giovanili nerazzurre e rimase profondamente impressionato dal talentuoso centravanti della Primavera. Insistette presso l'allenatore della prima squadra, \u00c1rp\u00e1d Weisz, perch\u00e9 lo aggregasse ai \"grandi\". Weisz decise quindi di visionare Meazza e si convinse che il suo centromediano non aveva esagerato: nel 1927 il giovane attaccante fu aggregato alla prima squadra, entrandovi (a 16 anni, caso pi\u00f9 unico che raro) da titolare fisso. Meazza riconobbe sempre, in seguito, il suo debito di gratitudine verso Bernardini.\nIn due anni all'Inter, Bernardini segn\u00f2 con regolarit\u00e0: 10 gol nella sua prima stagione, e 17 nella seconda.\nIn seguito \"Fuffo\" venne acquistato dalla Roma nel 1928, indossando la casacca giallorossa fino al 1939, nel ruolo di centromediano. Fu anche capitano della squadra, pare su specifica richiesta del compagno Attilio Ferraris IV. Sfior\u00f2 lo scudetto. Sono gli anni in cui la squadra si aggiudica le due edizioni della coppa internazionale Cappelli e Bernardini \u00e8 il volto e l'anima della \"Roma testaccina\" per un decennio.\nInsieme ad Attilio Ferraris IV costitu\u00ec una coppia grintosa e carismatica. Ha collezionato in tutto 286 presenze in maglia romanista, segnando 47 reti. Pochi mesi dopo l'addio al calcio di Bernardini, la Roma trasloc\u00f2 anche dal Campo Testaccio. Era la fine di un'epoca per il club giallorosso.\nSuccessivamente gioca tra le file della , ricoprendo anche il ruolo di giocatore-allenatore, chiudendo cos\u00ec la carriera di calciatore ed iniziando quella come tecnico.\nNazionale.\nDebutt\u00f2 in Nazionale italiana il 22 marzo 1925 nella partita amichevole - 7-0. Fu il primo giocatore romano e centromeridionale a indossare la casacca azzurra. Venne notato da Guido Baccani, che lo segnal\u00f2 all'allora Ct della nazionale Augusto Rangone. Prese cos\u00ec parte alle Olimpiadi del 1928 conquistando la medaglia di bronzo. Ma venne clamorosamente escluso dalle rose che parteciparono ai vittoriosi mondiali casalinghi del 1934 e quelli francesi del 1938, in quanto Vittorio Pozzo lo ritenne poco adatto al progetto tecnico che aveva in mente. A tal proposito Bernardini ricorder\u00e0 nella sua autobiografia le parole con le quali il tecnico lo escluse dalla nazionale: \u00abVede Bernardini, lei gioca attualmente in modo superiore; in modo perfetto dal punto di vista della prestazione individuale. Gli altri non possono arrivare alla concezione che lei ha del gioco e finiscono per trovarsi in soggezione, dovrei chiederle di giocare meno bene. Sacrificare lei o sacrificare tutti gli altri? Lei come si regolerebbe al mio posto?\u00bb Per tale motivo le sue presenze con la maglia azzurra si fermarono a 26 gettoni.\nAllenatore e dirigente.\nIl 27 luglio 1944, con la nomina dell'avvocato Giulio Onesti a Commissario Straordinario del CONI, Fulvio Bernardini fu nominato reggente della FIGC, carica che resse insieme al colonnello Ventura (segretario) dal 28 luglio 1944 fino al 4 dicembre 1944, data delle sue irrevocabili dimissioni. Nel 1949 Bernardini torn\u00f2 alla Roma in veste di allenatore, guidando eccezionalmente la squadra giovanile dei giallorossi nella finale del Torneo di Viareggio del 1950 persa contro la Sampdoria, ma la sua avventura fu interrotta da un brusco esonero. Allen\u00f2 quindi la in Serie C e il in Serie B, dal 1951 al 1953.\nSuccessivamente vinse invece lo scudetto alla guida della Fiorentina e del Bologna (prime squadre non-torinesi e non-milanesi in grado di aggiudicarsi fino ad allora i Campionati italiani di calcio nel dopoguerra) e la Coppa Italia nel 1958 con la Lazio, primo trofeo ufficiale della storia biancoceleste, inoltre vinse il trofeo internazionale la Coppa Grasshoppers con la Fiorentina che l'anno prima aveva guidato fino alla finale di Coppa dei Campioni (prima squadra italiana a riuscirvi), in seguito persa per 2-0 contro il grande Real Madrid di Di Stefano e Gento\nBernardini fu latore di un credo calcistico fondato sul \"WM elastico\". A Firenze dette prova della sua straordinaria sapienza tattica mettendo a punto un meccanismo che anticipa i temi del calcio di impronta italianistica. La Fiorentina cominci\u00f2 il torneo 1955-1956 schierando all'ala sinistra un attaccante puro un po' individualista ma molto pericoloso, Claudio Bizzarri. Bernardini lo sostitu\u00ec con un calciatore meno dotato, Maurilio Prini, che poteva fungere da ala tattica. Quando la squadra non era in possesso di palla, Prini arretrava in mediana, Armando Segato, il mediano sinistro, scalava al posto di Chiappella e quest'ultimo andava in marcatura da centromediano sul centravanti avversario liberando il centromediano Rosetta, che poteva agire in seconda battuta come un libero moderno. Interessante anche la teoria degli spazi liberi, la quale non si basava sul passare il pallone direttamente al compagno, ma nel lanciarlo in quello spazio libero dove questi era in grado di arrivare prima dell'avversario. Era tuttavia convinto che nel calcio la tattica \u00abnon \u00e8 tutto\u00bb e che \u00abuna squadra forte la fanno soprattutto i \"piedi buoni\" dei suoi giocatori\u00bb. Grazie a dette idee e alla summenzionata tattica, che anticipa quella utilizzata dalla vittoriosa Nazionale brasiliana del campionato del mondo 1958, Bernardini riusc\u00ec a vincere lo scudetto con i viola, spingendosi, nella stagione seguente, fino alla finale di Coppa dei Campioni (prima squadra italiana a riuscirvi) persa per 2-0 contro il grande Real Madrid di Di St\u00e9fano, Gento e Rial.\nCol Bologna conquist\u00f2 il campionato del 1963-1964, offrendo un calcio gradevole e redditizio specie sotto il profilo realizzativo, che consent\u00ec di ottenere il record di dieci vittorie consecutive. Il percorso verso la vittoria finale non fu tuttavia agevole: il 4 marzo 1964, durante il girone di ritorno che il Bologna stava giocando ad alti livelli, furono comunicati gli esiti dei test antidoping effettuati un mese prima dopo la vittoria per 4-1 sul , che videro risultare positivi cinque calciatori \"rossobl\u00f9\" (Fogli, Pascutti, Pavinato, Perani e Tumburus). Bernardini fu accusato di aver somministrato le sostanze proibite a insaputa dei giocatori e squalificato per un anno e mezzo, mentre la squadra ottenne la sconfitta a tavolino per la gara contro il Torino e, in aggiunta, un punto di penalizzazione. Il ricorso esperito dalla societ\u00e0, che dimostr\u00f2 di essere estranea alla vicenda, fece s\u00ec che i punti le venissero riassegnati, cos\u00ec il Bologna pot\u00e9 agganciare l' in testa alla classifica a tre giornate dal termine. La situazione non mut\u00f2 e le squadre rimasero appaiate fino all'ultima giornata, rendendo pertanto necessario uno spareggio per l'assegnazione del titolo (tuttora unico caso in Serie A). Quattro giorni prima dell'incontro decisivo il Bologna perse il presidente Renato Dall'Ara, che mor\u00ec per problemi cardiaci, ma a Roma, il 7 giugno 1964, batt\u00e9 l'Inter per 2-0, aggiudicandosi dunque il campionato. Nella circostanza Bernardini indovin\u00f2 un'importante mossa tattica, schierando il terzino Capra all'ala, in modo da marcare l'attaccante avversario Mario Corso, che di fatto venne neutralizzato.\nNel 1965 Bernardini inizia una lunga carriera a Genova come allenatore della Sampdoria. Il suo affiancamento a Giuseppe Baldini in qualit\u00e0 di direttore tecnico non basta per\u00f2 ad evitare la retrocessione. Ma l'anno successivo guida la cavalcata nel Campionato cadetto e quindi, dal 1966 al 1971 consente la permanenza in Serie A dei blucerchiati. Dal 1971 al 1973 sar\u00e0 il direttore sportivo del Brescia scoprendo tra gli altri Alessandro Altobelli. Nel 1974 gli venne affidata la Nazionale, che guider\u00e0 fino al 1977, quando venne sostituito da Enzo Bearzot. L'Italia, che non aveva superato il primo turno ai Mondiali del '74, era costretta ad un significativo rinnovamento dovuto ad un cambio generazionale; secondo il giornalista Giorgio Tosatti:\nFu, di nuovo, a Genova dal 1977 al 1979 come direttore generale della Sampdoria.\nLa morte.\nMor\u00ec a Roma nel 1984 all'et\u00e0 di 78 anni presso l'Ospedale Villa San Pietro a causa di sclerosi laterale amiotrofica diagnosticatagli tre anni prima: le cause della sua morte furono note solo vent'anni dopo, in quanto all'epoca non erano ancora state ipotizzate correlazioni dell'insorgere di tale malattia con l'attivit\u00e0 agonistica. I funerali si sono celebrati presso la Chiesa di Santa Chiara a Vigna Clara, alla presenza di tantissimi tifosi e molti volti noti del calcio, giornalismo e della politica; dopo la cerimonia funebre, il suo feretro \u00e8 stato tumulato nel Cimitero Monumentale del Verano."}
{"id": "129737", "revid": "486946", "url": "https://it.wikipedia.org/wiki?curid=129737", "title": "Energia rinnovabile", "text": ""}
{"id": "129738", "revid": "838137", "url": "https://it.wikipedia.org/wiki?curid=129738", "title": "Ragnhild Hveger", "text": "A soli quindici anni vinse la medaglia d'argento nei 400\u00a0m stile libero alle Olimpiadi di Berlino 1936, dietro a Rie Mastenbroek. Nella stessa Olimpiade gareggi\u00f2 anche nella staffetta 4 x 100\u00a0m stile libero, in cui il quartetto danese arriv\u00f2 settimo.\nDa allora in poi la Hveger continu\u00f2 a migliorarsi, stabilendo primati del mondo a ripetizione. In un arco di tempo di 6 anni, dal 1936 al 1942, furono 42 i record mondiali da lei siglati. Nel 1941 arriv\u00f2 a detenere 19 primati del mondo contemporaneamente sulle varie distanze dello stile libero. Venne paragonata a Johnny Weissmuller, il campione statunitense che aveva dominato le gare di stile libero negli anni 1920.\nA differenza di Weissmuller, vincitore di cinque ori olimpici, la Hveger non riusc\u00ec ad arricchire il suo \"palmar\u00e8s\" olimpico. La Seconda guerra mondiale imped\u00ec lo svolgimento di due edizioni dei Giochi, nel 1940 e nel 1944, proprio nel periodo del suo massimo splendore agonistico. Per le prime Olimpiadi del dopoguerra, quelle del 1948 a Londra, la Hveger non tent\u00f2 nemmeno le qualificazioni, avendo nel frattempo smesso di gareggiare e di allenarsi. Ritorn\u00f2 per\u00f2 in forma per le successive Olimpiadi di Helsinki 1952, dove arriv\u00f2 quinta nei 400\u00a0m stile libero e quarta con la staffetta 4 x 100\u00a0m stile libero.\nContinu\u00f2 a gareggiare fino ai campionati europei di nuoto del 1954. Nel 1966 fu inserita nella International Swimming Hall of Fame, la \"Hall of Fame\" internazionale del nuoto."}
{"id": "129739", "revid": "3115", "url": "https://it.wikipedia.org/wiki?curid=129739", "title": "Iniziativa centro europea", "text": "L'Iniziativa centro europea (in sigla In.C.E.) \u00e8 il pi\u00f9 antico e pi\u00f9 esteso forum di cooperazione regionale nell'Europa Centrale, Orientale e Balcanica con sede a Trieste.\nConta 17 Stati: Albania, Bielorussia, Bosnia ed Erzegovina, Bulgaria, Croazia, Italia, Macedonia del Nord, Moldavia, Montenegro, Polonia, Repubblica Ceca, Romania, Serbia, Slovacchia, Slovenia, Ucraina e Ungheria.\nStoria.\nIl primo passo verso la creazione dell'Iniziativa centro europea avviene l'11 novembre 1989: Italia, Ungheria, Austria e Jugoslavia danno vita alla \u201c\"Quadrangolare\"\u201d con l'intento, caduto il muro di Berlino, di superare la divisione in blocchi e avviare rapporti di cooperazione tra stati di diverso orientamento politico ed economico.\nCecoslovacchia e Polonia si aggiungono rispettivamente nel 1990 e nel 1991: l'ormai \u201cEsagonale\u201d viene rinominata Iniziativa centro europea nel 1992, anno che culmina con l'ingresso di tre nuovi Stati Membri: Bosnia ed Erzegovina, Croazia e Slovenia.\nDal 1992 ad oggi, l'accesso di Albania, Bielorussia, Bulgaria, Moldavia, Romania e Ucraina (1996), Serbia e Montenegro (2000) e infine Montenegro (2006) ha completato l'attuale elenco degli Stati membri.\nNel 2018 uno dei suoi membri fondatori, l'Austria, ha deciso di abbandonare l'iniziativa.\nMissione.\nPrincipale missione dell'In.C.E. \u00e8 promuovere la coesione e assistere gli stati membri, in particolare quelli al di fuori dell'Unione europea, nel loro percorso di consolidamento economico, politico e sociale.\nUn piano d'azione triennale (CEI Plan of Action) definisce le priorit\u00e0 e i principali settori di interesse: ambiente, clima, energie rinnovabili, supporto alle PMI, turismo, sviluppo delle risorse umane, societ\u00e0 dell'informazione, cooperazione interculturale, minoranze, trasporti, scienza e tecnologia, agricoltura sostenibile, cooperazione transfrontaliera e transnazionale.\nUn tempo puro forum politico - diplomatico, l'In.C.E. ha sviluppato nel corso degli anni un consistente approccio operativo \u2013 progettuale orientato alla crescita economica e allo sviluppo del capitale umano dei suoi paesi membri. \nImportanti progetti vengono pertanto promossi nell'ambito di programmi di finanziamento comunitari, nonch\u00e9 in collaborazione con altre organizzazioni internazionali e regionali: l'In.C.E. collabora infatti, tra gli altri, con RCC, BSEC e OSCE.\nStruttura.\nL'In.C.E. opera attraverso il summit annuale dei capi di Governo (CEI Summit), il meeting annuale dei ministri degli Esteri (MFA Meeting) e gli incontri periodici del Comitato dei coordinatori nazionali (CNC). \nIl Comitato dei coordinatori nazionali, composto da rappresentanti delle diplomazie dei 18 Paesi membri, \u00e8 l'organo incaricato di gestire gli strumenti di cooperazione e implementare le attivit\u00e0 progettuali sostenute dall'Iniziativa centro europea.\nSu iniziativa della presidenza In.C.E., a rotazione annuale, possono essere inoltre organizzati ulteriori incontri a livello ministeriale e tecnico.\nL'expertise settoriale \u00e8 fornito in ogni area di cooperazione In.C.E. dai Networks di Focal Points, reti di esperti nominati dai governi dei paesi membri.\nUnico organo permanente \u00e8 il segretariato esecutivo (CEI Executive Secretariat, CEI-ES) con sede a Trieste dal 1996: suo ruolo \u00e8 quello di fornire supporto amministrativo e tecnico agli organi decisionali In.C.E. I costi relativi al suo funzionamento sono coperti dall'Italia, principale donor dell'Iniziativa centro europea.\nIl segretariato progetti (CEI Project Secretariat, CEI-PS), istituito nel 1991 presso la Banca europea per la ricostruzione e lo sviluppo (BERS), mantiene uffici a Londra e a Trieste: suo principale compito \u00e8 promuovere attivit\u00e0 che generino investimenti nell'area In.C.E.\nDal 2004, l'In.C.E. \u00e8 inoltre attiva nell'ambito della programmazione comunitaria, con l'obiettivo di rafforzare la cooperazione territoriale e avvicinare alle istituzioni europee gli stati membri non ancora parte dell'UE.\nLa cooperazione In.C.E. ha poi una dimensione parlamentare \u2013 cooperazione tra i parlamenti nazionali \u2013 ed economica \u2013 cooperazione tra le camere di commercio dei paesi membri."}
{"id": "129740", "revid": "125443864", "url": "https://it.wikipedia.org/wiki?curid=129740", "title": "Karma", "text": "Karma (adattamento del termine sanscrito trascritto nel vedico k\u00e1rman, o pi\u00f9 comunemente karman, devanagari: \u0915\u0930\u094d\u092e\u0928\u094d) \u00e8 un termine in uso nei \"Veda\", dove \u00e8 inteso come \u00abatto\u00bb, \u00abevento rituale\u00bb, e traducibile nelle lingue occidentali come \u00abazione\u00bb. Il karma indica, presso le religioni e le filosofie indiane o originarie dell'India, il generico agire per raggiungere un fine, secondo il principio di \u00abcausa-effetto\u00bb, quella legge secondo la quale questo agire coinvolge gli esseri senzienti vincolandoli alle conseguenze morali che ne derivano, e quindi al \"sa\u1e43s\u0101ra\", il ciclo delle rinascite. \nQuello del karma \u00e8 uno dei concetti nucleari delle dottrine induiste, strettamente connesso all'altro del \"mok\u1e63a\", inteso quest'ultimo sia dal punto di vista soteriologico, e cio\u00e8 salvezza dal \"sa\u1e43s\u0101ra\", sia dal punto di vista spirituale, come conseguimento di una condizione superiore, diversamente intesa a seconda della dottrina.\nGeneralit\u00e0.\nLa dottrina moderna del \"karman\" origina dalle speculazioni religiose delle \"Upani\u1e63ad\" vediche; essa \u00e8 oggi centrale nell'Induismo, nel Buddhismo, nel Sikhismo e nel Giainismo. Cos\u00ec in ambito induista \u00e8 comunemente considerata la parte non-materiale delle azioni, ed \u00e8 la causa del destino degli esseri viventi. In Occidente si diffuse nel corso del XIX secolo, divulgato dalla Societ\u00e0 Teosofica, ed \u00e8 al centro anche di molte dottrine New Age.\nOrigine del termine \"karman\" e resa in altre lingue asiatiche.\nIl termine sanscrito \"karman\" ha origine dalla radice verbale sanscrita \"k\u1e5b\" avente il significato di \"fare\" o \"causare\", presupponendo la condizione di \"creare qualcosa agendo\", corrispondente al greco antico \"kra\u00edn\u014d\" (\"realizzare\") e al latino \"creo-are\" (\"creare\"). La sua radice indoeuropea corrisponde a \"*kwer\" (atto sacro, atto prescritto) e la si riscontra nel latino \"caerimonia\" da cui, ad esempio, l'italiano \"cerimonia\" o l'inglese \"ceremony\".\nNelle altre lingue asiatiche il termine sanscrito \"karman\" viene cos\u00ec reso:\nPrime nozioni del \"karman\" nella cultura vedica.\nOriginariamente la nozione religiosa espressa dal termine sanscrito \"karman\" indicava un rituale correttamente eseguito. La Religione vedica era essenzialmente fondata sul sacrificio (\"Yaj\u00f1a\") occasione di scambio di doni tra gli Dei (\"Deva\") e gli uomini. Tale scambio era libero e gli Dei potevano o no rispondere alle esigenze degli uomini. Sconosciuta \u00e8 invece nel Vedismo qualsiasi nozione inerente alla sofferenza delle esistenze e della consequenziale necessit\u00e0 di compendiare un percorso di liberazione (\"mukti\") da essa: con il sacrificio si cercava di guadagnare i godimenti terreni (\"bhukti\").\nCon l'avvio dei testi \"Br\u0101hma\u1e47a\", il sacrificio vedico progressivamente si razionalizza e organizza. Gli Dei sono ora costretti dalle formule sacrificali (\"mantra\") a rispondere necessariamente ai doni degli uomini. Il sacrificio vedico possiede qui una rispondenza automatica e necessaria.\nI sacrifici sono ora officiati da una casta precisa, i brahmani, raggiungendo costi onerosi, e quindi il proponente (\"yajam\u0101na\") richiedeva la certezza del risultato. L'azione rituale del \"brahmano\", qui denominata con il preciso termine di \"karman\", acquisiva un successo automatico se il rito era eseguito in modo corretto, ma tale risultato era proiettato sempre e comunque nel futuro.\nIl risultato sacrificale poteva dunque essere realizzato anche nella vita prevista dopo la morte. L'uomo possedeva, era un contenitore che raccoglieva le proprie azioni religiose in vista del suo futuro.\nCos\u00ec in un inno tardo del \"\u1e5agveda\" X,14,8:\nNei \"Br\u0101hma\u1e47a\" il sacrificio \u00e8 indicato come \"ap\u016brvakarman\" (atto il cui esito ancora non \u00e8 stato raggiunto).\nIl mondo dell'individuo \u00e8 un mondo che lui stesso ha deciso, con le sue azioni religiose, a \"costruirsi\". Cos\u00ec la \"Kau\u1e63itak\u012b Br\u0101hma\u1e47a\" XVI, 2,3:\nSylvain L\u00e9vi nota, riferendo dei testi \"Br\u0101hma\u1e47a\" che trattano del sacrificio vedico come\n\"Karman\" nella prima cultura vedica \u00e8 quindi solo l'atto religioso, e corrisponde come nozione alla sua radice indoeuropea. Essendo il sacrificio l'atto religioso per antonomasia della cultura vedica, e acquisendo nel corso dei secoli lo scopo di ottenimento necessario di \"favori\" dagli Dei vedici, l'atto religioso (\"karman\") del brahmano svolto a favore di coloro che chiedono il sacrificio riverbera su questi ultimi come risultati futuri, anche dopo la morte. Chi fa celebrare molti \"karman\" nella sua vita attuale otterr\u00e0 molti risultati favorevoli nella vita futura, e chi ne celebrer\u00e0 pochi otterr\u00e0 pochi meriti per la vita futura.\nIl \"karman\" nelle \"Upani\u1e63ad\" vediche.\nLe \"Upani\u1e63ad\" sono dei testi a uso di coloro che partecipavano ai riti religiosi propri del Brahmanesimo. Essi compendiano le riflessioni filosofico-religiose sugli stessi riti, questi ultimi fino a quel momento organizzati e interpretati lungo la tradizione segnata dai \"Veda\", dai \"Br\u0101hma\u1e47a\" e dagli \"\u0100ra\u1e47yaka\".\nSecondo Karl Jaspers, le \"Upani\u1e63ad\" compaiono durante il periodo assiale dell'umanit\u00e0 che corrisponde alla nascita della coscienza dell'uomo. In questo quadro storico, la risposta che le \"Upani\u1e63ad\" offrono al destino dell'uomo, nella sua vita e dopo la morte, \u00e8 duplice e comunque segnato irrimediabilmente dalla sua condotta: da una parte egli pu\u00f2 seguire la \"via dei Padri\" (\"pi\u1e6dry\u0101na\") e rinascere in questo mondo, oppure, ma solo se conduce una vita ascetica rinunciando agli obiettivi \"mondani\", mirare alla \"via degli Dei\" (\"devay\u0101na\").\nL'uomo modella il suo destino come un \"orefice\" il suo gioiello, perfezionandolo e rendendolo pi\u00f9 bello.\nCos\u00ec la \"B\u1e5bhad\u0101ra\u1e47yaka Upani\u1e63ad\":\nMa la felicit\u00e0 umana \"mondana\" non \u00e8 che una piccola parte di ben pi\u00f9 ampie felicit\u00e0.\nAllo stesso modo si esprime l'ottavo \"anuv\u0101ka\" del \"Brahm\u0101ndavall\u012b\" appartenente alla \"Taittir\u012bya Upani\u1e63ad\".\nMa \u00e8 nel tredicesimo verso del secondo \"adhy\u0101ya\" del terzo \"br\u0101hma\u1e47a\" della \"B\u1e5bhad\u0101ra\u1e47yaka Upani\u1e63ad\" che la dottrina del \"karman\" trova la sua prima piena descrizione che ridonder\u00e0 successivamente nell'alveo delle dottrine religiose e filosofico-religiose indiane.\nNella \"Ka\u1e6dha Upani\u1e63ad\" le affermazioni di Yama, signore della morte (\"m\u1e5btyu\"), evidenziano come per gli autori delle \"Upani\u1e63ad\" le azioni davvero meritorie non sono quelle che hanno fini \"mondani\": \nGavin Flood ci ricorda infatti che seppur le origini delle nozioni di \"karman\" e \"sa\u1e43s\u0101ra\" siano tutt'oggi oscure\nNelle \"Upani\u1e63ad\" la personalit\u00e0 e la condizione di un individuo sono dunque determinate dai suoi desideri che lo portano a volere e quindi ad agire in un determinato modo; l'insieme di queste azioni producono dei risultati proporzionali alle azioni stesse.\nI \"saggi\" delle \"Upani\u1e63ad\" sostenevano quindi che non solo il comportamento di un rituale o di un sacrificio pubblico producesse delle conseguenze future, ma che qualsiasi \"azione\" umana possedeva gli stessi esiti in quanto queste \"azioni\" rappresentavano un riflesso interno del processo cosmico.\nIn una pi\u00f9 tarda \"Upani\u1e63ad\", la \"\u015avet\u0101\u015bvatara Upani\u1e63ad\", la dottrina del \"karman\" acquisisce i suoi connotati definitivi:\nGiainismo.\nSecondo la filosofia giainista, tutte le anime sono intrinsecamente pure, in possesso delle qualit\u00e0 di infinita conoscenza, percezione infinita, beatitudine infinita e infinita energia. Quando sono associate agli esseri senzienti, le anime perdono la purezza primeva, trascorrendo nel ciclo delle vite, contaminate e ostacolate, a causa del karma. L'anima \u00e8 associata al karma per l'eternit\u00e0 del tempo senza inizio. Questa schiavit\u00f9 dell'anima \u00e8 spiegata nei testi giainisti, per analogia con il minerale dell'oro, che, nel suo stato naturale, si trova sempre allo stato grezzo, di commistione con altri materiali metallici. Allo stesso modo, lo stato idealmente puro dell'anima \u00e8 sempre intrinsecamente permeato dalle impurit\u00e0 del karma. La liberazione dell'anima dalle impurit\u00e0 del karma, pu\u00f2 essere raggiunta - come quella dell'oro - applicando i giusti metodi di purificazione. Nel corso dei secoli, i monaci jaina hanno sviluppato un corpus ampio e sofisticato di letteratura che descrive la natura dell'anima, i vari aspetti del karma, e le modalit\u00e0 e gli strumenti per raggiungere mok\u1e63a.\nUn filosofo gianista, Virchand Gandhi descrive il karma cos\u00ec:- \"Tutte le anime non liberate, quando trapassano da una vita all'altra, portano con s\u00e9 il corpo karmico, che \u00e8 invisibile e sottile. Questo corpo, a seconda delle energie karmiche che trasporta, attira le particelle di materia, necessarie per formare il nuovo corpo fisico. Gli organi dei sensi, parola e mente si formano in base alla capacit\u00e0 dell'anima di collazionarli, attraverso le sue connessioni karmiche. Cos\u00ec si ri-nasce nei mondi infernali o celesti. La mente include i desideri, le emozioni, l'intelligenza, il pensiero. Secondo i gianisti, l'anima in forma pura ha infinita conoscenza e potere. Queste facolt\u00e0 sono ostruite dalla schiavit\u00f9 karmica.\nReincarnazione e trasmigrazione.\nIl karma costituisce un elemento centrale e fondamentale della fede gianista, essendo strettamente collegato ad altri suoi concetti filosofici come la trasmigrazione, la reincarnazione, la liberazione, la non-violenza (\"ahimsa\") e il non attaccamento. Le azioni hanno conseguenze: a volte immediate, a volte rimandate a future incarnazioni. Cos\u00ec la dottrina del karma non \u00e8 considerata in relazione ad una sola vita, ma anche in relazione alle future incarnazioni e alle vite precedenti.\nL\"Uttar\u0101dhyayana-sutra\" afferma (vv. 3,3-4): \"Il Jiva o anima a volte \u00e8 nato nel mondo degli d\u00e8i, a volte in un inferno, a volte acquisisce il corpo di un demone. Tutto questo avviene a causa del suo karma. Questo J\u012bva a volte nasce come un verme, come un insetto o come una formica\". Il testo dichiara inoltre (vv. 32,7): \"Il karma \u00e8 la radice della nascita e della morte, le anime legate dal karma girano e girano nell'infinito ciclo dell'esistenza\".\nLe azioni e le emozioni della vita attuale, influiscono sulle incarnazioni future, a seconda della natura del karma che contengono. Ad esempio, una condotta buona e virtuosa, indica un desiderio latente di sperimentare gli aspetti buoni e virtuosi della vita. Pertanto, una persona attira karma positivo, con cui si assicura che le nascite future gli permetteranno di vivere e manifestare, senza ostacoli, le proprie virt\u00f9. In questo caso, rinascer\u00e0 in cielo o in una famiglia umana, prospera e virtuosa. D'altra parte, una persona che si comporta in modo immorale e compie atti crudeli, manifesta il desiderio latente di sperimentare gli aspetti negativi e crudeli della vita. Di conseguenza attirer\u00e0 karma che lo porter\u00e0 a reincarnarsi all'inferno, o in forme di vita inferiori, che gli permetteranno di sperimentare la crudelt\u00e0 e la mancanza di regole morali, da cui si sente attratto.\nNon c'\u00e8 qui un giudizio di condanna o approvazione: non \u00e8 una punizione o una ricompensa, ma una naturale conseguenza delle scelte di vita fatte consapevolmente o inconsapevolmente. Qualunque sofferenza o piacere che l'anima potrebbero sperimentare nella vita attuale \u00e8 causato da scelte che ha fatto in passato. Come conseguenza di questa dottrina, il giainismo attribuisce enorme importanza alla purezza del pensiero e del comportamento morale.\nBuddismo.\nIl karma \u00e8 un \"principio universale\" secondo il quale un'\"azione virtuosa volontaria\" genera una o pi\u00f9 rinascite positive, mentre un'azione \"non virtuosa volontaria\" (che produce sofferenza) genera rinascite negative. Il \"karma\", dunque, vincola tutti gli esseri senzienti al ciclo del \"sa\u1e43s\u0101ra\" poich\u00e9 tutto ci\u00f2 che l'essere far\u00e0, si ripercuoter\u00e0 in una qualche \"condanna\" nelle vite future. Quando si compie (o si desidera di compiere) un'azione non virtuosa, si depositano nella vita stessa dei \"semi\" o \"residui\" (sans. \"v\u0101san\u0101\") in seguito alla produzione di \"karma negativo\". Quando si compie un'azione virtuosa invece, si produce \"karma positivo\". Questi residui allungheranno la permanenza dell'esistenza nel sams\u0101ra. Esiste per\u00f2 un tipo di \"karma\" che non \u00e8 n\u00e9 positivo n\u00e9 negativo, quello che porta alla \"liberazione\" (\"Vimukti\") ed \u00e8 indicato come \"a\u015bukla avip\u0101ka karma karma\u1e33say\u0101ya sa\u1e43vartate\". Ogni manifestazione degli esseri senzienti possiede una certa quantit\u00e0 di \"semi del karma\" che, finch\u00e9 non saranno esauriti, li costringeranno a permanere nel ciclo del \"sams\u0101ra\". Questi \"semi\" sono frutto di azioni compiute in innumerevoli vite precedenti. Essi non possono diminuire ma possono essere distrutti con il raggiungimento dell'\"illuminazione\" (Bodhi). Con l'estinzione del debito karmico, l'essere non sar\u00e0 pi\u00f9 vincolato al \"karma\" e quindi al \"sams\u0101ra\" e potr\u00e0 raggiungere il Nirvana. Il significato e il ruolo attribuito alla dottrina del \"karma\" varia a seconda degli insegnamenti delle differenti scuole buddhiste.\nIl compimento (\"samskh\u0101ra\") dell'atto (\"karman\") nel Buddhismo \u00e8 visto in stretta relazione con l'intenzione (\"cetana\"), che ne determina le qualit\u00e0 morali. Un gesto compiuto o un pensiero elaborato (\"prayatna\") senza intenzione non produce effetti karmici, n\u00e9 negativi n\u00e9 positivi.\nIl buddhismo Therav\u0101da classifica in diversi modi il \"kamma\". Una di queste modalit\u00e0 prende in considerazione il risultato che produce l'azione. E cos\u00ec si hanno le seguenti classi di \"kamma\".\nCondizionata dalla sola esistenza (\"bhava\"), la nascita (\"jati\") delle intenzioni non \u00e8 reversibile e niente di ci\u00f2 che esiste (tranne il nirvana) che sia una divinit\u00e0, una pratica rituale, un rimorso, un rimpianto o la morte potr\u00e0 impedire che se ne formi il frutto, che maturi e che si riversi sull'agente nelle condizioni determinate solo e solamente dall'atto medesimo.\nPer cui l'implacabile responsabilit\u00e0 personale va ricondotta sempre alle vite precedenti per una piena comprensione ed eventualmente distruzione degli atti medesimi, siano essi positivi (\"kusala\") o negativi (\"akusala\").\nScrive lo studioso therav\u0101da \u00d1anatiloka nel suo dizionario p\u0101li-inglese:\nDa un lato il nostro innato senso di giustizia morale richiede che il bene sia ricompensato con la felicit\u00e0 e il male con la sofferenza, dall'altra la nostra esperienza ci mostra che spesso, persone virtuose sono perseguitate da gravi difficolt\u00e0 e sventure, mentre criminali e malvagi impenitenti vivono beati, ricchi e senza paura. L'intuizione morale ci dice che, se l'ordine visibile non produce effetti evidenti, dipendenti dalle diverse cause, ci deve essere un'altra sede in cui rivendicare la nostra necessit\u00e0 di giustizia. Nel buddhismo questa legge impersonale, che regna su tutti gli \u201cesseri senzienti\u201d \u00e8 la legge del \"kamma\". Ogni azione porta un frutto, buono, cattivo o neutro, immediato o dilazionato nel tempo, in una sequenza illimitata di esistenze. Il kamma ha una base etica che assicura che l'azione moralmente determinata non scompare nel nulla ma, alla fine, incontra la sua giusta retribuzione: il bene con la felicit\u00e0, il male con la sofferenza.\nIl \"Dhammapada\" dimostra che la morale non esaurisce il proprio compito, dando semplicemente un contributo alla felicit\u00e0 umana, qui e ora, ma esercita un'influenza di gran lunga pi\u00f9 importante, nel destino personale del discepolo. Questo livello inizia con il riconoscimento del fatto che, l'esistenza, vista alla luce, del pensiero riflessivo, esige una spiegazione pi\u00f9 profonda di quella che pu\u00f2 dare la semplice esortazione etica alla bont\u00e0 e all'altruismo.\nNella concezione popolare il kamma viene a volte identificato con il destino, ma questo \u00e8 un totale fraintendimento, del tutto inapplicabile alla dottrina buddista. Kamma significa azione volitiva, l'azione che scaturisce dall'intenzione, che pu\u00f2 manifestarsi come atto del corpo, della parola o del pensiero. Il campo in cui i semi del kamma vengono portati a maturazione, \u00e8 l'interminabile processo delle rinascite, chiamato samsara. Nell'insegnamento del Buddha, la vita non \u00e8 vista come un evento isolato ma come parte di una serie individualizzata di vite, che non hanno un inizio conoscibile nel tempo e continuano finch\u00e9 il desiderio di esistenza si spegne nel Nibbana. Le rinascite possono portare gli esseri nei diversi regni, inferiori e superiori a quello umano.\nQuindi il secondo livello di insegnamento presente nel Dhammapada \u00e8 il corollario pratico della legge del kamma. Vi si trovano le regole che indicano agli esseri umani, che naturalmente desiderano la felicit\u00e0 e la libert\u00e0 dal dolore, i mezzi pi\u00f9 efficaci per raggiungere i loro obiettivi. Il contenuto di questo stesso insegnamento non \u00e8 diverso da quello presentato al primo livello: \u00e8 la stessa serie di ingiunzioni etiche volte ad evitare il male e a praticare il bene. La differenza sta nella prospettiva: non pi\u00f9 solo sociale, i principi della morale sono mostrati qui nelle loro pi\u00f9 ampie connessioni cosmiche, in quanto legati a una legge invisibile ma onnicomprensiva, che tiene assieme le vite degli esseri senzienti e domina sui cicli di nascita e morte. Chi v\u00ecola questa legge, agendo nella stretta dell'odio, dell'ignoranza e dell'egoismo, subisce un deterioramento del proprio stato di essere umano, che lo porta inevitabilmente nei mondi della sofferenza. Il tema \u00e8 gi\u00e0 annunciata dalla coppia di versi che apre il Dhammapada, e riappare in formulazioni diverse in tutto il testo.\nMa si tenga presente che nel Buddhismo Mah\u0101y\u0101na l'errore nella condotta verso la liberazione \u00e8 duplice, vale a dire che esso \u00abmette in moto la rinascita e allo stesso tempo \u00e8 causa della sua estinzione\u00bb per diretta conseguenza della visione mahayana dell'ignoranza (\"avidya\") che \u00e8 duplice, vale a dire falsa conoscenza (\"vipary\u0101sa\"\") e non conoscenza (\"ajnana\") che si risolve con l'eliminazione della prima e l'acquisizione positiva dell'onniscienza buddhica (\"sarvajna\").\nInduismo.\nIl concetto di \"karma\" \u00e8 inscindibile da quelli di \"sa\u1e43s\u0101ra\" e \"mok\u1e63a\": sono le idee cardine di quella che \u00e8 nota come \"dottrina della rinascita\". L'induismo, e in generale il pensiero indiano tutto, ruota attorno a questi concetti e alle vie che possono condurre alla liberazione dal ciclo delle rinascite.\nQuesta dottrina della rinascita, come si \u00e8 qui sopra detto, fa la sua comparsa nelle prime \"Upani\u1e63ad\": di essa non si parla n\u00e9 nelle \"Sa\u1e43hit\u0101\" dei \"Veda\" n\u00e9 nei successivi \"Br\u0101hma\u1e47a\", d'altronde tale concezione mal si concilia con la visione vedica di un aldil\u00e0 nel quale si \u00e8 premiati o puniti in conseguenza del comportamento avuto in vita, ma soprattutto dove non si presenta, come invece la dottrina della rinascita fa, una spiegazione convincente delle diseguaglianze alla nascita e delle sofferenze apparentemente inspiegabili che l'individuo \u00e8 costretto a subire in vita.\nLa cosiddetta \"legge del \"karman\"\", come invece oggi \u00e8 nota pur con le sue differenze fra le varie correnti e tradizioni dell'induismo, \u00e8 formulata molti secoli dopo presso le scuole del Ved\u0101nta, uno dei sei sistemi ortodossi (\"dar\u015bana\") della filosofia indiana.\nCos\u00ec, mentre inizialmente il significato di \"karman\" era quello di \"atto religioso\" con riferimento al rito sacrificale compiuto dal brahmano, e quindi al suo \"dovere religioso\" in senso lato, adesso tale interpretazione \u00e8 estesa anche alle altre caste (\"var\u1e47a\"), ognuna nel suo dominio. Quindi, come \u00e8 un dovere per il \"br\u0101hma\u1e47a\" eseguire correttamente il rito, cos\u00ec per il \"k\u1e63atriya\" sar\u00e0 un dovere agire efficacemente in guerra; cos\u00ec per il \"vai\u015bya \" far bene il proprio lavoro; cos\u00ec per il \"\u015b\u016bdra\" servire le altre caste.\nCon queste parole, nella \"Bhagavadg\u012bt\u0101\" (III sec. a.e.v. nella sua prima formulazione), K\u1e5b\u1e63\u1e47a parla ad Arjuna evidenziando il legame fra dovere e \"karman\":\nQuesto dovere sociale \u00e8 dunque il \"dharma\", \"dovere\" nel senso di \"corretto agire\", in accordo con la propria condizione cio\u00e8, senza avversione e senza inganno: \u00e8 questo che non fa commettere \"peccato\", nel senso di evitare di \"accumulare karma negativo\". \"Dharma\" e \"karman\" sono termini di una legge cui sottostanno tutti gli esseri senzienti, una legge universale che coinvolge tutti e tutti insieme. Ognuno deve contribuire col proprio retto comportamento all'ordine cosmico: evitare di curare il proprio \"dharma\" ha conseguenze sull'intero universo, e questo \u00e8 tanto pi\u00f9 vero quanto pi\u00f9 si \u00e8 in alto nella scala sociale.\nAlla legge del \"karman\" non si sottraggono nemmeno gli d\u00e8i. Cos\u00ec K\u1e5b\u1e63\u1e47a spiega, sempre nella \"Bhagavadg\u012bt\u0101\", il proprio ruolo nel mondo:\nNelle correnti teiste dell'induismo la legge del \"karman\" assumer\u00e0 un ulteriore aspetto: il Signore pu\u00f2 eccezionalmente influenzare il \"karman\", che comunque, nella gran parte dei casi, continua a \"funzionare\" in modo autonomo. Questa caratteristica gi\u00e0 fa la sua apparizione proprio nella \"Bhagavadg\u012bt\u0101\", dove negli ultimi versi K\u1e5b\u1e63\u1e47a conclude esortando Arjuna ad abbandonare il \"dharma\" e ad affidarsi interamente a Lui.\nNegli \"Yoga S\u016btra\", il testo fondamentale dello Yoga \"dar\u015bana\" (lo Yoga classico) \u2013 e siamo ai primi secoli della nostra era (sebbene il suo autore, Pata\u00f1jali, sia tradizionalmente collocato nel II sec. a.e.v.), il \"karman\" \u00e8 connesso con quelli che sono definiti gli \"stati dolorosi\" (o anche \"afflizioni\", \"kle\u015ba\"): ignoranza spirituale (\"avidy\u0101\"); sentimento di individualit\u00e0 (\"asmit\u0101\"); attaccamento (\"r\u0101ga\"); disgusto (\"dve\u015ba\"); volont\u00e0 di vivere (\"abhinive\u015ba\"). Sono questi a influenzare il \"karman\", a sua volta il \"karman\" spinge verso stati che creano dolore. Per Pata\u00f1jali \u00e8 saggio chi si rende conto di questa spirale di dolore che avvolge l'agire umano.\nLo Yoga di Pata\u00f1jali (detto anche Raja Yoga, \"Yoga regale\") si propone come strada verso l'emancipazione (\"apavarga\") da questo dolore (e quindi dal ciclo delle rinascite), emancipazione che \u00e8 qui intesa come ottenimento della separazione (\"kaivalya\") fra spirito (\"puru\u1e63a\") e materia (\"prak\u1e5bti\"). Con lo Yoga la coscienza (\"citta\"), che \u00e8 la componente pi\u00f9 evoluta della materia, quella pi\u00f9 vicina per affinit\u00e0 allo spirito, si emancipa nel senso di comprendere di essere appunto materia, lasciando liberato lo spirito, che cos\u00ec separato non viene pi\u00f9 coinvolto dalle vicende della materia. \"Puru\u1e63a\" e \"prak\u1e5bti\" fanno parte della terminologia del S\u0101\u1e43khya \"dar\u015bana\", la solida dottrina filosofica sulla quale Pata\u00f1jali fonda il suo Yoga, quella scuola che influenzer\u00e0 gran parte delle altre scuole e tradizioni dell'induismo successivo. Con \"citta\" Pata\u00f1jali intende l'insieme delle prime tre categorie (\"tattva\") della \"prak\u1e5bti\": intelletto (\"buddhi\"); senso dell'Io (\"aha\u1e43k\u0101ra\"); senso interiore (\"manas\").\nLo svincolarsi del \"puru\u1e63a\" dalla \"prak\u1e5bti\" ha quindi come conseguenza, da un lato il riposo dello spirito individuale in s\u00e9 stesso, dall'altro il tacitarsi dell'evoluzione della materia, nel senso che l'io empirico non \u00e8 ora pi\u00f9 soggetto alla trasmigrazione. Non \u00e8 infatti lo spirito individuale (il \"puru\u1e63a\") a trasmigrare, sebbene cos\u00ec possa apparire all'individuo non emancipato, bens\u00ec il suo io empirico, costituito da alcune categorie inferiori della materia.\nPata\u00f1jali continua introducendo il concetto di \"sa\u1e41sk\u0101ra\", cio\u00e8 le \"tracce\" delle azioni compiute in vita, le quali restano come impresse in modo subliminale e fanno sentire il loro effetto in due momenti: nella vita attuale e in quelle future, dove si presenteranno come \"impronte accumulate nelle vite passate\", effetto del \"karman\" cio\u00e8 (\"karm\u0101\u015baya\u1e25\"). \u00c8 una catena in apparenza impossibile da spezzare quella che il filosofo teorizza: l'azione produce tracce, queste tracce sono causa di turbamento della coscienza (\"cittav\u1e5btti\") e quindi di dolore, il dolore spinge nuovamente all'azione; la morte del corpo fisico non estingue queste tracce, che veicolate dal corpo trasmigrante si presenteranno come tracce del passato in un nuovo corpo fisico. \u00c8 il \"karman\".\nIl \"karman\" riguarda sia l'attivit\u00e0 o l'agire in s\u00e9 sia l'insieme delle conseguenze delle azioni compiute da un individuo nelle vite precedenti. Secondo il principio del \"karma\" le azioni del corpo, della parola e dello spirito (i pensieri) sono insieme causa e conseguenza di altre azioni: niente \u00e8 dovuto al caso, ma ogni avvenimento, ogni gesto \u00e8 legato insieme da una rete di interazioni di causa/effetto. Cos\u00ec Gianluca Magi:\nLo Yoga regale, la via che Pata\u00f1jali propone, mira a spezzare questa catena, non tanto puntando all'evitamento dell'azione, quanto piuttosto a placare il turbamento della coscienza.\n\u0100di \u015aa\u1e45kara (788\u00a0\u2013 820), il noto filosofo esponente dell'Advaita Ved\u0101nta (il Ved\u0101nta non dualista, un'altra delle \"dar\u015bana\" hindu), scuola che si rif\u00e0 agli insegnamenti delle \"Upani\u1e63ad\" elaborando un monismo assoluto che assegna al divenire del mondo e dell'individuo una realt\u00e0 illusoria, riprende la teoria del \"karman\" cos\u00ec come esposta da Pata\u00f1jali e la amplia introducendo quei concetti che attualmente sono entrati nel linguaggio comune quando si discorre di karma.\nNei suoi numerosi commenti (\"bh\u0101\u1e63ya\") alle \"Upani\u1e63ad\", alla \"Bhagavadg\u012bt\u0101\" e ai \"Brahma S\u016btra\" di B\u0101dar\u0101ya\u1e47a, il filosofo distingue tre tipi di \"residui karmici\" identificabili alla morte dell'individuo:\nIl \"pr\u0101rabdhakarman\" del nuovo individuo nascente sar\u00e0 quindi dato dall'insieme di \"sa\u00f1citakarman\" e \"\u0101g\u0101minkarman\": da questo punto di vista il \"pr\u0101rabdhakarman\" \u00e8 quindi il karma \"ereditato\" e che si dovr\u00e0 cercare di far maturare, risolvere ai fini della liberazione. \"Pr\u0101rabdha\" vuole infatti dire \"cominciato\", \"intrapreso\". \"Sa\u00f1cita\" \u00e8 invece generalmente tradotto con \"accumulato\", con riferimento a quel karma irrisolto nel corso della vita.\nQuesta terminologia (\"maturazione\", \"semi\", eccetera) deriva dal modello di cui \u015aa\u1e45kara si serve per spiegare il \"karman\", il ciclo agricolo del riso. Egli si serve anche di un'altra analogia per illustrare il \"pr\u0101rabdhakarman\": questo \u00e8 come una freccia che viaggia fino a che avr\u00e0 esaurito la sua energia; nello stesso modo il karma accumulato viaggia di corpo in corpo fin tanto che non verr\u00e0 estinto. Un altro concetto a cui \u015aa\u1e45kara ricorre \u00e8 quello di \"v\u0101san\u0101\", qui traducibile con \"impressione\", \"inclinazione\", \"traccia inconscia\", nel senso di tendenza che spinge ad agire verso un obiettivo, agire fisicamente, verbalmente o anche solo mentalmente. Il residuo karmico fa sentire la sua presenza dando luogo a una inclinazione, questa a sua volta spinge all'azione.\nUna importante differenza fra l'esposizione di \u015aa\u1e45kara e Pata\u00f1jali riguarda il periodo che intercorre fra la morte e la rinascita: mentre Pata\u00f1jali tace sull'esistenza di un tale stadio, il primo invece elabora, rifacendosi alle \"Upani\u1e63ad\", una teoria abbastanza dettagliata su cosa succeda al \"corpo sottile\" che sopravvive alla morte del corpo fisico (o \"corpo grossolano\") e su come questo si reincarni in corpo piuttosto che in un altro.\nIl \"karman\" d\u00e0 adesso conto dell'agire degli esseri viventi inquadrato in un contesto ben pi\u00f9 vasto: socialmente, in quanto presenta una teoria che spiega il motivo per cui alla nascita non siamo tutti eguali, perch\u00e9 per esempio si nasca in una casta e non in un'altra; temporalmente, perch\u00e9 la vita dell'essere non \u00e8 pi\u00f9 soltanto quella attuale, ma \u00e8 ora compresa in un arco di durata ben maggiore: si rinasce perch\u00e9 nelle precedenti vite si \u00e8 \"accumulato\" \"karman\"; eticamente, perch\u00e9 fornisce una base sulla quale interpretare e regolare il comportamento ai fini della liberazione.\nIl mistico indiano Swami Vivekananda (1863\u00a0\u2013 1902), esponente contemporaneo dell'Advaita Ved\u0101nta e uno dei principali artefici della rinascenza del pensiero hindu nell'India colonia britannica, cos\u00ec sintetizza il suo punto di vista sul karma:\nSikhismo.\nNel sikhismo non si sono ancora trovate forme di esistenza di karma.\nAntroposofia.\nRudolf Steiner nell'ambito della sua visione antroposofica afferma che contrariamente a ci\u00f2 che professano le religioni monoteiste principali (cristianesimo, ebraismo e Islam) e richiamandosi alle dottrine orientali esisterebbe una reincarnazione soggetta alle leggi del karma. Dopo la morte infatti l\u2019uomo passerebbe alla fase del kamaloka. In questo periodo che pu\u00f2 durare fino a un terzo della vita reale, si rivivrebbero le emozioni positive e negative suscitate negli altri. In funzione dell\u2019attaccamento alla vita fisica questa fase si allungherebbe e il corpo eterico cos\u00ec vive una sorta di purificazione, dopodich\u00e9 abbandona anche il \"corpo astrale\". A questo punto rimarrebbe soltanto l\u2019Io (corpo mentale) in forma di \u201cseme\u201d che cresce nel mondo spirituale finch\u00e9, dopo un lungo periodo (da cinquecento a mille anni), ricever\u00e0 un nuovo corpo astrale ed eterico, sceglier\u00e0 i genitori, vedr\u00e0 la sua vita futura in un rapido quadro d\u2019insieme e infine si reincarner\u00e0 in un nuovo corpo fisico."}
{"id": "129741", "revid": "339392", "url": "https://it.wikipedia.org/wiki?curid=129741", "title": "Vinaya Pitaka", "text": ""}
{"id": "129744", "revid": "834", "url": "https://it.wikipedia.org/wiki?curid=129744", "title": "Ragnhild Tove Hveger", "text": ""}
{"id": "129745", "revid": "7336", "url": "https://it.wikipedia.org/wiki?curid=129745", "title": "Gas-serra", "text": ""}
{"id": "129746", "revid": "15756", "url": "https://it.wikipedia.org/wiki?curid=129746", "title": "Sangha", "text": "Sa\u1e43gha anche sa\u1e45gha (sanscrito e p\u0101li; in scrittura devan\u0101gar\u012b: \u0938\u0902\u0918; cinese: \u50e7\u4f3d pinyin: \"s\u0113ngqi\u00e9\", coreano: \uc2b9\uac00, \"seungga\", giapponese: \u50e7\u4f3d \"s\u014dgya\", tibetano: \"dge-'dun\") \u00e8 il termine sanscrito e p\u0101li che indica, nel suo pi\u00f9 ampio significato, la comunit\u00e0 delle quattro assemblee (sanscrito: \"pari\u1e63ad\"; p\u0101li: \"paris\u0101\") dei monaci (sanscrito \"bhik\u1e63u\"; p\u0101li \"bhikkhu\") e delle monache (sanscrito \"bhik\u1e63u\u1e47\u012b\", p\u0101li \"bhikkhun\u012b\"), dei laici (\"up\u0101saka\") e delle laiche (\"up\u0101sik\u0101\") buddhiste; nella sua accezione pi\u00f9 stretta tale termine indica la sola comunit\u00e0 monastica ed \u00e8 considerata la pi\u00f9 antica istituzione monastica esistente, senza interruzione, dal quinto secolo a.C. La parola, in sanscrito e in p\u0101li, significa \"assemblea\", \"compagnia\", \"comunit\u00e0\". Il primo \"sa\u1e43gha\" fu istituito da Gautama Buddha quando accolse come discepoli i primi cinque uomini che accettarono i suoi insegnamenti pronunciati in un parco presso V\u0101r\u0101\u1e47as\u012b.\nIl \"sa\u1e43gha\" viene distinto anche come comunit\u00e0 dei \"risvegliati\", ovvero come \"\u0101ryasa\u1e45gha\" (p\u0101li \"ariya-sa\u1e45gha\", \"sangha dei nobili\") questo costituito dagli \"\u0101rya\" che hanno realizzato uno dei quattro sentieri sovramondani (p\u0101li \"catu ariya magga\") e nel \"sa\u1e43gha\" ordinario costituito dai praticanti che non hanno realizzato tale stato.\nPer quanto attiene la nozione del \"sa\u1e45gha\" allargato alla componente laicale, secondo fonti del Buddhismo Therav\u0101da, anche se questo uso \u00e8 diffuso, non ve n'\u00e8 traccia nel Canone p\u0101li (\"Tipitaka\", raccolta canonica della scuola therav\u0101da), n\u00e9 in altri testi originari in lingua p\u0101li appartenenti alla medesima scuola buddhista.. Il Canone p\u0101li, canone afferente alla tradizione therav\u0101da, utilizza la parola \"paris\u0101\" (sanscrito, \" pari\u1e63ad\") per la comunit\u00e0 buddhista estesa ai laici, includendovi monaci, monache e laici che hanno preso i \"precetti buddhisti\" (almeno i primi cinque) e i Tre rifugi. La parola \"sa\u1e45gha\", in questo caso rimane a indicare solo la comunit\u00e0 monastica. \"I due gruppi si possono sovrapporre ma non sono necessariamente identici: alcuni membri del \"sa\u1e45gha\" ideale potrebbero non essere ordinati, mentre vi sono monaci che non hanno raggiunto l'illuminazione.\nDi converso, per le scuole del Buddhismo Mah\u0101y\u0101na, che fanno invece riferimento al Canone cinese e al Canone tibetano, tale termine indica anche quei laici che hanno preso rifugio nei Tre gioielli, che osservano i \"precetti del Bodhisattva\" e hanno formulato il \"voto del Bodhisattva\".\nOrigini e tradizioni.\nIl \"sa\u1e45gha\" dei monaci e quello delle monache \u00e8 stato fondato nel quinto secolo a.C. da Gautama Buddha per favorire la pratica del \"dharma-vinaya\" all'interno di una comunit\u00e0 ritirata dal mondo e libera dai condizionamenti della vita laica dei \"padri di famiglia\", oberati da vincoli sociali e di sangue che ne impedivano la liberazione spirituale. Il \"sa\u1e45gha\" era inoltre incaricato di preservare l'insegnamento del Buddha e di trasmetterlo, inizialmente attraverso la tradizione orale, che si perpetu\u00f2 per cinque secoli.\nPer costituire formalmente un \"sa\u1e45gha\" monastico, la comunit\u00e0 dei monaci deve essere composta da almeno quattro monaci pienamente ordinati, ossia non pi\u00f9 novizi.\nLa vita del \"sa\u1e45gha\" \u00e8 regolata dai precetti il cui tipo e numero varia dal Canone buddhista di riferimento, dall'eventuale \"vinaya\" seguito e dalla scuola di appartenenza.\nIl \"sa\u1e45gha\" nella tradizione Therav\u0101da.\nNella tradizione Therav\u0101da, una volta fissato nel Canone p\u0101li, la comunit\u00e0 monastica si \u00e8 assunto il compito di mantenerlo incorrotto e di diffonderne la dottrina-disciplina attraverso la traduzione e l'insegnamento in tutti i Paesi in cui \u00e8 presente.\nCronologia.\n-444/-380 a.C. - Primo scisma -\n100 anni dopo il Parinibbana del Buddha il Consiglio dei monaci si riunisce a Vesali per discutere i punti controversi del Vinaya. Si verifica il primo scisma del Sangha, in cui la scuola Mahasanghika si separa dai Sthaviravadin tradizionalisti. I Mahasanghika non accettano i Sutta e il Vinaya come autorit\u00e0 finale degli insegnamenti del Buddha. Questo scisma segna l'inizio di quello che si sarebbe poi trasformato nel Buddhismo Mahayana, oggi dominante nel nord dell'Asia (Cina, Tibet, Giappone, Corea).\n304 -240 d.C.\n- Il Venerabile Mahinda fonda il Mahavihara (grande monastero) di Anuradhapura, nello Sri Lanka. La vita della comunit\u00e0 Vibhajjavadin diventa nota come therav\u00e0din. Mahinda compila il primo dei commenti del Tipitaka, in lingua singalese. La sorella di Mahinda, Sanghamitta, arriva nello Sri Lanka con un ramo dall'albero originale della Bodhi, e vi stabilisce il bhikkhuni-Sangha.\n2443\u00a01899\n- Il primo monaco occidentale Theravada (Gordon Douglas) viene ordinato a Burma.\n2444\u00a01900\n- I Venerabili Ajaan Mun e Ajaan Sao ripristinano la tradizione della foresta in Thailandia.\n2445\u00a01902\n- Il re Rama V di Thailandia istituisce il \"Sangha Act\" che formalizza la separazione tra le due sette buddhiste del Mahanikaya e Dhammayut. Il governo del Sangha - che sino a quel momento era affidato a un funzionario governativo - viene passato alla gestione diretta dei monaci.\n2443\u00a01900 a oggi\n- Continua l'espansione occidentale del Sangha: monasteri buddhisti vengono fondati nei principali Paesi Occidentali. I testi del buddhismo di tutte le tradizioni diventano scaricabili on line a disposizione di studiosi e praticanti.\nLe Qualit\u00e0 del \"sa\u1e43gha\".\nIl \"Sangha\" \u00e8 il terzo \"gioiello\", il terzo \"rifugio\" della tradizione buddhista, essendo i primi due Buddha e Dhamma. in particolare il Sangha deve avere delle caratteristiche ben precise, definite nel canone Pali direttamente dal Buddha storico. Queste caratteristiche sono fissate nei testi dei canti che sono uno dei doveri della comunit\u00e0 monastica durante i giorni \"speciali\" Uposatha il cui calendario dipende dalle diverse scuole buddhiste.\nNella tradizione Theravada le caratteristiche del Sangha sono cos\u00ec definite:\nIl Sangha: \"Formato dai discepoli del Benedetto (Savaka) \u00e8 quello che:\nQuesto Sangha \"Formato dai discepoli del Benedetto (Savaka):\nPrincipi e Doveri del \"sa\u1e43gha\".\nNella tradizione Theravada, il Sangha \u00e8 governato da tre tipologie di regole:\nA. L'autorit\u00e0 del Sangha \u00e8 la seguente: il capo di ciascuna regione ecclesiastica ha il diritto, l'autorit\u00e0 e la responsabilit\u00e0 di amministrare la sua giurisdizione in conformit\u00e0 con tutte le funzioni previste, comprese le procedure da seguire nella nomina dei funzionari di livello regionale, provinciale, distrettuale, nella nomina degli abati dei templi, precettori, e funzionari minori, e nel delegare le responsabilit\u00e0 ad ogni livello. Ognuno di tali funzionari deve usare i propri poteri in stretto accordo con le norme e le linee guida stabilite dalle autorit\u00e0 del Sangha.\nB. Regole del Vinaya (Disciplina).\nNorme e procedure relative al Vinaya che i monaci devono studiare, praticare e osservare. Nel loro insieme, esse sono chiamate vinaya-kamma.\nAd esempio:\nSeguire i quattro \"Principi di purezza\" (parisuddhisila):\nRegole generali:\nC. Regole del Dhamma (Rettitudine).\nEvitare gli ostacoli mentali (Nivarana):\nPraticare la Meditazione - Studiare e diffondere le Scritture.\nI monaci hanno principalmente due \"indirizzi\" da seguire: la pratica della Meditazione e lo studio e la diffusione delle Scritture. Tali attivit\u00e0 sono definite:\nTali definizioni sono successive all'insegnamento diretto del Buddha, anche se, fin dall'inizio, vi fu una tendenza a concentrarsi pi\u00f9 sulla meditazione o invece sulla ripetizione orale delle migliaia di sutta attribuiti al Buddha. In realt\u00e0 le due pratiche non dovrebbero essere viste come antagoniste. Nei fatti molti monaci che hanno avuto una profonda esperienza dottrinale, si sono poi ritirati nella foresta per approfondire la pratica meditativa.\nPrendere rifugio nel \"sa\u1e43gha\".\nIL Triplice Rifugio o Triplice Gemma \u00e8 costituito da Buddha, Dhamma, Sangha. In pali prendere rifugio nel Sangha si dice: \"Sangham Saranam gacchami\".\nLa parola Sangha, tradotta come sostantivo, si riferisce a coloro che sono ordinati e indossano l'abito color zafferano. Inteso come qualit\u00e0, il significato di Sangha indica per\u00f2 coloro che hanno praticato correttamente, secondo gli insegnamenti del Buddha. Quindi si hanno due distinzioni: -\nA. Sammuti-Sangha: il Sangha formale.\nB. Ariya-Sangha: il Nobile Sangha.\nL'appartenenza al Sangha formale si ottiene attraverso il consenso dell'Ordine, in una cerimonia formale con testimoni, secondo le procedure indicate nel Vinaya. L'appartenenza al nobile Sangha si raggiunge quando la qualit\u00e0 della trascendenza (lokuttara dhamma) sorge nella propria pratica, senza alcuna formalit\u00e0. Le caratteristiche di un appartenente al Sangha sono quindi di due tipi -\n1. Sangha-nimitta: che possiede i simboli dell'ordinazione (Abito, ciotola ecc.)\n2. Guna-sampatti: le qualit\u00e0 interiori - la virt\u00f9 e la verit\u00e0 - di quei meditatori degni, che sono considerati il \"campo di meriti del mondo\" - Pu\u00f1\u00f1akkhettam lokassati.\nPrendere rifugio nel Sangha significa quindi mettersi sotto la protezione delle qualit\u00e0 dell'Ariya-Sangha: il Nobile Sangha."}
{"id": "129747", "revid": "1592097", "url": "https://it.wikipedia.org/wiki?curid=129747", "title": "Quartetto per archi", "text": ""}
{"id": "129748", "revid": "4252", "url": "https://it.wikipedia.org/wiki?curid=129748", "title": "Arhat", "text": "Nel buddhismo, gli arhat (sanscrito: \u0905\u0930\u093f\u0939\u0928\u094d\u0924 \"degno di venerazione\") o arahant (p\u0101li) sono coloro i quali hanno raggiunto il nirvana. Gli arhat praticano solo per loro stessi, per raggiungere il Nirvana il prima possibile, al contrario invece dei Bodhisattva'.\nIl termine \"arhat\" \u00e8 sanscrito; in vietnamita si dice La H\u00e1n; in cinese \u963f\u7f85\u6f22T, \u0101lu\u00f3h\u00e0nP o \u963f\u7f85\u6f22T, lu\u00f3h\u00e0nP; in coreano \uc544\ub77c\ud55c?, \u963f\u7f85\u6f22?, \"arahan\"LR o \ub098\ud55c?, \u7f85\u6f22?, \"nahan\"LR; in giapponese \"arakan\" (\u963f\u7f85\u6f22) o \"rakan\" (\u7f85\u6f22); in tibetano dgra bcom pa (\u0f51\u0f42\u0fb2\u0f0b\u0f56\u0f45\u0f7c\u0f58\u0f0b\u0f54).\u0f0d\nUn \"arhat\" ha quindi percorso lo stesso cammino di un Buddha raggiungendo il \"nibb\u0101\u1e47a\" (p\u0101li, \"nirv\u0101\u1e47a\" sans.), ma non attraverso una dottrina e una disciplina sviluppati autonomamente, bens\u00ec grazie all'insegnamento di un Buddha, vivente o passato. Prima del Sutra del Loto, gli \"arhat\" non potevano ottenere l'illuminazione perch\u00e9 avevano bruciato i semi della buddit\u00e0; solo nel IV capitolo del Sutra del Loto, con la parabola del figlio del ricco, tutta l'assemblea degli Arhat o \"ascoltatori della voce\" manifesta il proprio ringraziamento al Buddha per la predizione dell'illuminazione e rammarico per essersi accontentati di uno stato inferiore, essendo convinti di poter meritare solo quello.\nNelle altre scuole di buddhismo, e in particolare nel buddhismo Mah\u0101y\u0101na, gli arhat sono dei Buddha a tutti gli effetti, detti \"\u015br\u0101vakabuddha\", ma comunque inferiori a coloro che, pur potendo ormai conseguire tale stato, prendono il voto di continuare a rinascere innumerevoli volte come \"bodhisattva\" fintanto che resteranno al mondo esseri senzienti non illuminati, e sono detti \"Bodhisattvabuddha\" o \"Samyaksambuddha\"."}
{"id": "129749", "revid": "3831", "url": "https://it.wikipedia.org/wiki?curid=129749", "title": "Lohan", "text": ""}
{"id": "129750", "revid": "287204", "url": "https://it.wikipedia.org/wiki?curid=129750", "title": "Bodhisattva", "text": "Nel buddhismo, un bodhisattva \u00e8 una persona che, pur avendo ormai raggiunto l'illuminazione, e avendo quindi esaurito il ciclo delle sue esistenze terrene, sceglie tuttavia di rinunciare provvisoriamente al \"nirvana\" e di continuare a reincarnarsi, sotto la spinta della compassione, per dedicarsi ad aiutare gli altri esseri umani a raggiungerlo, spendendo per loro i propri meriti.\nEtimologia.\n\"Bodhisattva\" (devan\u0101gar\u012b \u092c\u094b\u0927\u093f\u0938\u0924\u094d\u0924\u094d\u0935) \u00e8 un sostantivo maschile sanscrito derivante dai termini \"bodhi\" (\"illuminazione\") e \"sattva\" (\"essere\", o anche \"mente\"). \u00c8 un termine proprio del Buddhismo.\nNelle altre lingue asiatiche il termine \"bodhisattva\" \u00e8 cos\u00ec reso:\nIl \"bodhisattva\" nel Buddhismo dei Nik\u0101ya e nel Buddhismo Therav\u0101da.\nL'idea centrale del Buddhismo dei Nik\u0101ya e del Buddhismo Therav\u0101da \u00e8 che ci sia un solo \"buddha\" per ogni Era.\nNel quadro di queste dottrine, per divenire un buddha occorreva che il Buddha storico, Gautama Buddha, avesse precedentemente pronunciato un voto (\"pra\u1e47idh\u0101na\") all'epoca del Dipamkara Buddha il quale predisse la venuta di Gautama Buddha nella nostra Era e nel nostro mondo.\nIl futuro buddha Gautama, quando era il brahmano Sumedha, pronunci\u00f2 il \"voto\" di \"bodhisattva\" davanti al Buddha D\u012bpa\u1e43kara, avviando quindi un percorso di \"perfezioni\" (\"p\u0101ramit\u0101\"), con particolare riguardo alla generosit\u00e0 (\"d\u0101na\") e alla saggezza (\"praj\u00f1a\"), al fine di raggiungere la \"bodhi\". Questo percorso di perfezionamento spirituale progressivo nelle varie Ere \u00e8 concepito, per questo tipo di Buddhismo, come 'raro' (raro come il fiorire dell'Udumbara) e riguarda un ristrettissimo numero di esseri (tra gli otto e i venticinque), tutti umani (\"m\u0101nu\u1e63ibuddha\").\nColoro che ascoltano e seguono gli insegnamenti di un \"buddha\", ovvero gli \"\u015br\u0101vaka\" (ascoltatori della voce [di un \"buddha\"]), possono realizzare la \"bodhi\" divenendo degli \"arhat\" e raggiungere il \"nirv\u0101\u1e47a\", ma non possono realizzare la \"buddhit\u00e0\" (l'illuminazione dei Buddha, \"anuttar\u0101-samyak-sa\u1e43bodhi\"), essendo la \"buddhit\u00e0\" riservata solo e unicamente ai \"buddha\".\nGli \"\u015br\u0101vaka\" non hanno mai potuto realizzare lo stato di \"buddha\" in quanto il loro \"Risveglio\" \u00e8 determinato dall'ascolto degli insegnamenti altrui e non provocato da quello che Nakamura Hajime definisce un \"dramma cosmico\" che porta all'apparizione di un buddha.\nIl \"bodhisattva\", per queste scuole, \u00e8 dunque quel 'raro' essere che numerosi eoni prima ha pronunciato un \"voto\" per raggiungere la \"bodhi\" e salvare gli altri esseri senzienti grazie all'esperienza della suprema conoscenza (\"sarvaj\u00f1\u0101na\").\nGautama Buddha, il fondatore del Buddhismo, nella sua vita precedente a quella in cui raggiunse lo stato di \"buddha\" era per questo un \"bodhisattva\", e \"bodhisattva\" pu\u00f2 essere solo colui che in futuro diverr\u00e0 un \"buddha\", i suoi discepoli possono solo ambire allo stato di \"arhat\" conseguendo il \"nirv\u0101\u1e47a\".\nLe gesta da \"bodhisattva\" compiute da Gautama Buddha nelle sue precedenti esistenze sono raccontate nei \"J\u0101takam\u0101la\", in cui i fedeli cercano ispirazione, leggendo di come Gautama Buddha abbia raggiunto il \"Risveglio\" nel prosieguo delle sue precedenti vite. Lo stesso Gautama, quando riferisce della sua esistenza prima di divenire un \"buddha\", si esprime \"quando ero ancora un Bodhisattva\".\nIn questa tradizione quando un \"bodhisattva\" raggiunge lo stato di \"buddha\", dopo la morte entra nel \"parinirv\u0101\u1e47a\" e cessa di rinascere per predicare il Dharma, ci\u00f2 che resta di lui \u00e8 il \"Dharmak\u0101ya\", ovvero il \"corpo\" dei suoi insegnamenti raccolti e tramandati dai suoi discepoli. L'unico altro \"bodhisattva\" menzionato nel Canone P\u0101li \u00e8 il prossimo Buddha, Maitreya. Nella tradizione Therav\u0101da, perci\u00f2, non esistono altri \"bodhisattva\".\nIl \"bodhisattva\" nel Buddhismo Mah\u0101y\u0101na.\nSecondo le dottrine del Buddhismo Mah\u0101y\u0101na, invece, lo stato di \"buddha\" pu\u00f2 essere conseguito da qualsiasi \"essere senziente\", possedendo ogni \"essere senziente\" la \"natura di buddha\" (\"tath\u0101gatagarbha\").\nNe consegue che chiunque pronunci con sincerit\u00e0 il voto di \"bodhisattva\" (\"pra\u1e47idh\u0101na\") \u00e8 un \"bodhisattva\" e col prosieguo del tempo, e grazie alla costante pratica delle \"p\u0101ramit\u0101\", pu\u00f2 realizzare la piena \"buddhit\u00e0\" (\"anuttar\u0101-samyak-sa\u1e43bodhi\") e divenire esso stesso un \"buddha\" perfettamente illuminato (\"samyaksa\u1e43buddha\").\nIl voto del \"bodhisattva\" (\"pra\u1e47idh\u0101na\") nella letteratura religiosa Mah\u0101y\u0101na richiama inequivocabilmente il desiderio di condividere la \"bodhi\" con tutti gli esseri senzienti, cos\u00ec il \"Praj\u00f1\u0101p\u0101ramit\u0101s\u016btra\" pi\u00f9 antico (composto a cavallo della nostra Era), l\"'A\u1e63\u1e6das\u0101hasrik\u0101praj\u00f1\u0101p\u0101ramit\u0101\":\nDa tener presente che l'intera letteratura Mah\u0101y\u0101na insiste sulla vacuit\u00e0 di tutto il Reale e quindi sull'inesistenza di qualsiasi \"essere\" dal salvare:\nPer questa ragione, ricorda Paul Williams, per il Mah\u0101y\u0101na tutti alla fine dovranno pronunciare il \"voto\" del \"bodhisattva\" per acquisire lo stato di \"buddha\" a beneficio di tutti gli esseri.\nSempre per questa ragione Paul Williams evidenzia che:\nMa anche:\nPhilippe Cornu, nel ricordare la suddivisione di \"bodhisattva\" d'\"intelligenza graduale\" (ovvero il seguace dello \"H\u012bnay\u0101na\" che pur avendo superato gli oscuramenti passionali deve ancora superare quelli cognitivi), da quello di \"intelligenza immediata\" (che prende i voti da \"bodhisattva\" fin dall'inizio del suo cammino di perfezionamento), evidenzia che quest'ultimo non \"entra nella corrente\" (\"\u015brota \u0101panna\") poich\u00e9 la corrente che consente il \"nirv\u0101\u1e47a\" \u00e8 imperfetta dal punto di vista dei \"bodhisattva\". Non solo il \"bodhisattva\":\nIn ultima analisi:\nLo stato di buddha \u00e8 quindi l'obiettivo da conseguire per i mah\u0101y\u0101nisti. Il percorso per raggiungere tale stato si avvia con la scelta di divenire un bodhisattva, adoperandosi per la liberazione di tutti gli esseri senzienti. Siccome la dottrina della vacuit\u00e0 (dottrina centrale per i mah\u0101y\u0101nisti) insegna che non c'\u00e8 alcun fenomeno separato dall'altro, allora non vi pu\u00f2 essere alcuna \"liberazione\" individuale, tutti realizzeranno la \"bodhi\".\nLa \"inconciliabilit\u00e0\" tra illuminazione realizzata da un Buddha e la sofferenza di un \"essere senziente\" (e quindi la necessit\u00e0 di intervento di \"buddha\" e \"bodhisattva\" nel mondo) viene nelle scuole risolta secondo la dialettica \"madhyamaka\": la verit\u00e0 assoluta (\"param\u0101rtha-satya\" o \"\u015b\u016bnyat\u0101-satya\") richiama costantemente la vacuit\u00e0 (\"\u015b\u016bnyat\u0101\") e in questo senso non c'\u00e8 alcuna differenza tra gli esseri senzienti e i Buddha, anzi non ci sono \"esseri senzienti\"; sul piano della \"verit\u00e0 convenzionale\" (o \"relativa\", sans. \"sa\u1e43v\u1e5bti-satya\") tali differenze esistono. La sintesi di queste due verit\u00e0 o \"verit\u00e0 della Via di mezzo\" (\"m\u0101dhya-satya\") rende conto di ambedue e della loro inconciliabilit\u00e0:\nIn questo modo come il \"nirv\u0101\u1e47a\" \u00e8 il \"sa\u1e43s\u0101ra\", e quindi la stessa vita quotidiana, l'azione del \"buddha\" corrisponde all'azione del \"bodhisattva\" tesa a realizzare l'\"illuminazione\", essa stessa \u00e8 illuminazione. Per il \"mah\u0101y\u0101nista\" quindi \u00e8 la vita quotidiana a rappresentare la \"Realt\u00e0 ultima\" e il Nirv\u0101\u1e47a stesso e le azioni tese a realizzare questa consapevolezza ovvero la \"vita pratica\" sono esse stesse illuminazione.\nGli appellativi del \"bodhisattva\".\nLa letteratura Mah\u0101y\u0101na offre diversi sinonimi o appellativi del termine \"bodhisattva\". Una lista piuttosto completa la si riscontra nel \"Mah\u0101y\u0101nas\u016btr\u0101la\u1e43k\u0101ra\" (L'ornamento del discorso del Veicolo Universale) dove, nel XIX capitolo ai versi 73-4 viene riportato questo elenco di quindici appellativi:\nLa Via del bodhisattva (\"bodhisattvay\u0101na\").\nIl percorso di perfezionamento spirituale caratteristico del Buddhismo Mah\u0101y\u0101na \u00e8 indicato come \"Via del \"bodhisattva\"\" (o Veicolo del \"bodhisattva\", sanscrito \"bodhisattvay\u0101na\").\nL'ingresso in questa \"Via\" si intraprende nel momento in cui il praticante \"mah\u0101y\u0101na\" realizza per la prima volta l'\"aspirazione a conseguire l'Illuminazione\" (\"bodhicitta\"), pronuncia il voto del Bodhisattva (\"pra\u1e47idh\u0101na\") a favore di tutti gli esseri senzienti e si impegna a praticare le \"perfezioni\" (\"p\u0101ramit\u0101\") e a rispettare i \"precetti\" (\"bodhisattvasa\u1e43vara\").\nDa quel momento il \"bodhisattva\" si incammina lungo un percorso spirituale descritto in differenti modi dalle varie scuole \"Mah\u0101y\u0101na\". Nelle scuole di origine Yogacara (dette anche Vij\u00f1\u0101nav\u0101da o Cittam\u0101tra) ad esempio egli si avvia a percorrere i \"cinque sentieri\" (\"pa\u00f1ca-m\u0101rga\").\nCon l'inizio del terzo di questi \"cinque sentieri\", il \"bodhisattva\" diviene un \"\u0101ryabodhisattva\" avviandosi quindi ad entrare nelle \"terre\" (\"bh\u016bmi\") dei \"bodhisattva\", indicate come dieci (\"da\u015ba bh\u016bmi\"). Anche queste terre vengono denominate e descritte in differenti modi dalle diverse scuole.\nRaggiunta e completata l'ultima delle \"dieci terre\", denominata come \"Dharmameghabh\u016bmi\" (Terra delle nuvole del Dharma, in alcune scuole indicata come \"Buddhabh\u016bmi\" o anche \"T\u0101th\u0101gatabh\u016bmi\") il \"bodhisattva\" acquisisce lo stato di \"Samyaksa\u1e43buddha\" (Buddha perfetto) potendo far \"piovere\" il \"Dharma\" su tutti gli esseri senzienti.\nIl bodhisattva e l'aspirazione a conseguire l'Illuminazione\" (\"bodhicitta\").\nL'avvio del percorso spirituale del \"bodhisattva\" consiste nello sviluppare la \"mente del Risveglio\" ovvero il pensiero di ottenere l'\"Illuminazione\" per il bene di tutti gli esseri senzienti:\nIl voto del Bodhisattva (\"pra\u1e47idh\u0101na\").\nL'ingresso nella \"Via del \"bodhisattva\"\" (\"bodhisattvay\u0101na\", Veicolo dei bodhisattva) \u00e8 preceduto da un voto pronunciato da un monaco o da un laico di fronte al proprio maestro e, idealmente, di fronte all'assemblea dei \"buddha\".\nEsistono diverse forme di voto del \"bodhisattva\", che variano a seconda della scuola di riferimento, ma tutte si fondano sulla ferma decisione di raggiungere la \"bodhi\" al fine di salvare tutti gli esseri senzienti.\nLe perfezioni del Bodhisattva (\"p\u0101ramit\u0101\").\nLe \"p\u0101ramit\u0101\" sono le \"perfezioni\" o \"virt\u00f9\" che il \"bodhisattva\" deve seguire e conseguire lungo il suo cammino di perfezionamento spirituale. Esse consistono in vissuti illuminati dalla saggezza superiore e che trascendono dalla discriminazione tra s\u00e9 stessi e gli altri. Esistono due elenchi di \"p\u0101ramit\u0101\", uno composto da sei \"p\u0101ramit\u0101\" (\"\u1e63a\u1e63 p\u0101ramit\u0101\"), ed \u00e8 il pi\u00f9 frequente, ed un secondo che aggiunge altre quattro \"p\u0101ramit\u0101\" alle prime sei denominandosi \"da\u015ba p\u0101ramit\u0101\" (Dieci \"p\u0101ramit\u0101\"). Questa ultima elencazione di dieci \"p\u0101ramit\u0101\" \u00e8 presente nel XXXI capitolo dell\"'Avata\u1e43sakas\u016btra\", il \"Da\u015babh\u016bmika-s\u016btra\" (\u5341\u4f4f\u7d93, \"Sh\u00edzh\u00f9 j\u012bng\", giapp. \"J\u016bj\u016b ky\u014d\", Sutra delle dieci terre) conservato al T.D. 286 dello \"Hu\u0101y\u00e1nb\u00f9\".\nLe sei \"p\u0101ramit\u0101\":\nI quattro aggiuntivi secondo il \"Da\u015babh\u016bmika-s\u016btra\" sono:\nI precetti del Bodhisattva (\"bodhisattvasa\u1e43vara\").\nL'ingresso nella Via del \"bodhisattva\" e quindi il pronunciamento del voto di \"bodhisattva\" implica il rispetto di una serie di precetti.\nQuesti precetti \"mah\u0101y\u0101na\" sono elencati nei Canoni buddhisti cinese e tibetano conservando alcune differenze tra loro.\nNel Buddhismo afferente al Canone cinese i precetti del \"bodhisattva\" vengono elencati in dieci principali e quarantotto secondari.\nNel Buddhismo afferente al Canone tibetano i precetti del \"bodhisattva\" vengono elencati in diciotto principali e quarantasei secondari.\nI \"Cinque sentieri\" del Bodhisattva (\"pa\u00f1ca-m\u0101rga\").\nIl Buddhismo Mah\u0101y\u0101na riprende la descrizione dei \"Cinque sentieri\" \"pa\u00f1ca-m\u0101rga\" di perfezionamento spirituale indicate dal Buddhismo dei Nik\u0101ya, segnatamente dalle scuole Sarv\u0101stiv\u0101da e Sautr\u0101ntika. Tale approccio prevede che il \"bodhisattva\" proceda lungo cinque itinerari spirituali che, tuttavia, a differenza di quelli suggeriti dalle scuole \"h\u012bnay\u0101niche\" sono centrati al fine di far raggiungere la \"bodhi\" a tutti gli esseri senzienti piuttosto che la salvezza personale.\nI cinque sentieri del Mah\u0101y\u0101na conservano dunque gli stessi nomi di quelli delle scuole \"h\u012bnay\u0101niche\" e sono:\nLe \"Dieci terre\" del Bodhisattva (\"da\u015ba bh\u016bmi\").\nIl \"Da\u015babh\u016bmikas\u016btra\" \u00e8 il \"s\u016btra\" principale che enuncia la dottrina delle \"bh\u016bmi\", indicando nella \"bodhicitta\" (Mente del Risveglio, ovvero l'aspirazione ad ottenere il Risveglio) il primo passo per entrarvi. Di seguito l'elencazione e la illustrazione delle \"da\u015ba bh\u016bmi\" cos\u00ec come presentata nel \"Da\u015babh\u016bmikas\u016btra\":\nCon il superamento delle dieci \"bh\u016bmi\", secondo il Buddhismo Mah\u0101y\u0101na, il \"bodhisattva\" consegue l'Illuminazione completa (l\"'anuttar\u0101-samyak-sa\u1e43bodhi\") e diviene un \"buddha\".\nDa tener presente, come nota Nakamura Hajime, che in alcune tradizioni buddhiste afferenti al Canone cinese, come le scuole Ch\u00e1n e Zen, il percorso del \"bodhisattva\" viene inteso attraverso non un procedere graduale ma immediato ovvero per tramite una \"illuminazione\" (\u609f \"w\u00f9\", giapp, \"satori\") raggiunta subitaneamente. Allo stesso modo alcune tradizioni afferenti al Canone tibetano nonch\u00e9 al Buddhismo esoterico estremo-orientale, ritengono che per mezzo di alcune pratiche dette \"tantriche\" l'obiettivo dell\"'anuttar\u0101-samyak-sa\u1e43bodhi\" possa essere conseguito \"in questo corpo e in questa vita\".\nI Bodhisattva cosmici (\"Mah\u0101sattva\") del Buddhismo Mah\u0101y\u0101na.\nNei testi religiosi del Buddhismo Mah\u0101y\u0101na e del Mah\u0101y\u0101na-Vajray\u0101na compaiono spesso dei \"bodhisattva\" pienamente illuminati che hanno raggiunto l\"'aprati\u1e63\u1e6dhita-nirv\u0101\u1e47a\" (\"nirv\u0101\u1e47a\" non statico o non dimorante), il \"nirv\u0101\u1e47a\" completo del Mah\u0101y\u0101na ma che, tuttavia, rinunciano all'estinzione completa (\"parinirv\u0101\u1e47a\") propria dei \"buddha\" scegliendo quindi di rinascere per aiutare gli esseri senzienti. Questi esseri vivono quindi nel \"sa\u1e43s\u0101ra\" ma non ne sono coinvolti.\nTali \"bodhisattva\" sono indicati come \"bodhisattva mah\u0101sattva\" (grandi esseri) e sono dotati dei completi poteri (\"b\u0101la\") e perfezioni (\"p\u0101ramit\u0101\") complete acquisite con il raggiungimento di tutte le \"Dieci terre\" (\"da\u015ba-bh\u016bmi\") dei \"bodhisattva\". Tali \"bodhisattva mah\u0101sattva\" non sono soggetti alle \"leggi naturali\", possono acquisire differenti forme fenomeniche e apparire contemporaneamente in pi\u00f9 luoghi, grazie ai meriti \"karmici\" (\"pu\u1e47ya\") acquisiti possono trasferire tali meriti a quegli esseri senzienti con un \"karman\" negativo per alleggerire lo stesso.\nNei paesi di cultura Mah\u0101y\u0101na e Mah\u0101y\u0101na-Vajray\u0101na questi \"bodhisattva mah\u0101sattva\" hanno dei propri culti che li accostano alle divinit\u00e0 (\"deva\") protettrici del Buddhismo, ma non devono essere confusi con queste ultime in quanto le \"divinit\u00e0\" sono di rango assolutamente inferiore non avendo realizzato alcun tipo di \"nirv\u0101\u1e47a\" e nemmeno avviato il percorso delle \"bh\u016bmi\" dei \"bodhisattva\" e quindi sono collocate a pieno titolo nel \"sa\u1e43s\u0101ra\" soffrendone le conseguenze.\nTra i \"bodhisattva mah\u0101sattva\" presenti nella letteratura Mah\u0101y\u0101na e Mah\u0101y\u0101na-Vajray\u0101na e nei relativi culti religiosi, ricordiamo:"}
{"id": "129751", "revid": "960328", "url": "https://it.wikipedia.org/wiki?curid=129751", "title": "Baffelan", "text": "Il Baffel\u00e0n \u00e8 una montagna delle Alpi alta 1793 m, appartenente alla catena del Sengio Alto, nelle Piccole Dolomiti.\nConformazione.\n\u00c8 una delle pi\u00f9 caratteristiche cime delle Piccole Dolomiti, composta prevalentemente da Dolomia principale, e vista da sud mostra un profilo ben evidente a triangolo acuto. La parete orientale, quella pi\u00f9 adatta a salite alpinistiche, \u00e8 alta 300 m ed \u00e8 considerata l'icona di tutti gli alpinisti vicentini.\nOrigine del nome.\nIl toponimo \u00e8 di difficile interpretazione. Alcuni vi hanno riconosciuto nella prima parte il termine cimbro \"bafel\" \"focaccia\" e lo hanno messo a confronto con quello del vicino pian delle Fugazze, ad indicare delle localit\u00e0 in cui era usanza pagare gli affitti in focacce; \u00e8 tuttavia plausibile anche un significato figurato in riferimento alla conformazione della montagna. La seconda parte potrebbe derivare da \"lahn\" \"slavina\". Ancora, secondo lo studioso Giovanni Cainelli, l'origine del nome potrebbe risalire al cimbro \"bolf\" \"lupo\" per quanto riguarda la prima componente, mentre la seconda corrisponderebbe a \"lant\", \"terra, suolo, terreno\". Secondo questa spiegazione Baffelan varrebbe quindi \"terra del lupo\".\nAlpinismo.\nLe principali vie alpinistiche sono:\nSci.\nSu questa montagna non \u00e8 praticabile n\u00e9 sci alpino n\u00e9 sci alpinismo, a causa delle pareti troppo rocciose e ripide. Nel versante settentrionale, meno scosceso, la discesa \u00e8 invece impedita dalla presenza di una fitta vegetazione."}
{"id": "129753", "revid": "254059", "url": "https://it.wikipedia.org/wiki?curid=129753", "title": "Henry Fielding", "text": "Biografia.\nNato nei pressi di Glastonbury nel 1707, figlio di Edmund Fielding e Sarah Gould Fielding, primogenito di sette fratelli fra cui Sarah, anch'essa scrittrice di successo, Henry apparteneva a una famiglia di buona borghesia per nascita, ma di mezzi limitati: il padre, un ufficiale che fu posto a riposo nel 1711, era nipote del terzo conte di Denbingham; la madre proveniva da una famiglia di magistrati. Fino ai dodici anni Henry visse con la famiglia a East Sour, nel Dorsetshire, nella casa di campagna del nonno materno, Henry Gould, Giudice della Corona. Sembra che avesse affrontato i primi studi con il supporto di un tutore.\nDopo la morte della madre, nel 1718 e il giovane Fielding fu mandato ad Eton, dove ebbe modo di studiare e apprezzare la letteratura greca e latina. Vi rest\u00f2 fino al 1729. Suoi compagni di corso furono William Pitt il Vecchio, Henry Fox e George Lyttelton, che divenne poi un importante statista, patrono delle arti e suo fedele amico.\nTrasferitosi a Londra per studiare diritto, scrisse le sue prime commedie nel 1728 su incoraggiamento della cugina Lady Mary Worthley Montague. Nello stesso anno per continuare i suoi studi si rec\u00f2 all'Universit\u00e0 di Leida, dove ampli\u00f2 la sua conoscenza delle letterature antiche, ma gi\u00e0 dal 1729 era di nuovo a Londra, dove inizi\u00f2 una carriera di successo come commediografo scrivendo, tra il 1729 e il 1737, 25 pi\u00e8ce teatrali, tra cui la pi\u00f9 famosa \u00e8 \"The Life and Death of Tom Thumb the Great\" (1730). Scrittore di parte \"tory\", le sue opere erano pesantemente critiche nei confronti del governo, allora guidato da Sir Robert Walpole (\"whig\"). La promulgazione da parte delle autorit\u00e0 del Theatrical Licensing Act (1737), che disponeva che ogni nuova opera teatrale dovesse essere approvata dall'autorit\u00e0 prima di poter essere messa in scena, pose fine alla carriera di Fielding come autore di teatro.\nResa impossibile dal Licensing Act ogni forma di satira politica sul palcoscenico, Fielding si limit\u00f2 a scriverne (sia sulla politica che sulle arti) e a collaborare con vari giornali \"tory\" come \"The True Patriot\" (1745), \"The Jacobite's Journal\" (1747) e \"The Covent Gard Journal\" (1752).\nTuttavia, poich\u00e9 l'attivit\u00e0 giornalistica non garantiva sufficienti entrate per mantenere la propria famiglia (Fielding si era sposato nel 1734 con Charlotte Cradock, che sar\u00e0 modello per alcune sue eroine), riprese la carriera del diritto, divenendo nel 1740 avvocato. Dal 1748 fu giudice di pace; in seguito Primo Magistrato di Londra, ed assieme al fratellastro John Fielding contribu\u00ec a fondare la prima forza di polizia regolare di Londra, i Bow Street Runners, prima antenata di Scotland Yard, prima che le declinanti condizioni di salute lo costringessero a ritirarsi all'inizio degli anni cinquanta.\nFielding approd\u00f2 al romanzo relativamente tardi. La sua prova d'esordio, nel 1741, fu \"An Apology for the Life of Mrs. Shamela Andrews\", parodia di \"Pamela, o la virt\u00f9 premiata\", il noto romanzo di Samuel Richardson: il titolo, in inglese, conteneva un intraducibile gioco di parole tra \"shame\" (\"vergogna\"), \"sham\" (\"imbroglione\", \"falso\", \"spaccone\") e Pamela. L'intento di Fielding, scrittore colto e di tendenza accademica, era di criticare la morale della nuova borghesia lavoratrice, di cui invece faceva parte Richardson. Shamela vuole essere la smascheratrice di Pamela: lei non si ritiene migliore o di moralit\u00e0 diversa, solamente pi\u00f9 sincera.\nSeguirono \"The History of the Adventures of Joseph Andrews and of His Friend Mr. Abraham Adams\" (1742), originale narrazione, assieme realistica e umoristica delle avventure del fratello di Pamela, Joseph e, nel 1743, \"The History of the Life of the Late Mr. Jonathan Wild the Great\" (\"La storia della vita del fu Signor Jonathan Wild il Grande\"), in cui Fielding istituiva un chiaro parallelo tra la vita e le imprese di Jonathan Wild, il pi\u00f9 celebre ladro, imbroglione e capobanda della Londra di inizio Settecento, e quelle di Walpole. I \"whig\" in parlamento venivano paragonati implicitamente a una banda di ladri comandati da Walpole, il cui costante desiderio di essere un \"grand'uomo\" (epiteto a lui frequentemente attribuito), si poteva risolvere solo nell'apoteosi della grandezza: essere impiccato. Se per l'elemento satirico Fielding seguiva da vicino il modello dei grandi polemisti \"tory\" della precedente generazione, Jonathan Swift e John Gay in particolare, dall'altra, soprattutto nel \"Joseph Andrews\", emergevano gi\u00e0 le linee portanti del programma del Fielding romanziere: congiungere realismo e comicit\u00e0 per dare un quadro narrativo veritiero, spesso impietoso, ma sempre sorridente della societ\u00e0 inglese dell'epoca.\nTale scopo fu pienamente raggiunto da Fielding nel suo capolavoro \"Tom Jones\" (\"The History of Tom Jones, a foundling\", 1749), uno dei pi\u00f9 grandi romanzi della letteratura inglese. Romanzo picaresco (vicenda avventurosa, ritmo narrativo rapido ed incalzante) e romanzo di formazione allo stesso tempo, \"Tom Jones\" narrava le divertenti disavventure e peregrinazioni del giovane Tom Jones e della sua amata Sophia Western fino alle nozze conclusive, unendo a una trama sapiente e a pagine di garbata satira personaggi di grande efficacia e presenza, per fornire uno spaccato della societ\u00e0 inglese dell'epoca, eguagliato solo, nel XIX secolo da Dickens e da Thackeray.\nDopo \"Tom Jones\" Fielding continu\u00f2 a scrivere (importante \u00e8 il romanzo \"Amelia\" 1751), ma gli impegni come magistrato e la salute declinante ne rallentarono l'attivit\u00e0. Nel 1744 mor\u00ec la moglie Charlotte e nel 1747 Fielding si rispos\u00f2 con la cameriera di lei, Mary, suscitando un certo scalpore negli ambienti pi\u00f9 snob. Nel 1753, per l'aggravarsi delle sue condizioni di salute, si rec\u00f2 all'estero, ma senza trarne alcun giovamento. Fielding mor\u00ec nei pressi di Lisbona l'8 ottobre 1754 e il suo diario di viaggio, \"Journal of a Voyage to Lisbon\", fu pubblicato postumo nel 1755.\nOpere.\nLa lista, incompleta, riporta i titoli delle opere in lingua originale. I titoli delle opere tradotte in italiano sono riportati tra parentesi."}
{"id": "129754", "revid": "1005847", "url": "https://it.wikipedia.org/wiki?curid=129754", "title": "Presidenti della Cecoslovacchia", "text": "Elenco dei presidenti della Cecoslovacchia dal 1918 al 1992:\nLeader del Partito Comunista di Cecoslovacchia, 1945 \u2013 1989.\nQuesti, eccetto l'ultimo, avevano \"de facto\" un forte potere esecutivo nel paese. \nCon il titolo di Presidente (1945-1953) e Primo Segretario (1953-1971)."}
{"id": "129758", "revid": "466539", "url": "https://it.wikipedia.org/wiki?curid=129758", "title": "Antonella Lualdi", "text": "Biografia.\nAntonella Lualdi nasce a Beirut, in Libano, il 6 luglio 1931 da padre italiano e da madre greca. Al momento della nascita, il padre, un ingegnere civile, era incaricato di progettare un ponte nella capitale libanese. Dopo una gavetta teatrale durata 5 anni compare, all'et\u00e0 di 19 anni, nel film musicale \"Signorinella\" (1949); di seguito, nel 1950, compare in \"Canzoni per le strade\", durante la cui lavorazione conosce l'attore Franco Interlenghi, che sposa nel 1955.\nViene considerata subito una star al pari di Lucia Bos\u00e8 e Gina Lollobrigida; negli anni cinquanta ottiene vari successi come \"Miracolo a Viggi\u00f9\" (1951) di Luigi Giachino, \"Ha fatto 13\" (1951) di Carlo Manzoni, \"La cieca di Sorrento\" (1953) di Giacomo Gentilomo, \"\u00c8 arrivato l'accordatore\" (1952) di Duilio Coletti, \"Il cappotto\" (1952) di Alberto Lattuada. Nel frattempo conosce il futuro marito, l'attore Franco Interlenghi, reduce dal successo de \"I vitelloni\" (1953) di Federico Fellini, da cui ha due figlie: Antonella, anch'ella attrice, e Stella che ha partecipato al film \"Top Crack\" (1967).\nI due recitano insieme in \"Il pi\u00f9 comico spettacolo del mondo\" (1953) di Mario Mattoli, \"Gli innamorati\" (1955) di Mauro Bolognini, \"Padri e figli\" (1957) di Mario Monicelli e Giovani mariti (1958) di Mauro Bolognini. Senza il marito lavora in \"A Parigi in vacanza\" (1957) di Georges Lacombe, \"Il colore della pelle\" (1959) di Michel Gast, \"I delfini\" (1960) di Francesco Maselli, \"Appuntamento a Ischia\" (1960) di Mario Mattoli, \"Il disordine\" (1962) di Franco Brusati, \"Gli imbroglioni\" (1963) di Lucio Fulci, \"Se permettete parliamo di donne\" di Ettore Scola (1964), accanto a Vittorio Gassman, \"La colonna di Traiano\" (1969) di Mircea Dragan e \"Un caso di coscienza\" (1969) di Giovanni Grimaldi. Il suo successo dagli anni settanta cala e ottiene solo piccole parti in film dal valore diseguale.\nNegli anni settanta frequenta la redazione del giornale \"Sorrisi\" in via Virgilio a Roma, nello stesso palazzo \u00e8 la sede della CAM, per la quale incide il 45 giri \"Il sogno\", con arrangiamenti e direzione d'orchestra di Stelvio Cipriani. \u00c8 apparsa senza veli sull'edizione italiana di \"Playboy\" nel giugno 1979. Dal 1992 ha avuto un ritorno di popolarit\u00e0 apparendo nella serie televisiva francese \"Il commissario Cordier\" nel ruolo di Lucia Cordier, moglie italiana del protagonista (Pierre Mondy). Nel 2018 pubblica la sua autobiografia, intitolata \"Io Antonella amata da Franco\". Nello stesso anno partecipa alla canzone \"Voyages Extraordinaires\" di Alessandro Orlando Graiano."}
{"id": "129762", "revid": "2194416", "url": "https://it.wikipedia.org/wiki?curid=129762", "title": "Theatrical Licensing Act", "text": "Theatrical Licensing Act (anche Licensing Act) indica una legge di censura promulgata dal Parlamento del Regno Unito nel 1737, per iniziativa del governo Whig di Sir Robert Walpole. \nUfficialmente causata dall'opera teatrale \"A Vision of the Golden Rump\", il cui autore \u00e8 sconosciuto, essa fu in realt\u00e0 la risposta di Walpole alle pesanti critiche mossegli sia dagli autori di parte Tory, come Henry Fielding, sia dagli esponenti dell'ala Whig radicale: con il \"Licensing Act\" si stabiliva che le nuove opere teatrali dovessero essere approvate dall'autorit\u00e0 prima di poter essere messe in scena.\nGli effetti della legge furono pesanti: essa pose fine alla carriera di alcuni autori teatrali pi\u00f9 \"politicizzati\", come Fielding, e segn\u00f2 una svolta nei temi della commedia inglese, che dai toni violentemente satirici degli anni precedenti pass\u00f2 ad atmosfere pi\u00f9 domestiche e sentimentali, come nelle opere di Oliver Goldsmith e Richard Brinsley Sheridan."}
{"id": "129764", "revid": "256896", "url": "https://it.wikipedia.org/wiki?curid=129764", "title": "Central European Initiative", "text": ""}
{"id": "129766", "revid": "256896", "url": "https://it.wikipedia.org/wiki?curid=129766", "title": "InCE", "text": ""}
{"id": "129770", "revid": "767487", "url": "https://it.wikipedia.org/wiki?curid=129770", "title": "23 Thalia", "text": "23 Thalia (in italiano 23 Talia) \u00e8 un grande asteroide della Fascia principale.\nThalia fu scoperto il 15 dicembre 1852 da John Russell Hind grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito. Fu battezzato cos\u00ec in onore di Talia, la musa della commedia e della poesia bucolica nella mitologia greca."}
{"id": "129771", "revid": "8897", "url": "https://it.wikipedia.org/wiki?curid=129771", "title": "Teorema degli assi paralleli", "text": ""}
{"id": "129776", "revid": "712828", "url": "https://it.wikipedia.org/wiki?curid=129776", "title": "Kreacher", "text": ""}
{"id": "129777", "revid": "4506", "url": "https://it.wikipedia.org/wiki?curid=129777", "title": "Summer Institute of Linguistics", "text": ""}
{"id": "129779", "revid": "712828", "url": "https://it.wikipedia.org/wiki?curid=129779", "title": "Narcissa Malfoy", "text": ""}
{"id": "129784", "revid": "287204", "url": "https://it.wikipedia.org/wiki?curid=129784", "title": "Orion (veicolo spaziale)", "text": "L'Orion Multi-Purpose Crew Vehicle (MPCV) \u00e8 un veicolo spaziale con equipaggio gi\u00e0 costruito da parte della NASA (per ora solo un esemplare) e pronto per essere usato sulle missioni del programma Artemis. Basato sul Crew Exploration Vehicle del programma Constellation, che sarebbe stato impiegato per il trasporto di astronauti in orbita lunare, secondo i piani attuali della NASA (programma Artemis) sar\u00e0 utilizzato in nuovi voli lunari con equipaggio, in vista di un futuro sbarco su Marte.\nAl momento della cancellazione del programma Constellation l'intenzione dell'amministrazione Obama era di limitare l'Orion a compiti di \"navetta di salvataggio\" per la Stazione Spaziale Internazionale, lasciando il compito di sviluppare veicoli con equipaggio all'industria privata. Tuttavia, nel settembre 2010 il Senato degli Stati Uniti vot\u00f2 per ripristinare i finanziamenti per missioni oltre l'orbita bassa terrestre, obbligando per queste l'utilizzo dell'Orion, gi\u00e0 in fase avanzata di sviluppo, e dello Space Launch System, un razzo vettore concettualmente simile all'Ares V pensato per il Constellation.\nIl primo volo di collaudo di una capsula Orion, senza equipaggio, \u00e8 avvenuto il 5 dicembre 2014; il veicolo \u00e8 stato lanciato da Cape Canaveral con un razzo Delta IV Heavy e ha compiuto due orbite terrestri raggiungendo un'altitudine di 5700\u00a0km prima di ammarare nell'Oceano Pacifico, al largo della California.\nIl primo volo con equipaggio \u00e8 previsto per il 2023.\nStoria.\nIn seguito al disastro dello Space Shuttle Columbia, e al rapporto conclusivo della relativa commissione di inchiesta, la Casa Bianca procedette a una revisione del programma spaziale americano. Il 14 gennaio 2004 il presidente George W. Bush annunci\u00f2 il programma Vision for Space Exploration, in cui venivano tracciate le nuove linee guida sull'esplorazione spaziale umana.\nAll'interno del VSE fu annunciata l'intenzione di mettere a punto e testare un nuovo veicolo spaziale, denominato genericamente \"Crew Exploration Vehicle\", che sarebbe stato impiegato sia come navetta con la Stazione Spaziale Internazionale, dopo il ritiro dello Shuttle, sia per trasportare astronauti oltre l'orbita terrestre per la prima volta dal programma Apollo.\nIl CEV di fatto rimpiazz\u00f2 il programma \"Orbital Space Plane\", rimasto solo allo stadio concettuale, che intendeva sviluppare uno spazioplano per l'uso in orbita bassa terrestre in sostituzione dello Shuttle.\nOrion Crew Exploration Vehicle (Orion CEV).\nIl 9 dicembre 2004 la NASA eman\u00f2 un documento preliminare sull'attivit\u00e0 a favore di Orion e, successivamente, il 21 gennaio 2005 una richiesta di proposte, che si concretizz\u00f2 il primo marzo 2005 con l'invito formale ai potenziali offerenti a dare una risposta entro il 2 maggio 2005.\nA settembre 2005 vennero pubblicati i risultati dell'\"Exploration Systems Architecture Study\", un documento che stabiliva le linee guida della successiva generazione di navette per portare l'uomo sulla Luna, su Marte e verso altre destinazioni. Questo studio implementava gli obiettivi delineati nel \"Vision for Space Exploration\". Inizialmente venne suggerito l'uso di un sistema di lancio derivato dallo Space Shuttle, costituito da un razzo a combustibile solido (simile agli SRB) e uno stadio superiore spinto da un propulsore di tipo SSME. La navetta doveva essere configurata per supportare l'esplorazione con equipaggio o trasportare carichi senza astronauti, in modo da poter essere impiegata per inviare materiali e astronauti sulla stazione spaziale, portare quattro persone sulla Luna e mantenere fino a sei astronauti in una missione su Marte. Il Programma Shuttle quindi venne abbandonato, sia per l'impossibilit\u00e0 dell'orbiter di spingersi oltre l'orbita bassa terrestre, sia per i costi elevati.Il 13 giugno 2005 la NASA rese nota la scelta di due societ\u00e0 per l'ulteriore sviluppo di Orion: la Lockheed Martin ed il team formato da Northrop Grumman Corp. e Boeing, ciascuna delle quali ha ricevuto un contratto pari a 28 milioni di dollari a fronte della presentazione di un progetto completo per Orion e del lancio del veicolo entro i primi mesi del 2006; Entrambe avevano l'obbligo inoltre di elaborare un progetto che consentisse a Orion di prendere parte alla formazione di una spedizione verso la Luna, o tramite EOR, o LOR o senza tappe intermedie. I due team erano costituiti dalle seguenti aziende:\nNell'estate 2006 la NASA annunci\u00f2 il nome della navetta e poco dopo, il 31 agosto 2006 venne pubblicato il vincitore dell'appalto: la Lockheed Martin, con cui la NASA aveva firmato un contratto fino al 2013 di 3,9 miliardi di dollari. Successivamente, nell'aprile 2007, il contratto fu esteso includendo due anni aggiuntivi alla fase di progetto e due voli aggiuntivi per il sistema di annullamento del lancio, per un valore totale di 4,3 miliardi di dollari fino al dicembre 2013.\nAll'inizio del 2006 fu pubblicata la seconda versione dei requisiti di progetto. In essa vennero indicati maggiori dettagli sulla navetta, tra cui la sua forma a capsula, di tipo \"a corpo tozzo\". I primi test iniziarono a febbraio 2006, tra cui 66 test nella galleria del vento di un modello per determinare la forma ottimale.\nA marzo 2007 venne completata la revisione dei requisiti di sistema della navetta Orion e fu iniziata al Glenn Research Center l'ampliamento di una struttura chiamata \"Space Power Facility\" che pu\u00f2 simulare le condizioni presenti nello spazio. Questa struttura avr\u00e0 il compito di condurre i test in ambiente simulato della navetta.\nPost-cancellazione Constellation e Orion Multi-Purpose Crew Vehicle (Orion MPCV).\nDopo la cancellazione del programma Constellation, diversamente dai vettori Ares I, IV e V e il Earth Departure Stage, che vennero riconvertiti nel vettore pesante Space Launch System, la capsula Orion e il modulo Altair vennero riproposti e negli anni seguenti al 2011 vennero totalmente riprogettati. Nell'ottobre 2014 la capsula cambi\u00f2 nome in Orion Multi Purpose Crew Vehicle, riprogettando interamente il modulo di servizio, ma lasciando invariato il modulo dell'equipaggio. Il 5 dicembre 2014 \u00e8 avvenuto con successo il primo lancio senza equipaggio dell'Orion MPCV.\nProgetto.\nL'Orion Crew and Service Module (CMS) \u00e8 costituito da due componenti principali: un modulo dell'equipaggio (\"Crew Module - CM\") a forma di cono e un Modulo di servizio (\"Service Module - SM\") contenente il sistema di propulsione e i rifornimenti di bordo. Entrambi sono stati progettati sullo stile del modulo di comando e servizio del Programma Apollo, ma con la moderna tecnologia. Neil Woodward, direttore dell'Integration Office del programma Space Shuttle ha affermato infatti che le soluzioni conosciute riducono i rischi.\nModulo dell'equipaggio.\nIl modulo dell'equipaggio costruito dalla Lockheed Martin, conterr\u00e0 da quattro a sei astronauti, a differenza dei tre che potevano prendere posto nel modulo dell'Apollo. Nonostante la somiglianza con quest'ultimo, il modulo di Orion conterr\u00e0 molte tecnologie innovative, come:\nUna caratteristica importante che potrebbe essere introdotta consiste in un nuovo sistema per il recupero della capsula al rientro che impiegher\u00e0 una combinazione di paracadute e retrorazzi o airbag. In questo modo sarebbe possibile anche una discesa sulla terra ferma, come il modulo della navetta Sojuz russa, che eliminerebbe la costosa flotta di recupero impiegata per tutte le missioni dei programmi Mercury, Gemini, Apollo. Tuttavia, la NASA sta considerando di non implementare questo sistema a causa del peso. In questo caso il sistema di recupero rimarr\u00e0 il tradizionale ammaraggio.\nIl modulo dell'equipaggio sar\u00e0 parzialmente riutilizzabile, con una vita operativa fino a circa 10 voli. Sia il modulo dell'equipaggio che il modulo di servizio saranno di una lega in Alluminio/litio (Al/Li) (utilizzata nel serbatoio esterno dello Space Shuttle e nei vettori Delta IV e Atlas V), resistente come l'alluminio aeronautico dell'Orbiter ma pi\u00f9 leggero. Il modulo dell'equipaggio sar\u00e0 ricoperto con un rivestimento protettivo in nomex usato nelle parti non critiche dello Shuttle.\nPer permettere a \"Orion\" di attraccare alla stazione spaziale e per connettersi agli altri veicoli del progetto Constellation, verr\u00e0 utilizzato un nuovo sistema di aggancio, una versione semplificata dell'APAS, l'anello di attracco universale usato nella flotta di Space Shuttle. Quest'ultimo era stato ulteriormente derivato da un progetto russo sviluppato durante il progetto Apollo-Sojuz del 1975.\nIl modulo dell'equipaggio avr\u00e0 una forma a tronco di cono con angolo di 57,5\u00b0, simile a quello dell'Apollo, un diametro di 5,029 metri e una lunghezza di 3,302 metri, con una massa di 8,5 tonnellate e un volume superiore del 50% a quello della capsula Apollo, che era di 5,9 m3.\nScudo termico.\nA settembre 2006 la NASA selezion\u00f2 la Boeing per lo sviluppo di uno scudo termico per Orion, in grado di resistere ai rientri atmosferici terrestri sia nelle missioni destinate alla stazione spaziale sia nelle missioni lunari. In queste ultime, la velocit\u00e0 di rientro \u00e8 infatti superiore, pari a circa all'ora. Il materiale utilizzato sar\u00e0 il \"Phenolic Impregnated Carbon Ablator\" (\"PICA\") gi\u00e0 impiegato nella sonda Stardust, la cui propriet\u00e0 appartiene alla \"Fiber Materials\". La Boeing venne incaricata della fornitura dei campioni di materiale per i test preliminari, di un progetto preliminare di scudo termico, di un esemplare non in scala di scudo termico per la dimostrazione della costruzione, e di dati e modelli del materiale PICA. A gennaio 2008 iniziarono i test di valutazione del prototipo di uno scudo termico per la navetta Orion. Il prototipo non \u00e8 in scala, e misura circa 5 metri di diametro e combina le caratteristiche ablative degli scudi termici del programma Apollo con le recenti tecniche perfezionate per lo scudo termico degli Shuttle, in particolare i metodi di saldatura tra il materiale ablativo e la base dello scudo. A maggio 2008 venne incaricata la Boeing di sviluppare tre materiali alternativi per lo scudo termico. Questi verranno utilizzati nel caso il materiale primario, il PICA, non soddisfacesse i requisiti di progetto.\nA differenza del sistema di protezione termico dello Shuttle, che deve contrastare temperature di punta di circa , quello della navetta Orion dovr\u00e0 essere in grado di sostenere temperature fino a . Queste performance possono essere raggiunte con i materiali ablativi, che si consumano durante il rientro, a differenza delle mattonelle usate per lo Shuttle, che invece sono riutilizzabili.\nParacadute.\nI paracadute di recupero, anch'essi riutilizzabili, saranno basati su quelli usati sia nella capsula Apollo che nei Solid Rocket Booster. Il sistema comprende otto paracadute, suddivisi in tre funzionalit\u00e0 distinte. Due di essi stabilizzano la navetta, altri tre servono per estrarre i rispettivi paracadute principali e questi ultimi forniscono la resistenza aerodinamica per rallentarla fino a terra. A luglio 2008 \u00e8 stato condotto un test del sistema di paracadute che fanno parte del sistema di recupero, che \u00e8 fallito. I due paracadute pilota sono fuoriusciti ma non si sono dispiegati correttamente, impedendo al modello della navetta di ottenere l'orientamento e la velocit\u00e0 prevista. Questa prima generazione \u00e8 stata testata tramite il lancio di una replica del velivolo da un aereo C-17 ad un'altezza di .\nIn dicembre 2017 \u00e8 stato effettuato con successo un test con il sistema frenante costituito da undici paracadute.\nModulo di servizio.\nA maggio 2011 \u00e8 stato annunciata una collaborazione tra l'Agenzia Spaziale Europea e la NASA per progettare l'erede della navetta Automated Transfer Vehicle (ATV) e il 21 giugno dell'anno successivo, l'Airbus Defence and Space ha annunciato di aver ottenuto due contratti, ciascuno da 6,5 milioni di euro, per valutare l'impiego della tecnologia e dell'esperienza ottenuta con l'Automated Transfer Vehicle e il modulo Columbus della Stazione Spaziale in future missioni. Le proposte allo studio erano un modulo di servizio da utilizzare con il \"Crew Module\" di Orion, e un velivolo orbitale multifunzione.\nIl 21 novembre 2012, l'Agenzia Spaziale Europea ha deciso di sviluppare un modulo di servizio per Orion derivato dall'ATV. Il 16 gennaio 2013, la NASA ha annunciato che il modulo di servizio sarebbe volato nella Artemis 1, la prima missione del programma Artemis e il primo impiego dello Space Launch System statunitense.\nDa febbraio 2017 al febbraio 2021 sono stati conclusi diversi contratti tra Airbus e l'ESA per la produzione di sei moduli di servizio per l'impiego nella missioni Artemis.\nAnnullamento del lancio.\nNel 2008 \u00e8 iniziata la progettazione e la costruzione delle strutture per i test delle modalit\u00e0 di annullamento della missione. Queste strutture, che saranno installate nella base White Sands Missile Range nel Nuovo Messico, permetteranno di simulare una emergenza sulla piattaforma di decollo. Il 28 marzo 2008 \u00e8 giunto al \"Dryden Flight Research Center\" della NASA un modello in scala 1:1 della navetta Orion costruito nel \"Langley Research Center\" per i test, mentre a giugno 2008 \u00e8 stata completata la struttura per il test. Dopo l'installazione dei computer di volo, della strumentazione e dell'elettronica, il modello \u00e8 stato inviato alla base \"White Sands\" per l'utilizzo nei test di annullamento della missione. Il primo dei test, chiamato Pad Abort-1, era previsto per la fine del 2008 e prevedeva l'espulsione di una navetta Orion di prova, senza equipaggio, dalla piattaforma di lancio per mezzo del LAS, launch abort system. Il fornitore per lo sviluppo di questo propulsore \u00e8 la Alliant Techsystems (ATK) e permette alla navetta di essere espulsa raggiungendo circa 2 chilometri di altezza e altrettanti di distanza. A novembre 2008 \u00e8 stato effettuato con successo il test del propulsore senza la navetta. Quest'ultima riprodurr\u00e0 fedelmente la forma, la massa e le dimensioni della navetta definitiva. Il test fornir\u00e0 i primi dati e sar\u00e0 seguito da un test per l'annullamento durante la fase di ascesa nel 2009 e un secondo test sulla piattaforma di lancio 2010, entrambi nella base \"White Sands\".\nIn caso di emergenza sulla rampa di lancio o durante la risalita, il sistema di fuga separer\u00e0 il modulo dell'equipaggio dal veicolo di lancio. Ci sono due sistemi di propulsione nel LAS: il motore di controllo dell'assetto (ACM) e il motore a getto (JM). Il 2 luglio 2019 si \u00e8 completato con successo anche il secondo test, chiamato Ascent Abort 2. In questo caso il test prevedeva un annullamento della missione a lancio gi\u00e0 avvenuto ed \u00e8 stato simulato lanciando una navicella Orion con un vettore LGM-118 Peacekeeper opportunamente modificato per rendere il volo pi\u00f9 conforme possibile a quello che potrebbe essere con un razzo SLS (Space Launch System).\nRevisioni.\nNel tardo luglio 2006, la seconda revisione del progetto ha apportato notevoli cambiamenti. In precedenza la NASA era intenzionata ad utilizzare metano e ossigeno liquido come bipropellente per il modulo di servizio, poich\u00e9 il metano potrebbe essere prodotto \"in situ\" su Marte facendo reagire l'anidride carbonica dell'atmosfera con idrogeno e diventare un propellente d'uso comune, ma a causa dell'immaturit\u00e0 dei motori a razzo ossigeno/metano quest'opzione venne scartata in favore dei pi\u00f9 tradizionali propellenti ipergolici, in modo da poter ridurre il periodo di tempo tra il ritiro degli Shuttle e l'entrata in servizio dell'Orion allora prevista per il 2012.\nIl 20 aprile 2007 la NASA e la Lockheed Martin hanno firmato una modifica al contratto di costruzione di Orion. Il contratto aggiornato prevede due anni in pi\u00f9 per la fase di progettazione, due voli di prova del sistema di annullamento del lancio e cancella dalla produzione un trasporto pressurizzato per la stazione spaziale.\nNell'ultima revisione del progetto, chiamata configurazione \"606\", secondo un articolo dell'\"Aerospace Daily &amp; Defense Report\", il modulo di servizio contiene dei pannelli esterni che saranno espulsi poco dopo l'accensione del propulsore del secondo stadio dell'Ares I. Questa configurazione permette di ridurre il peso di circa 450\u00a0kg rispetto alla precedente configurazione chiamata \"605\".\nUn rapporto del 5 agosto ha rivelato che il sistema di atterraggio con airbag \u00e8 stato rimosso dalla progettazione (configurazione \"607\") per risparmiare peso, tornando al tradizionale ammaraggio. Scott Horowitz, a capo dell\"'Exploration Systems Mission Directorate\", ha negato che sia stata presa una decisione definitiva sul sistema di recupero della navetta, ma ha ammesso che la NASA sta studiando la possibilit\u00e0 di eliminare l'atterraggio terrestre.\nNel 2012, dopo la cancellazione del programma Constellation, si riprogett\u00f2 totalmente il modulo di servizio, utilizzando una versione modificata dell'ATV dell'ESA, per risparmiare e minimizzare i rischi.\nFondi.\nNell'anno fiscale 2015, la NASA ha ricevuto uno stanziamento di 1,2 miliardi di dollari dal Congresso per il programma Orion, un importo che \u00e8 di circa 150 milioni di dollari superiore a quello richiesto dall'amministrazione Obama."}
{"id": "129788", "revid": "3732", "url": "https://it.wikipedia.org/wiki?curid=129788", "title": "Ethnologue", "text": "Ethnologue: Languages of the World \u00e8 una pubblicazione cartacea ed elettronica del SIL International (precedentemente conosciuta come Summer Institute of Linguistics, istituto estivo di linguistica), un'organizzazione cristiana, che studia principalmente le lingue meno conosciute, soprattutto per far arrivare il messaggio della Bibbia al numero maggiore possibile di lettori nella loro madrelingua.\n\"Ethnologue\" contiene statistiche su 7.472 lingue nella diciottesima edizione, realizzata nel 2015. (mentre, ad esempio, nella quattordicesima edizione, realizzata nel 2000, le voci erano 6.809) e di ognuna fornisce il numero dei parlanti, le regioni di diffusione, i dialetti, le affiliazioni linguistiche, la reperibilit\u00e0 della Bibbia.\nAttualmente \u00e8 l'inventario di lingue pi\u00f9 esauriente, insieme a Linguasphere Register.\nIl codice SIL.\nNel 1984 \"Ethnologue\" realizz\u00f2 un sistema di codificazione a tre lettere, chiamato codice SIL, per ogni lingua che descrive. Tale insieme di codici supera i precedenti standard ISO 639-1 e RFC 3066. Nella quattordicesima edizione, pubblicata nel 2000, erano inclusi 7148 codici non corrispondenti allo standard ISO 639-2. Nel 2002 SIL collabor\u00f2 con l'Organizzazione Internazionale per le Standardizzazioni (ISO) per integrare questi codici nello standard internazionale: \"Ethnologue\" ora utilizza questo standard, chiamato ISO 639-3. L'edizione numero 15 pubblicata nel 2005 include 7299 codici.\nNel 2009 \u00e8 stata pubblicata la 16\u00aa edizione di \"Ethnologue\", che contiene 6.909 codici. Questa edizione \u00e8 la seconda che utilizza lo standard ISO 639-3 per gli identificatori di lingua; in essa i codici sono basati sullo standard adottato inizialmente pi\u00f9 la serie di richieste di modifica adottate nel 2006 (pubblicate nell'agosto 2007) e la serie di richieste di modifica adottate nel 2007 (pubblicate a gennaio 2008).\nOltre a decidere un nome principale per una lingua, Ethnologue ne riporta anche altri nomi con i quali questa \u00e8 chiamata dai suoi locutori, dal governo, dagli stranieri, oltre che i nomi con cui \u00e8 stata definita nel passato e nella letteratura, indipendentemente da quale denominazione sia ritenuta ufficiale, politicamente corretta od offensiva. Tale selezione di \"nomi alternativi\" \u00e8 vasta, ma spesso anche incompleta.\n\"Ethnologue\" contiene la sua parte di errori. Alcuni di essi sono corretti in ogni nuova edizione; per esempio, rispetto alla quattordicesima edizione, alcune lingue sono state aggiunte, mentre altre \"lingue\" la cui definizione era molto dibattuta sono state rimosse. In altri casi, sebbene discussi, certi possibili errori sono rimasti. Si ritiene, per esempio, che alcune informazioni riguardo alle lingue pi\u00f9 esotiche siano piuttosto datate.\nLinguistica.\nCosa viene considerato una lingua dipende da valutazioni socio-linguistiche. Alcuni autori accusano Ethnologue di dividere alcune lingue, in quanto preferiscono chiamare queste differenti variet\u00e0 \"dialetti\". In altri casi \"Ethnologue\" \u00e8 stata accusata di ammucchiare lingue diverse come \"dialetti\" della stessa lingua.\nCome riporta la prefazione: \u00abNon tutti gli studiosi usano lo stesso insieme di criteri per definire cosa costituisca una \"lingua\" e cosa un \"dialetto\"\u00bb.\n\"Ethnologue\" talvolta va contro quanto sostenuto dalla comunit\u00e0 dei linguisti (ed in alcuni casi persino contro l'opinione degli stessi locutori di una lingua) riguardo a cosa costituisca una lingua autonoma e cosa un dialetto o riguardo a come queste lingue vadano classificate. Ad esempio per il gaelico scozzese sono citati solo due dialetti estinti o moribondi, mentre non \u00e8 menzionata alcuna delle variet\u00e0 tuttora parlate.\nAlcune classificazioni inoltre non incontrano i criteri per la classificazione professati dalla stessa \"Ethnologue\".\nLa di \"Ethnologue\" come istituzione scientifica \u00e8 a volte discussa, particolarmente nelle aree della classificazione delle lingue ed in relazione alla Bibbia e alle tre religioni monoteiste. Un caso esemplare pu\u00f2 essere la classificazione dell'arabo insieme all'ebraico come parte delle lingue semitiche centrali del sud, distinguendoli dall'aramaico, quando invece il consenso accademico tende a vedere come pi\u00f9 vicini l'ebraico e l'aramaico.\nStatistiche.\nCome gi\u00e0 detto, \"Ethnologue\" fornisce per ogni lingua le statistiche riguardo alla sua diffusione.\nIn certi casi per\u00f2 le stime di \"Ethnologue\" relative al numero di locutori delle lingue non concordano con altre fonti. In certi casi il numero dei locutori di una lingua in un Paese riportato da \"Ethnologue\" \u00e8 superiore al totale della sua popolazione. Per esempio in Croazia la popolazione riportata \u00e8 di 4.496.869 abitanti, ma il numero di parlanti croato in Croazia riportato \u00e8 4.800.000.\nVecchie e nuove informazioni.\n\"Ethnologue\", analogamente a Wikipedia, riceve le informazioni di cui dispone da persone sparse in tutto il mondo. Chiunque pu\u00f2 mettersi in contatto con i redattori inviando i propri suggerimenti via e-mail. Le informazioni vengono aggiornate solo una volta ogni quattro anni.\nCos\u00ec, anche se \"Ethnologue\" viene periodicamente aggiornata, molte delle informazioni sono datate. Ci\u00f2 a causa del fatto che i redattori non riesaminano le singoli voci per ogni nuova edizione."}
{"id": "129789", "revid": "466539", "url": "https://it.wikipedia.org/wiki?curid=129789", "title": "Silvana Mangano", "text": "Tra le maggiori attrici del cinema italiano, per le sue interpretazioni ha ottenuto tre David di Donatello e tre Nastri d'argento.\nBiografia.\nEsordi.\nNata a Roma nel popolare quartiere di San Giovanni da Amedeo, un ferroviere originario di Petralia Soprana (in provincia di Palermo) e da Ivy Webb, una casalinga inglese originaria di Croydon (nella contea della Grande Londra). Inizi\u00f2 a seguire alcuni corsi di danza classica a Milano presso Jia Ruskaja e fu notata dal famoso costumista francese Georges Armenkov. Dopo qualche titubanza, decise di partire per la Francia, dove nel 1945 apparve come comparsa nel suo primo film: \"Le jugement dernier\" di Ren\u00e9 Chanas.\nRitornata in Italia, lavor\u00f2 come indossatrice per l'atelier Mascetti. A soli 16 anni, grazie alla sua bellezza scultorea, fu eletta Miss Roma 1946 ma all'ultimo momento non si present\u00f2 al concorso di Miss Italia 1947. Il titolo fu vinto da Lucia Bos\u00e8 e a quella storica edizione parteciparono anche Gianna Maria Canale (seconda), Gina Lollobrigida (terza) ed Eleonora Rossi Drago (esclusa prima della finale). La Mangano venne comunque notata dal regista Mario Costa e ottenne piccoli ruoli in alcune pellicole come \"Il delitto di Giovanni Episcopo\" (1947) di Alberto Lattuada, in cui apparve anche Gina Lollobrigida.\nNel frattempo segu\u00ec un corso di recitazione incontrandovi Marcello Mastroianni, il suo primo grande amore; a proposito la Mangano disse anni dopo: \"Ci conosciamo da sempre. A Roma da ragazzi abitavamo nello stesso quartiere, innamorati. Io sedici anni, lui ventidue. Marcello non lo ha mai dimenticato, anche perch\u00e9 una volta, mentre ci baciavamo su una panchina, sorprese un guardone; lo affront\u00f2, gli tir\u00f2 un pugno, quello si scans\u00f2... e Marcello colp\u00ec un tronco d'albero. Cos\u00ec, negli anni, ogni volta che quel pollice gli ha fatto male si \u00e8 ricordato di me\".\n\"Riso amaro\" e il successo internazionale.\nAppena diciottenne, fu scelta da Giuseppe De Santis per quello che sarebbe diventato un film manifesto del Neorealismo, \"Riso amaro\" (1949), accanto a Vittorio Gassman, Raf Vallone e Doris Dowling. L'attrice, presentatasi a un provino molto truccata e abbigliata in modo vistoso, fu scartata alla pari delle altre partecipanti; qualche tempo dopo, passeggiando per via Veneto a Roma incapp\u00f2 in De Santis: senza trucco, coi capelli bagnati e un aspetto dimesso colp\u00ec il regista, che la sottopose a un secondo provino e le affid\u00f2 il ruolo della mondina Silvana Meliga.\nDurante le riprese, nell'estate 1948, conobbe il produttore della pellicola Dino De Laurentiis. Lo straordinario successo del film, in patria e all'estero, la impose come \"sex symbol\" nazionale del dopoguerra: l'immagine fiera e indolente della mondina, con la maglietta attillata e le calze nere a mezza coscia, diverr\u00e0 presto iconica.\nNel 1949 affianc\u00f2 nuovamente Gassman ne \"Il lupo della Sila\", e nel 1950 fu coprotagonista con Amedeo Nazzari de \"Il brigante Musolino.\" Forte di una fama gi\u00e0 internazionale, ribattezzata dai rotocalchi \"la Rita Hayworth italiana\", la Mangano ricevette proposte da Hollywood e dal regista inglese Alexander Korda, presto rifiutate a vantaggio della vita privata e familiare; nel 1949 il matrimonio con Dino De Laurentiis, e negli anni seguenti tre figlie e un figlio: Veronica, Raffaella (futura produttrice), Federico e Francesca.\nGli anni cinquanta e l'evoluzione dell'immagine.\nAllontanandosi gradualmente dalla fisicit\u00e0 erotica dei suoi primi ruoli, la Mangano divenne via via pi\u00f9 selettiva nella scelta dei ruoli. Interpret\u00f2 la cantante e ballerina di night-club che abbandona la vita notturna per prendere i voti, nel mel\u00f2 \"Anna\" (1951) di Alberto Lattuada, primo film italiano a incassare un miliardo di lire. In quel film ritrov\u00f2 come co-protagonisti Gassman e Vallone e ball\u00f2 il famoso \"El negro Zumb\u00f3n,\" scena cui resero omaggio, molti anni dopo, Giuseppe Tornatore in \"Nuovo Cinema Paradiso\" e anche Nanni Moretti in \"Caro diario\".\nNella sua prima produzione ad alto budget, \"Ulisse\" (1954) di Mario Camerini, tratto dall\"'Odissea\" di Omero, accanto ai divi hollywoodiani Kirk Douglas ed Anthony Quinn, interpret\u00f2 sia Penelope sia Circe; fu poi di nuovo protagonista di un dramma sentimentale, la coproduzione italo-statunitense \"Mambo\", diretta da Robert Rossen, in cui fu di nuovo affiancata da Vittorio Gassman. In seguito venne scelta da Vittorio De Sica per il ruolo della prostituta Teresa nel film a episodi \"L'oro di Napoli\" (1954), che le valse il suo primo Nastro d'Argento.\nNonostante il successo di critica e di pubblico, gi\u00e0 negli anni '50 annunci\u00f2 pi\u00f9 volte un precoce ritiro dalle scene, e fin\u00ec per preferire l'agiata vita familiare ai ruoli da star nei kolossal prodotti dal marito; inevitabile fu il confronto divistico con il mito nascente di Sophia Loren, sostenuta dall'ex socio di De Laurentiis, Carlo Ponti. Grande risalto giornalistico ebbero le riprese del film \"Uomini e lupi\" (1957), in cui Silvana Mangano torn\u00f2 a essere diretta da Giuseppe De Santis, accanto a Yves Montand e Guido Celano: durante una pausa della lavorazione, nelle montagne della Maiella in Abruzzo, fu assalita da uno dei lupi, sfuggito al domatore; Celano riusc\u00ec con coraggio a deviare l'aggressione dell'animale che fu poi abbattuto da un cacciatore della zona.\nFu ancora protagonista dei kolossal \"La tempesta\" (1958), tratto da alcune novelle di Puga\u010d\u00ebv, e \"La diga sul Pacifico\" (1958), film di Ren\u00e9 Cl\u00e9ment, tratto da un romanzo di Marguerite Duras, accanto ad Anthony Perkins, Alida Valli, Jo Van Fleet e Yvonne Sanson. Alla fine del decennio, si prest\u00f2 anche alla commedia, in \"La grande guerra\" (1959) di Mario Monicelli, con Alberto Sordi e Vittorio Gassman, e in \"Crimen\" (1960) di Mario Camerini.\nGli anni sessanta: le commedie e i film d'autore.\nNel 1959 Federico Fellini le chiese di affiancare Mastroianni ne \"La dolce vita\", nel ruolo che fu poi di Anouk Aim\u00e9e, ma De Laurentiis fece sfumare la proposta. Fu invece a seguito del rifiuto di Gina Lollobrigida che la Mangano vest\u00ec i panni di una partigiana jugoslava in \"Jovanka e le altre\" (1960) di Martin Ritt, accettando di tagliare i capelli a zero, e guadagnandosi cos\u00ec la copertina della rivista statunitense \"Life,\" mentre l'anno successivo comparve nel poco fortunato \"Il giudizio universale\" (1961), diretta ancora da De Sica e accanto a Sordi.\nCon l'interpretazione di Edda Ciano nel film storico \"Il processo di Verona\" (1962) di Carlo Lizzani, la Mangano diede nuovamente prova di notevoli capacit\u00e0 di interprete drammatica, guadagnandosi un Nastro d'Argento e il David di Donatello alla miglior attrice. A seguire altre commedie in coppia con Sordi, \"La mia signora,\" \"Il disco volante\" (esordio di Tinto Brass) e la satira di costume \"Scusi, lei \u00e8 favorevole o contrario?\".\nSul set del film a episodi \"Le streghe\" (1967), che De Laurentiis le confezion\u00f2 su misura immaginando un nuovo successo di cassetta, la Mangano fu diretta per la prima volta da Pier Paolo Pasolini e Luchino Visconti, registi che si riveleranno determinanti nelle scelte artistiche a venire. Per Pasolini fu Giocasta nell'\"Edipo re\" (1967), una madre borghese e disorientata in \"Teorema\" (1968) accanto a Massimo Girotti e Terence Stamp e, in un piccolo cameo non accreditato, la Madonna nel \"Decameron\" (1971).\nVinse ancora un David di Donatello per \"Lo scopone scientifico\" (1972), considerata tra le commedie pi\u00f9 riuscite di Luigi Comencini, in cui fu affiancata da Alberto Sordi, Bette Davis, Joseph Cotten e Domenico Modugno, ma fu il ruolo della madre di Tadzio in \"Morte a Venezia\" (1971) di Visconti a sancire il mutamento d'immagine pi\u00f9 significativo: immagine eterea di rarefatta bellezza, la Mangano non rassomiglia a nessuna delle sue precedenti caratterizzazioni. Nuovamente diretta dal regista milanese nella pellicola storica \"Ludwig\" (1973), per Visconti accett\u00f2 con coraggio d'interpretare una donna chiassosa e volgare in \"Gruppo di famiglia in un interno\" (1974).\nGli ultimi anni.\nA fare da contrappunto al successo professionale, vi furono difficolt\u00e0 nella vita privata. Di carattere distaccato anche nei rapporti con i familiari, in pi\u00f9 interviste lasci\u00f2 trasparire imbarazzo per il suo aspetto fisico, e spesso lament\u00f2 persistenti disturbi d'insonnia. La morte del figlio venticinquenne Federico (avvenuta il 15 luglio 1981 per un incidente aereo in Alaska) aggrav\u00f2 uno stato depressivo latente.\nNel 1983 fu ufficializzata la separazione da De Laurentiis, e poco dopo le fu diagnosticato un tumore allo stomaco; gi\u00e0 ritiratasi a vita privata da dieci anni, apparve brevemente solo in \"Dune\" (1984) di David Lynch, complice la richiesta della figlia Raffaella, produttrice. Accett\u00f2 un ultimo ruolo accanto a Marcello Mastroianni nel capolavoro di Nikita Mikhalkov \"Oci ciornie\" (1987). Il 4 dicembre 1989, con l'aggravarsi del cancro, si rese necessario un intervento al mediastino, eseguito alla \"Cl\u00ednica La Luz\" di Madrid, dove viveva con la figlia Francesca; al termine dell'operazione ne segu\u00ed un arresto cardiaco e il coma; mor\u00ec il 16 dicembre, a 59 anni.\nNel 2000 il Comune di Roma le ha intitolato una strada nel quartiere Vallerano."}
{"id": "129792", "revid": "122975509", "url": "https://it.wikipedia.org/wiki?curid=129792", "title": "Challenge League", "text": "La Challenge League, chiamata ufficialmente Brack.ch Challenge League, \u00e8 la competizione cadetta del campionato svizzero di calcio (corrispondente alla serie B), nonch\u00e9 il torneo pi\u00f9 basso organizzato dalla Swiss Football League, la lega professionistica elvetica.\nDalla stagione 2012-2013 \u00e8 composta da 10 squadre, le quali giocano un doppio girone di andata e ritorno, per un totale di 36 partite. La prima classificata \u00e8 promossa in Super League, mentre l'ultima retrocede in Promotion League.\nStoria.\nIl campionato nacque nella stagione 1944-1945 come parte del \"progetto Wiederkehr\", una pi\u00f9 ampia riforma di tutto il calcio elvetico che mirava a creare una seconda divisione tra la Lega Nazionale e la Prima Lega. Pertanto l'assemblea straordinaria tenutasi a Lugano il 9 ottobre 1943 decise la scissione della Lega Nazionale in Lega Nazionale A (\"Nationalliga A\" in tedesco, \"Ligue Nationale A\" in francese) e Lega Nazionale B (\"Nationalliga B\" in tedesco, \"Ligue Nationale B\" in francese), ciascuna delle quali composta da 14 squadre.\nLa Lega Nazionale B cambi\u00f2 nome prima della stagione 2003-2004, divenendo Challenge League, e il suo organico fu portato a 18 squadre. Il regolamento prevedeva che la prima classificata venisse promossa direttamente in Super League, mentre la seconda avrebbe disputato una gara di spareggio contro la squadra penultima classificata nel campionato superiore. Il 1\u00ba giugno 2007 fu decretato che a partire dalla stagione 2008-2009 le squadre partecipanti diminuissero da 18 a 16; nel 2007-2008 retrocedettero pertanto quattro compagini. Sempre nella stagione 2008-2009 il campionato fu commercialmente denominato \"Dosenbach Challenge League\" per motivi di sponsor.\nA partire dalla stagione 2012-2013 il \"format\" cambia nuovamente: le squadre partecipanti scendono a 10 e il torneo ricalca la formula della massima serie. Questa modifica, approvata il 21 maggio 2011, ha imposto sei retrocessioni nella stagione 2011-2012. Era stata disposta anche l'eliminazione dello spareggio per la promozione, raggiungibile solo tramite la vittoria in campionato, ma dal 2019 lo si \u00e8 riproposto."}
{"id": "129793", "revid": "94647", "url": "https://it.wikipedia.org/wiki?curid=129793", "title": "Sociolinguistica", "text": "La sociolinguistica \u00e8 una branca degli studi linguistici che mette in relazione linguaggio e societ\u00e0. Pi\u00f9 che una disciplina \u00e8 una \"etichetta interdisciplinare\", un termine ombrello che comprende studi di diverso tenore, fatto salvo il comune interesse per la dimensione sociale del linguaggio. Si tratta dunque di uno studio del linguaggio e i sociolinguisti si considerano pi\u00f9 linguisti che sociologi.\nOggetti di ricerca tipici della sociolinguistica sono lingua e comunicazione, e il rapporto di queste con societ\u00e0 e cultura. I dati empirici sono tratti da concreti messaggi linguistici, testi.\nStoria.\nGi\u00e0 negli anni trenta si era parlato negli Stati Uniti di \"linguistica sociologica\", ma \u00e8 con l'avvento degli studi di linguistica descrittiva negli anni quaranta e cinquanta e della grammatica trasformazionale di Chomsky che vengono poste le basi per un interesse specifico e ben delineato. Gli esordi seminali della materia (e del termine \"sociolinguistics\") sono forse da riportare ai primi anni cinquanta, ma \u00e8 negli anni sessanta, con i contributi allo studio delle relazioni tra educazione e linguaggio dell'inglese Basil Bernstein, sociologo dell'educazione, e con gli studi del linguista statunitense William Labov sulla variazione linguistica, che la sociolinguistica assume una conformazione pi\u00f9 definita.\nAltri contributi importanti per la costituzione negli USA di un'area di studi sociolinguistici sono giunti dal sociologo Joshua Fishman, dall'antropologo Dell Hymes e dai linguisti William Labov e Uriel Weinreich.\nVariet\u00e0 di lingua e campo di studio della sociolinguistica.\nConfrontando le due frasi nella seguente coppia di enunciati, si possono presumere alcune informazioni sul contesto in cui si trova chi sta parlando:\nIn questo caso, si pu\u00f2 riscontrare una differenza nella scelta delle parole; insieme ad altri indizi, questa differenza potr\u00e0 essere ricondotta a diversi livelli di istruzione oppure semplicemente ad un altro tipo di rapporto (sociale e psicologico) tra i parlanti.\nDati i vari influssi sociali sui gruppi di parlanti, \u00e8 fondamentale il concetto di variet\u00e0 di una stessa lingua che viene parlata dai diversi parlanti. Le variet\u00e0 di lingua sono riconducibili a diverse dimensioni. Avremo cos\u00ec:\nPer la sua attenzione alla \"diversificazione\" cui viene esposto qualsiasi sistema linguistico, per la sua predilezione dunque per le \"differenze\" tra i parlanti, la sociolinguistica si contrappone alla linguistica teorica il cui obiettivo principale \u00e8 al contrario svelare le strutture \"universali\" del linguaggio umano.\nLa sociolinguistica si occupa quindi dell\"'uso\" della lingua, di come le strutture astratte (studiate dalla linguistica generale) si comportano quando sono intercalate nella realt\u00e0 sociale.\nLa disciplina si inscrive, dunque, dentro le scienze linguistiche della \"parole\", quel \"guazzabuglio eteroclito\" che Ferdinand de Saussure esclude dal sistema semiotico delle lingue, in quanto non ne fa parte integrante. \nDue significanti del medesimo valore per il sistema, infatti, potranno costituire per il sociolinguista elementi differentemente connotativi a livello extra-linguistico; potranno cio\u00e8 indicare una determinata provenienza, un preciso status sociale etc.\nSociolinguistica in Italia.\nIn Italia la sociolinguistica \u00e8 stata diffusa ad opera di Giorgio Raimondo Cardona, che, oltre ad avere scritto numerosi lavori sulla scia di Hymes, ha tradotto in italiano molte opere fondamentali. Lo scopo della sociolinguistica \u00e8 quello di superare i limiti della linguistica formale e della linguistica storica, per giungere ad un'analisi soddisfacente delle lingue vive, osservate con metodo etnografico, e non con il metodo introspettivo tipico dei linguisti strutturali, e per illuminare le connessioni tra lingua, societ\u00e0 e cultura.\nLa lingua italiana da lingua di pochi \u00e8 diventata lingua di tutti. Nelle regioni con una storica prevalenza di dialetti, l'italiano \u00e8 la lingua pi\u00f9 usata in casa e fuori casa. Esso, per il momento, non ha eliminato il tradizionale aspetto plurilingue dell'Italia, infatti nessun dialetto \u00e8 scomparso. Lo scorrere parallelo dell'italiano e dei dialetti costituisce la specificit\u00e0 dell'intera storia linguistica nazionale. Negli ultimi cinquant'anni si \u00e8 sviluppata una intensa dinamica sociolinguistica modificando i rapporti tra le lingue e i parlanti, quindi l'italiano ha ripreso vigore e le lingue di minoranza e i dialetti hanno abbandonato quasi definitivamente il ruolo di lingua primaria; di centrale aspetto per la sociolinguistica italiana sono i concetti di lingua standard e di italiano regionale. Per esempio, Gaetano Berruto ha definito in termini sociolinguistici il cosiddetto italiano neostandard."}
{"id": "129796", "revid": "287204", "url": "https://it.wikipedia.org/wiki?curid=129796", "title": "Super League (Svizzera)", "text": "La Super League \u00e8 il pi\u00f9 alto livello professionistico del campionato svizzero di calcio, gestito dalla Swiss Football League (SFL). La denominazione ufficiale \u00e8 Credit Suisse Super League, a seguito di un contratto di sponsorizzazione con l'omonima compagnia bancaria.\nDipendente a livello disciplinare dall'Associazione Svizzera di Football, la Super League (all'epoca nota come \"Serie A\") fu inaugurata ufficialmente nel 1898, sebbene la prima edizione della massima serie del calcio svizzero risalga a un anno prima. La squadra pi\u00f9 titolata \u00e8 il , vincitore di 27 titoli, nonch\u00e9 detentore del maggior numero di apparizioni in massima serie (115 edizioni).\nLa Super League occupa il 17\u00ba posto nel ranking UEFA per competizioni per club.\nFormula.\nDalla stagione 2003-2004 alla Super League partecipano 10 squadre. Il formato \u00e8 stato appunto definito nella riforma del 2003, con la soppressione della vecchia Lega Nazionale A e l'introduzione del girone doppio. Le squadre si affrontano secondo il sistema detto \"all'italiana\", con doppie partite di andata e ritorno caratterizzate in due fasi. Sono assegnati tre punti per ciascuna vittoria, un punto a testa per ogni pareggio e nessun punto in caso di sconfitta. In caso di parit\u00e0 nella graduatoria finale, si tiene conto di questi criteri: differenza reti totale, maggior numero di gol segnati, differenza reti dei confronti diretti, maggior numero di gol segnati in trasferta, sorteggio.\nIl 1\u00ba posto in classifica finale comporta il titolo di campione di Svizzera, oltre alla possibile qualificazione alla Champions League. Due club accedono all'UEFA Europa Conference League, mentre la disputa di preliminari o l\u2019assegnazione di ulteriori posti \u00e8 variabile nel tempo. Nel caso in cui si liberi il posto assegnato in UEFA Europa League al vincitore della Coppa Svizzera, la miglior classificata in campionato prende parte alla medesima competizione.\nLa squadra ultima classificata retrocede in cadetteria, mentre lo spareggio previsto tra la penultima di Super League e la seconda di Challenge League, soppresso al termine della stagione 2011-2012, \u00e8 stato reintrodotto nel 2019.\nIl numero di squadre partecipanti \u00e8 stato cambiato pi\u00f9 volte nel corso della storia del campionato, diventato a girone unico nel 1933:\nTrofeo e simboli.\nCos\u00ec come accade in altri campionati nazionali, anche in Svizzera viene assegnata la \"Stella al merito sportivo\" (in tedesco \"Meisterstern\" e in francese \"\u00c9toile m\u00e9rite sportif\"), ai club che hanno conquistato il campionato per dieci volte.\nLe attuali societ\u00e0 assegnatarie delle stelle in Super League sono:\nStoria.\nLa Serie A.\nIl calcio arriv\u00f2 in Svizzera nel corso del XIX secolo, portato dagli studenti inglesi degli istituti e delle universit\u00e0 di Ginevra e del lago di Costanza. Nell'aria libera delle Alpi e del liberalismo economico, molti giovani si svilupparono in buone famiglie inglesi. Allo stesso tempo gran parte dei giovani svizzeri che vivevano nel contesto urbano apprezzarono l\"English Way of Life\", il suo sport e il concetto di fair play. In questo modo, il calcio sub\u00ec una rapida diffusione, specialmente in citt\u00e0 dove studenti, lavoratori e anche qualche insegnante organizzavano le prime partite.\nNel 1892 venne disputata la prima amichevole tra San Gallo e Grasshoppers. Nel 1895 ci fu una dura campagna della stampa svizzera che voleva vietare la pratica sportiva del calcio, causa della morte di un giovane, ma il trionfo dell\"'Association Football\" era inarrestabile e si continu\u00f2 nella pratica sportiva.\nNacque nel 1897 il primo campionato calcistico svizzero denominato Serie A. L'avvio del campionato era dominato dal Grasshoppers che nel 1898 si aggiudic\u00f2 il primo titolo svizzero. Il campionato svizzero si sviluppava in una prima fase a livello regionale con tre raggruppamenti (ovest, centro ed est) per poi contendersi il titolo nel girone finale.\nLa \"ASSA\" e la nascita della Lega Nazionale.\nNel 1925 i club di Serie A diedero vita alla Association Suisse de S\u00e9rie A (ASSA), organizzazione alla quale fu richiesto di difendere gli interessi delle societ\u00e0 che ne facevano parte, in contrapposizione alla Zusammenschluss der unteren Serien (ZUS, letteralmente \"Unione delle serie minori\") fondata gi\u00e0 nel 1921 dalle squadre di Serie B e categorie inferiori. Le due organizzazioni, grazie alla mediazione dell'allora presidente federale Otto Eicher e la proposta avanzata dal Bienna, concordarono una riforma del calcio svizzero che avrebbe portato alla luce il campionato di Prima Lega per la sola stagione 1930-1931 e la Lega Nazionale a partire dalla stagione 1931-1932.\nIl campionato a girone unico.\nLa Lega Nazionale rimase divisa in due gironi fino al 1933, cosa che non gli permise di stabilire un campione assoluto senza disputare la relativa fase finale. Durante i campionati di transizione del 1931-1932 e 1932-1933 la fase finale comprese, oltre ai vincitori del rispettivo girone, una terza squadra vincitrice dello spareggio tra le seconde classificate e la vincitrice della Prima Lega, allora la seconda divisione del campionato svizzero di calcio. L'impresa riusc\u00ec al Losanna nel 1932, unica societ\u00e0 ad aggiudicarsi il campionato militando in cadetteria. In seguito, nel 1933-1934, si disput\u00f2 il primo campionato a girone unico con vittoria del Servette.\nI giorni di gloria di La Chaux-de-Fonds e Young Boys.\nSul finire degli anni quaranta e primi anni cinquanta, l'attenzione sulla scena del calcio svizzero era spostata a sud. Dal 1948 al 1953, il Ticino \u00e8 stato rappresentato per cinque stagioni da quattro squadre nella Lega Nazionale A: Lugano, Bellinzona, Locarno e Chiasso. A testimoniare la crescente importanza del calcio ticinese fu la scalata della seconda squadra di Lugano, il Rapid Lugano, club fondato nel 1949 che nel giro di quattro anni, dal 1951 al 1955, pass\u00f2 dalla Quarta Lega alla Lega Nazionale B. La retrocessione di Lugano e Locarno nella stagione 1952-53 interruppe la serie positiva per le squadre del sud della Svizzera. Considerando la distribuzione geografica delle squadre nella massima divisione tra il 1944 e il 1959, si pu\u00f2 ritenere che i team della Svizzera italiana in rapporto alla popolazione erano di gran lunga pi\u00f9 rappresentativi rispetto alle altre zone della nazione elvetica.\nNei primi anni cinquanta il calcio romando era rappresentato da Servette, Losanna, e in particolare La Chaux-de-Fonds, in primo piano per vittorie e successi. Il boom economico seguente alla seconda guerra mondiale port\u00f2 un periodo di quasi 25 anni di prosperit\u00e0, contribuendo all'espansione del calcio nella Svizzera occidentale. Il dominio della parte ovest della nazione elvetica venne trasmesso anche nella fase finale della Coppa del Mondo del 1954, disputata tra le mura amiche. Dei 22 convocati in nazionale, nove provenivano dalla Svizzera tedesca mentre dodici dalla parte occidentale; a completare il quadro un convocato per il Chiasso, l'attaccante Ferdinando Riva, rappresentando cos\u00ec tutta la nazione. In un momento in cui il calcio professionistico veniva accolto con scetticismo, la regione del Giura sforn\u00f2 club in grado di prendere i primi posti nella scena del calcio elvetico come Grenchen, Bienne e La Chaux-de-Fonds, grazie alla fiorente industria orologiera svizzera.\nFurono proprio questi ultimi che con il loro calcio offensivo riuscirono conquistare vittorie su vittorie nei primi anni cinquanta, diventando in modo indiscusso la squadra pi\u00f9 forte del momento. Il periodo di successi per i giallobl\u00f9 guidati in panchina dal ceco Ji\u0159\u00ed Sobotka inizi\u00f2 con la vittoria della Coppa Svizzera in finale contro il Locarno nel 1951, seguito poi con il doppio successo consecutivo in campionato nel 1954 e 1955. Molti giocatori di questa squadra di successo rappresentavano i colori della nazionale svizzera. In un ideale passaggio di consegne, lo scettro di regina del campionato pass\u00f2 alla formazione bernese dello Young Boys che riusc\u00ec nell'impresa di conquistare quattro titoli consecutivi dal 1957 al 1960.\nDai dilettanti ai semi-professionisti.\nIl 5 luglio 1960 la Trako (acronimo di \"Commissione svizzera di vigilanza dei trasferimenti\", dal tedesco \"Schweizerischen Transfer und Aufsichtskommission\") della Lega Nazionale invi\u00f2 a tutte le squadre una lettera in cui veniva specificato che ad ogni club era consentito il pagamento di un compenso senza una specifica richiesta e senza l'autorizzazione della commissione di vigilanza dei trasferimenti. \u00abIl calcio svizzero ha legalizzato traffico di esseri umani\u00bb, questo era il titolo di \"Sport\" all'indomani della decisione. La decisione fu a dir poco insolita non per il fatto che furono introdotte le retribuzioni ai giocatori, gi\u00e0 praticata da alcuni top club della Lega Nazionale A, ma che tale decisione fu presa dalla Trako stessa. Il compito del Trako era quello di gestire il trasferimento dei giocatori da un club all'altro, regolamentando anche l'ingresso di calciatori stranieri e applicando relative sanzioni alle societ\u00e0 che non ottemperavano il regolamento. Tuttavia, il Trako non fu mai in grado di controllare il \"traffico di esseri umani\" e quindi venne sciolto alla fine della stagione 1960-1961. I club iniziarono ad essere gestiti secondo criteri commerciali: le entrate sono generate dagli incassi degli spettatori alle partite e le spese sono quelle relative ai bonus e ai salari di giocatori e dipendenti del club. I regolamenti iniziano ad introdurre il concetto di sport professionistico ma ancora prevale l'idea di sport come qualcosa di dilettantistico.\nDalla Lega Nazionale A alla Super League.\nIl nuovo millennio port\u00f2 un rinnovamento nella rivalit\u00e0 fra le citt\u00e0 di Zurigo e Basilea, con Grasshoppers e Zurigo impegnati a contrastare il dominio rossoblu, con lo Young Boys sempre pronto ad insidiare le due rivali ma mai vittorioso, almeno fino al 2018; proprio in tale anno i bernesi interrompono la striscia di 8 titoli consecutivi del Basilea, tornando a trionfare in campionato dopo ben 32 anni. I club della parte ovest della Svizzera Servette, Xamax, Losanna e Sion invece si trovavano in situazioni di gravi problemi finanziari che portarono la striscia negativa di insuccessi: una situazione anomala per le squadre della regione, che recitarono per anni il ruolo di dominatori incontrastati nel calcio svizzero.\nLe squadre.\nSono 74 le squadre ad aver preso parte ai 124 campionati di massima serie svizzera che sono stati disputati a partire dal 1897-1898 fino alla stagione 2021-2022 (della quale si riportano in grassetto le squadre militanti):\nPiazzamenti delle squadre.\nEcco i migliori piazzamenti delle squadre che hanno preso parte ai 116 campionati svizzeri dal torneo 1897-1898 al 2020-2021. Dal 1898 il campionato \u00e8 stato vinto, almeno una volta, da diciannove squadre diverse."}
{"id": "129798", "revid": "466539", "url": "https://it.wikipedia.org/wiki?curid=129798", "title": "La signora omicidi", "text": "La signora omicidi (\"The Ladykillers\") \u00e8 un film del 1955 diretto da Alexander Mackendrick, con Alec Guinness e Peter Sellers, tratto da un soggetto di William Rose (vincitore di un BAFTA, al quale va aggiunta la candidatura per la miglior sceneggiatura originale agli Oscar del 1956).\nTrama.\nIl professor Marcus vive in affitto presso l'anziana signora Louisa Wilberforce. Qui incontra per le prove musicali i suoi quattro amici con cui compone un quintetto d'archi. Questo \u00e8 quanto crede la signora Louisa: in realt\u00e0 i cinque sono malviventi intenti a pianificare una rapina alla stazione ferroviaria. Quando il piano sembra essere riuscito alla perfezione, Louisa scopre accidentalmente la verit\u00e0: i banditi dovranno quindi tentare di eliminare l'anziana padrona di casa.\nProduzione.\nWilliam Rose, lo sceneggiatore della commedia, raccont\u00f2 di avere avuto l'idea per la storia in sogno. Disse di aver sognato l'intera trama dall'inizio alla fine e solo i dettagli dovettero essere aggiunti. L'idea di Rose fu alla fine filmata dagli Ealing Studios, che avevano anche realizzato altre commedie nere come \"Sangue blu\". \"La signora omicidi\" fu uno degli ultimi film realizzati dagli Ealing Studios. Alec Guinness, l'attore protagonista di numerose commedie prodotte dallo studio, fu scelto per il ruolo principale del Professor Marcus. Guinness bas\u00f2 il suo ruolo in parte sull'attore scozzese Alastair Sim, . Il personaggio di Robinson fu il primo ruolo cinematografico importante per Peter Sellers; che sarebbe apparso in seguito accanto a Herbert Lom in vari film della serie della \"Pantera rosa\". Sellers e Guinness avrebbero recitato nuovamente insieme in \"Invito a cena con delitto\" (1976). Per il ruolo dell'anziana signora venne scelta Katie Johnson, che fino ad allora era andata a malapena oltre ruoli secondari e comparsate nel mondo del cinema. \nRiprese.\nTutte le scene in esterni furono girate vicino alla stazione ferroviaria di King's Cross. Poich\u00e9 quest'area \u00e8 stata notevolmente modificata nel corso degli anni, il film \u00e8 anche un'importante testimonianza della storia urbanistica di Londra e della sua ferrovia. La casa della signora Wilberforce si trovava alla fine di Frederica Street, di fronte all'incrocio della East Coast Main Line, che corre verso King's Cross, con la North London Line. La casa fu costruita solo per le riprese come set cinematografico. Oggi quest'area \u00e8 stata notevolmente modificata da edifici residenziali e commerciali e dal percorso di accesso al tunnel del canale. Le riprese davanti alla casa sono state realizzate in un luogo completamente diverso, ovvero su Argyle Street con vista sulla stazione ferroviaria di St. Pancras.\nRiconoscimenti.\nNel 1999 il British Film Institute l'ha inserito al 13\u00ba posto della lista dei migliori cento film britannici del XX secolo."}
{"id": "129799", "revid": "298229", "url": "https://it.wikipedia.org/wiki?curid=129799", "title": "Wycliffe Bible Translators", "text": "Wycliffe Bible Translators \u00e8 un'organizzazione internazionale paraecclesiastica con sede ad Orlando in Florida. Il suo scopo \u00e8 la traduzione della Bibbia in ogni linguaggio usato al Mondo. Wycliffe venne fondata nel 1942 da William Cameron Townsend. Ci sono attualmente sedi in 46 paesi.\nWBT afferma che non ci sono gruppi culturali cos\u00ec piccoli e linguaggi cos\u00ec difficili per loro.\nL'organizzazione deve il nome a John Wycliffe, il primo a tradurre tutta la Bibbia in Inglese.\nL'organizzazione.\nWycliffe Bible Translators \u00e8 stato il primo di un gruppo di organizzazioni associate per la traduzione della Bibbia e il lavoro missionario.\nSIL International, originariamente Summer Institute of Linguistics, partito come una piccola sessione estiva di formazione per i missionari in Arkansas nel 1934.\nUn gruppo di sostegno, JAARS, originariamente Jungle Aviation And Radio Service, fornisce il trasporto e il servizio tecnico per i missionari.\nWycliffe Associates \u00e8 un'organizzazione di supporto che reperisce fondi e fornisce altri supporti per altre organizzazioni.\nThe Seed Company, secondo il loro sito, \u00e8 \"una futura generazione della famiglia di organizzazioni della Wycliffe Bible Translators\" che fornisce sostegno ai traduttori locali nelle aree dove \"l'ambiente ostile rende difficile il lavoro di traduzione.\""}
{"id": "129802", "revid": "125666432", "url": "https://it.wikipedia.org/wiki?curid=129802", "title": "Teodora (moglie di Giustiniano)", "text": "Dopo aver condotto per anni vita avventurosa divenne moglie dell'imperatore Giustiniano I, assieme al quale regn\u00f2, in parte coadiuvandolo nella gestione del potere. La sua personalit\u00e0 viene vista in doppia luce da Procopio di Cesarea, che da una parte ne esalta in talune sue opere l'effetto benefico, dall'altra, nella sua \"Storia segreta\", ne vede esclusivamente il lato negativo, descrivendone la giovinezza dissoluta come attrice del circo e prostituta, prima della sua conversione e del matrimonio con l'erede imperiale. Teodora mor\u00ec forse a causa di una forma di cancro, in quello che sarebbe uno dei primi casi documentati, nel 548.\nIl nome di Teodora resta legato nel campo dell'arte a numerosi monumenti, quali la ricostruzione giustinianea di Hagia Sophia e la basilica di San Vitale a Ravenna.\nTeodora e il marito Giustiniano sono entrambi venerati dalla Chiesa ortodossa e dalle Chiese ortodosse orientali.\nBiografia.\nOrigini e conversione religiosa.\nSecondo Niceforo Callisto Xanthopoulos, Teodora nacque sull'isola di Cipro, mentre secondo quanto riportato dalla \"Patria Costantinopolitana\" sarebbe stata invece originaria della Paflagonia, da cui si sarebbe poi trasferita a Costantinopoli per lavorare come filatrice di lana. Stando invece ad una tradizione siriaca vicina agli ambienti monofisiti, sarebbe stata originaria della Siria, oltrech\u00e9 figlia di un pio sacerdote monofisita, che durante un viaggio verso Costantinopoli incontr\u00f2 Giustiniano e lo spos\u00f2.\nTralasciando le tradizioni varie, molto probabilmente Teodora nacque a Costantinopoli intorno all'anno 500. Era figlia di Acacio e di una donna il cui nome rimane sconosciuto e aveva due sorelle: Comit\u00f2, la primogenita, e Anastasia, la pi\u00f9 giovane. Acacio lavorava nell'Ippodromo di Costantinopoli ed era il custode degli animali per la fazione dei Verdi, la madre era un'attrice e danzatrice; questi ruoli implicavano all'epoca anche l'impegno in spettacoli osceni. Quando Acacio mor\u00ec, in una data incerta ma durante il regno dell'imperatore Anastasio I, la madre di Teodora si rispos\u00f2 con un uomo vicino alla fazione dei Verdi affinch\u00e9 egli ricevesse l'incarico dalla fazione appartenuto ad Acacio e potesse cos\u00ec mantenere la famiglia e le figlie. L'incarico, comunque, fu dato ad un'altra persona e la famiglia di Teodora si trov\u00f2 quasi in rovina.\nProcopio riferisce che la madre port\u00f2 le figlie vestite da supplici, con ghirlande sul capo e in mano, a sedersi nell'Ippodromo quando questo era pieno. I Verdi non le presero neppure in considerazione, ed esse si rivolsero pertanto alla fazione opposta, quella degli Azzurri, che invece venne loro incontro. Gli Azzuri, per far dispetto ai Verdi, poich\u00e9 anche loro erano in necessit\u00e0 di un guardiano degli animali, affidarono l'incarico proprio al patrigno di Teodora. Del patrigno non verr\u00e0 narrato pi\u00f9 nulla.\nLa madre inizi\u00f2 Comit\u00f2, gi\u00e0 in et\u00e0 adulta, alla professione d'attrice e Teodora le fece seguito prima nell'aiutare la sorella, poi concedendosi a schiavi in rapporti \u00abcontro natura\u00bb. I dettagli che Procopio riporta riguardanti gli atti, sessuali e non, a cui Teodora, definita dallo storico prostituta, si concedeva sono molti e minuziosi:\nProcopio racconta anche che a causa della sua professione, nel 517 Teodora ebbe un figlio, poi chiamato Giovanni, da un uomo rimasto ignoto. Poich\u00e9 se ne disinteress\u00f2, il padre lo port\u00f2 in Arabia e l\u00ec lo crebbe fino a quando, sul punto di morte e quando gi\u00e0 Giustiniano era imperatore, non gli rivel\u00f2 che l'imperatrice fosse in realt\u00e0 sua madre. Giovanni l'anno successivo fece visita alla madre ed ella lo affid\u00f2 alle cure di una persona fidata temendo la reazione di Giustiniano. Sempre durante questo periodo, ebbe una figlia, di cui si prese pi\u00f9 cura e a cui cerc\u00f2 di assicurare, una volta divenuta imperatrice, lo sposalizio con una persona importante.\nVerso il 518, Teodora fece conoscenza con Ecebolo che la port\u00f2 nella Libia Pentapoli, provincia della quale era governatore. Qui i due rimasero insieme fino a quando Ecebolo non la cacci\u00f2 e Teodora cadde in miseria, ora costretta a vagare per tutta la costa africana verso oriente. Durante il viaggio verso l'Egitto ella si mantenne ritornando a prostituirsi, ma giunta ad Alessandria d'Egitto incontr\u00f2 vari esponenti religiosi tra cui il patriarca monofisita Timoteo III (in carica dal 517 al 535) e il teologo monofisita Severo di Antiochia.\nNel suo viaggio di ritorno a Costantinopoli, Teodora si ferm\u00f2 anche ad Antiochia e qui conobbe una ballerina di nome Macedonia che era amica di Giustiniano, all'epoca non ancora imperatore, che affid\u00f2 a Macedonia il compito di delatrice nei confronti di notabili ricchi; ad essi venivano espropriati i beni.\nRitorno a Costantinopoli e incontro con Giustiniano.\nDopo l'esperienza religiosa e il pellegrinaggio in oriente, le fonti non riportano pi\u00f9 niente di Teodora prostituta ed attrice. Probabilmente nel 522 Teodora, forse anche con l'aiuto di Macedonia, fece conoscenza di un uomo di venti anni pi\u00f9 anziano di lei e nipote dell'allora imperatore Giustino I, Giustiniano. Colpito dalla sua bellezza, Giustiniano dapprima la tenne come amante elevandola al grado di patrizia, titolo che le port\u00f2 molta potenza e molta ricchezza.\nI due non riuscirono subito a sposarsi poich\u00e9 la zia di Giustiniano, cio\u00e8 la moglie dell'imperatore Giustino, Eufemia, saputo del passato scandaloso di Teodora, persuase il marito a non concedere il via libera alle nozze. La situazione si sblocc\u00f2 quando, in una data anteriore al 527, Eufemia mor\u00ec e Giustino, avendo quasi perse le facolt\u00e0 mentali, fu persuaso dal nipote a cambiare la normativa. Infatti la legge impediva ad un notabile come Giustiniano il matrimonio con un'attrice come Teodora. Giustino modific\u00f2 la normativa imponendo un'approvazione imperiale per il matrimonio tra attrici pentite e qualunque cittadino; estese la possibilit\u00e0 di sposarsi senza restrizioni anche alle possibili figlie illegittime delle attrici.\nTeodora \"augusta\".\nNel 527 la salute di Giustino velocemente si deterior\u00f2 e Giustiniano fu nominato co-imperatore il 1\u00ba aprile rimanendo l'unico in carica alla morte dello zio il 1\u00ba agosto dello stesso anno. Subito dopo che Giustiniano fu acclamato dalla folla, il nuovo imperatore ritorn\u00f2 a palazzo e incoron\u00f2 Teodora conferendole il titolo di \"Augusta\". Teodora per\u00f2 si rivelo subito diversa dalle altre altre imperatrici consorti. Pur condividendo l'origine simile a quella di Eufemia, questa non si interess\u00f2 mai di politica intervenendo in pochissimi casi, uno \u00e8 quello del matrimonio del nipote con Teodora. Teodora invece inizi\u00f2 fin da subito ad imporre la sua visione delle cose nelle questioni di corte, militari e religiose, che non sempre erano in linea con quelle del marito Giustiniano.\nUna prima prova la coppia la diede nella sua azione durante la rivolta di Nika, quando dovettero affrontare il problema politico di ridimensionare le fazioni, soprattutto quella degli Azzurri, la cui impunit\u00e0 essi stessi avevano da sempre garantito. Negli eventi, dove Giustiniano si mostrava pi\u00f9 pavido, pensando di fuggire attraverso il suo porto privato, fu Teodora a reagire con forza a riprendere il potere in mano. Ella, pronunciando un discorso quando la rivolta pareva vittoriosa, convinse il marito a desistere e a combattere in quanto \u00ab...il trono \u00e8 un glorioso sepolcro e la porpora \u00e8 il miglior sudario\u00bb. Quando Giustiniano si ritir\u00f2 spaventato dal circo dopo essere stato interrotto nel suo discorso pacificatore da parte di Azzurri e Verdi in rivolta, rischiando l'usurpazione, Teodora lo spinse a reagire con forza, inviando Belisario e i soldati a sedare violentemente la ribellione. Circa 35.000 rivoltosi che avevano messo a ferro e fuoco la citt\u00e0 e assediato anche il palazzo imperiale, furono massacrati allo stadio e per le strade dai militari di Narsete e Belisario. Giustiniano salv\u00f2 il trono e Belisario divenne \"magister militum\". Teodora fece infine ricostruire la basilica di Santa Sofia distrutta dai disordini.\nLa questione monofisita.\nUn altro problema nel quale la complementarit\u00e0 tra queste due personalit\u00e0 ebbe a dare i suoi effetti fu quello della questione monofisita.\nAl dissidio religioso corrispondevano le tendenze separatiste delle province orientali, che gi\u00e0 dal secolo precedente si erano manifestate nella usuale forma del dissenso religioso rispetto all'ortodossia, allora trovando comprensione in Zenone. Quell'imperatore promulgando l'\"Henoticon\" arrivava al compromesso coi monofisiti, bench\u00e9 a prezzo dalla parte opposta dello scisma con Roma.\nGiustiniano per la sua grandissima ambizione intendeva invece divenire un nuovo Costantino, capo e dell'Impero e della Chiesa, e per questo motivo affianc\u00f2 la sua riconquista dell'Occidente alla repressione della parte orientale e siriaca, bench\u00e9 questa azione a lunga scadenza permettesse nel secolo successivo il cedimento all'Islam. Se le province monofisite orientali erano la parte pi\u00f9 viva dell'Impero, una riconciliazione con l'Occidente comportava un atteggiamento antimonofisita, il che riacuiva l'antico contrasto tra Egitto e Siria da una parte e Bisanzio dall'altra, rinfocolando i sopiti separatismi copto-siriaci.\nLa complementarit\u00e0 della coppia Giustiniano-Teodora emerge nel ruolo svolto dall'imperatrice con la protezione data alla parte che avrebbe dovuto essere repressa, e grazie a questa sua azione si pot\u00e9 mantenere l'unit\u00e0 imperiale. Teodora era di fede monofisita, ed in questo campo si mostr\u00f2 pi\u00f9 realistica del marito, del quale modific\u00f2 la politica con esiti favorevoli per l'Oriente, al prezzo di un'ulteriore incomprensione da parte della Chiesa dell'Occidente. Sfruttando la sua influenza sul marito Giustiniano I, Teodora fece s\u00ec che all'interno dell'Impero si instaurasse un clima di convivenza tra gli ortodossi, detti anche duofisiti, e i monofisiti. Un esempio lampante \u00e8 la promulgazione dell'editto dei Tre Capitoli che aveva l'obbiettivo di acquietare le dispute religiose accettando interpretazioni a proposito della natura di Cristo da ambo le parti. Tuttavia questo editto si tradusse nell'omonimo scisma dei Tre Capitoli che riapr\u00ec la contesa religiosa.\nTeodora proteggeva i Monofisiti, li nascondeva all'occorrenza, bloccava i procedimenti giudiziari a loro carico. La sua azione accontentava qui i ceti che si potrebbero assimilare ad una classe borghese all'interno dell'Impero, mentre il marito accontentava quelli aristocratici. La loro divenne in pratica una politica bifronte svolta dai due vertici al potere, capace di bilanciare le due forze sociali vitali dell'impero. Giustiniano ne ricavava il beneficio di non farsi catturare da alcuno dei ceti in lizza, potendoli dominare entrambi, e in un paese stanco di violenze e lotte sociali, terrorizzato dalle pressioni di barbari e Persiani, mostr\u00f2 di essere l'uomo giusto, come testimonia Pietro Patrizio, trattatista politico dell'epoca. Il contributo di Teodora in questa politica si evidenzia dal momento della sua morte, quando il consorte rimase solo, ed in effetti la sua capacit\u00e0 politica si ritrov\u00f2 dimezzata nei suoi ultimi anni.\nAmicizia con Antonina.\nTeodora era amica di Antonina, moglie del generale Belisario. Antonina le fu utile per far cadere in disgrazia nel 541 Giovanni di Cappadocia, prefetto del pretorio d'Oriente. Teodora odiava Giovanni, e Antonina, sapendolo, decise di farle un favore proponendo a Giovanni di organizzare una congiura contro Giustiniano. Giovanni, desideroso di salire al potere, accett\u00f2 e i due stabilirono un luogo dove discutere sulla congiura. Tutto ci\u00f2 per\u00f2 era una trappola di Antonina che rivel\u00f2 a Teodora la congiura e il luogo dove si sarebbero incontrati. L'imperatrice invi\u00f2 quindi due uomini, tra cui l'eunuco Narsete, ad ascoltare di nascosto l'incontro, e non appena udirono che Giovanni aveva intenzione di tramare contro il suo imperatore cercarono di catturarlo ma il prefetto riusc\u00ec a fuggire. La conseguenza di tutto ci\u00f2 \u00e8 che Giovanni cadde in disgrazia e fu privato delle sue cariche e delle sue ricchezze.\nTeodora fu molto grata ad Antonina e le ricambi\u00f2 il favore quando la moglie di Belisario, in quanto rea di adulterio, venne segregata dal generale, che era in Oriente per combattere i Persiani. Teodora richiam\u00f2 Belisario e Antonina a Costantinopoli, costrinse Belisario a perdonare la moglie e, tramite torture, riusc\u00ec a scoprire dove il figliastro di Belisario, Fozio, aveva segregato Teodosio, l'amante di Antonina, rapito per punirlo per l'adulterio. Teodosio fu liberato e restituito ad Antonina, che ringrazi\u00f2 l'imperatrice per averla ricongiunta con l'amante.\nSuccessivamente (543) Teodora accus\u00f2 Belisario e Buze, due generali, di aver detto che non avrebbero accettato un secondo Giustiniano se l'Augusto fosse morto. Teodora percepiva in quelle parole una trasparente allusione a lei e process\u00f2 i due generali: Buze venne segregato nelle temibili prigioni di Teodora da dove usc\u00ec dopo alcuni anni fisicamente distrutto, mentre a Belisario and\u00f2 meglio: venne privato delle sue ricchezze. Poi per\u00f2 Teodora perdon\u00f2 Belisario con una lettera in cui disse che gli restituiva gli onori e le ricchezze in quanto amica della moglie.\nAntonina part\u00ec poi in Italia con il marito per cercare di sconfiggere i Goti di Totila, durante il tentativo di Giustiniano di restaurare il governo romano in Occidente. Teodora nel frattempo aveva intenzione di uccidere il generale Giovanni, reo di essersi sposato con la persona sbagliata, e chiese, secondo la diffamatoria \"Storia segreta\" di Procopio, ad Antonina di ucciderlo. Giovanni, venutone a conoscenza, si rifiut\u00f2 di raggiungere a Roma Belisario in quanto timoroso di essere ucciso. Belisario cerc\u00f2 di sfruttare l'amicizia tra la moglie e l'imperatrice per ottenere rinforzi inviando Antonina a Costantinopoli ma quando ella arriv\u00f2 l'Augusta era gi\u00e0 morta.\nMorte.\nSopravvissuta alla devastante peste di Giustiniano, Teodora mor\u00ec cinquantenne di malattia nel 548, forse di cancro al seno, e si dice che la sua morte fosse stata presagita dallo spezzarsi di una colonna. Il suo corpo \u00e8 stato inumato nella chiesa dei Santi Apostoli, a Costantinopoli, oggi non pi\u00f9 esistente, luogo di sepoltura di tutti gli imperatori d'oriente. Giustiniano non si risposer\u00e0 pi\u00f9, onorando negli anni la moglie con numerose cerimonie e processioni nella basilica.\nTeodora nell'arte.\nIl pi\u00f9 famoso ritratto di Teodora \u00e8 un mosaico che si trova all'interno della basilica di San Vitale a Ravenna. Altri ritratti che dovevano esistere a Costantinopoli vennero sistematicamente cancellati durante il periodo dell'iconoclastia (VIII secolo).\nNon esistono quadri rinascimentali che ritraggono l'imperatrice in quanto in quell'epoca essa era sconosciuta. Gli \"Anekdota\" di Procopio di Cesarea che ci tramandano della sua figura e della sua opera furono pubblicati solo nel Seicento. Teodora \u00e8 inoltre il soggetto di un quadro di Milo Manara.\nCredo religioso.\nTeodora, a differenza di Giustiniano, che era ortodosso, aveva idee monofisite. Si narra appunto che un religioso monofisita sia stato protetto da lei e fatto riparare per dodici anni in una stanza segreta del gineceo imperiale. Di fatto l'imperatrice rappresent\u00f2 la mano benevola verso questa corrente, mentre il marito voleva mantenere la linea dura. Procopio, nella visione negativa che ne fornisce nella \"Storia segreta\", dice che in realt\u00e0 era una tattica dei due imperatori, che in reciproco accordo potevano machiavellicamente mostrare ora un atteggiamento duro ed ora uno accondiscendente. Probabilmente si era trattato di un costante accordo in base alla forza delle due personalit\u00e0, che tra loro potevano mantenere opinioni avverse che poi venivano ad adattare anche alle esigenze politiche del momento.\nIniziative militari.\nSecondo Procopio, Teodora ebbe un ruolo di primo piano, tramite l'amicizia con Antonina, moglie di Belisario, nella guerra gotica. Sarebbe stata di Teodora infatti l'iniziativa di sostituire (e poi uccidere, insinua Procopio) il santo papa Silverio con papa Vigilio nel 537."}
{"id": "129803", "revid": "298229", "url": "https://it.wikipedia.org/wiki?curid=129803", "title": "Jungle Aviation And Radio Service", "text": "Jungle Aviation and Radio Service \u00e8 il supporto tecnico della Wycliffe Bible Translators (un'organizzazione internazionale paraecclesiastica), che sostiene i missionari e i linguisti nel trasporto nelle aree remote.\nLa sede \u00e8 a Waxhaw, nello stato americano della Carolina del Nord. La struttura \u00e8 affiliata alla Summer Institute of Linguistics."}
{"id": "129804", "revid": "4506", "url": "https://it.wikipedia.org/wiki?curid=129804", "title": "Wycliffe Associates", "text": ""}
{"id": "129805", "revid": "4506", "url": "https://it.wikipedia.org/wiki?curid=129805", "title": "JAARS", "text": ""}
{"id": "129806", "revid": "4506", "url": "https://it.wikipedia.org/wiki?curid=129806", "title": "The Seed Company", "text": ""}
{"id": "129809", "revid": "26630", "url": "https://it.wikipedia.org/wiki?curid=129809", "title": "Gatto europeo", "text": "Il gatto europeo, detto anche celtico dal pelo corto, \u00e8 una razza di gatto la cui variet\u00e0 pi\u00f9 nota \u00e8 quella con il mantello tigrato (la forma pi\u00f9 comune presenta striature nere su fondo marrone o beige e una \"M\" sulla fronte).\n\u00c8 stata riconosciuta dalla FIF\u00e9 nel 1982.\nUn gatto di antico successo.\nSecondo alcuni studi si tratterebbe della razza che pi\u00f9 direttamente discenda dall'antico gatto egizio (\"Felis silvestris lybica\" o \"Felis lybica\"), che nella civilt\u00e0 dei faraoni era considerato una divinit\u00e0.\nIn Egitto sarebbe giunto, sempre secondo alcune ricostruzioni teoriche, dalle zone pi\u00f9 interne dell'Africa settentrionale, dove altri tipi di felini si sarebbero, come noto, sviluppati con articolazione di variet\u00e0 e poi spostati verso sud. Dall'Egitto sarebbe invece giunto in Europa con le navi dei mercanti e dei soldati: soprattutto i mercanti (anche i Fenici) ne catturavano grandi quantit\u00e0 che esportavano clandestinamente (il gatto era considerato propriet\u00e0 del faraone), alimentando un mercato continentale per il quale si trattava di un animale sconosciuto, ma immediatamente apprezzato nella sua utilit\u00e0 di combattere i topi (questo era il motivo per il quale era a bordo anche delle navi militari).\nProprio la funzione di caccia o guerra ai topi, in un'era in cui i roditori rappresentavano motivo di preoccupatissima attenzione per la distruzione degli alimenti dell'uomo e per la diffusione delle malattie, fece la fortuna del nascente gatto europeo e quindi fu subito adottato, ad esempio, da tutte le marinerie; la buona resa riproduttiva e la relativamente lunga et\u00e0 fertile, le caratteristiche caratteriali e la straordinaria capacit\u00e0 di adattamento, consentirono un radicamento e una ottima diffusione del gatto ex-egizio su tutto il continente, a partire dai Paesi meridionali. I Romani, nel corso della loro espansione, lo diffusero praticamente in tutto il continente europeo, fino all'attuale Inghilterra.\nRecenti studi si vanno allestendo circa le eventuali parentele, e le eventuali contiguit\u00e0 evolutive, fra il gatto europeo e il poco conosciuto gatto selvatico sardo (\"Felis silvestris libyca\", o \"Felis lybica sarda\") che risiede nell'area incontaminata del Supramonte, nella Sardegna centrale; le differenze morfologiche hanno infatti lasciato congetturare che, viste le caratteristiche del gatto egizio e osservando quelle di quello sardo, potrebbe essere esistita una razza continentale capace di modificare entrambe, anche se lievemente, attraverso gli incroci oppure che le due abbiano avuto interazioni.\nLa razza riconosciuta.\nAl riconoscimento della razza si giunse dopo un lungo lavoro, iniziato nel 1925 in Inghilterra a opera del Governing Council of the Cat Fancy, organizzazione di appassionati che ebbe grande influenza nella determinazione degli standard di molte razze. Sebbene le mire iniziali degli allevatori fossero quelle di creare un registro per il gatto comune inglese (British Shorthair), l'innascondibile discendenza di questo da quello continentale apr\u00ec comunque la strada allo \"shorthair\" (il nome, che significa \"di pelo corto\", con cui \u00e8 anche noto l'europeo), per il quale si campionarono esemplari dei pi\u00f9 diversi, tutti di prelevamento domestico, ma tutti incrociati con la popolazione randagia anche per le abitudini del tempo.\nIl gatto europeo \u00e8 perci\u00f2 una razza selezionata direttamente dal gatto comune domestico, o gatto soriano, ovvero dalla stragrande maggioranza dei gatti in circolazione in Italia e in Europa. La circostanza ha fatto s\u00ec che la rappresentazione culturale (anche in termini di tradizioni popolari) del gatto sia massimamente in qualche modo riconducibile all'europeo.\nSi distinguono, all'interno della razza le seguenti variet\u00e0:\nStandard.\nCaratteristica della specie \u00e8 una sorta di maschera accanto agli occhi, per lo pi\u00f9 di colore marrone-scuro.\nFuori standard.\nL'innumerevole possibilit\u00e0 di varianti in seno alla razza rende le caratteristiche fuori standard discretamente rilevanti, anche se solo a fini descrittivi.\nCarattere.\nDelle caratteristiche note del gatto, l'europeo presenta accentuate soprattutto l'intelligenza, la curiosit\u00e0, la giocosit\u00e0 e l'istinto predatorio, disponendo molto del tempo di veglia ad attivit\u00e0 che le mettano in pratica; dove impossibilitato, l'europeo esprime comunque anche l'istinto della caccia con comportamenti che secondo molti studiosi ravvivano di tanto in tanto istruzioni genetiche specifiche, come il salto, l'agguato e l'esplorazione. Durante lo svezzamento il cucciolo di europeo riceve articolatissimi insegnamenti in questo senso dalla madre e ci\u00f2 anche se questa abbia vissuto separata da contesti naturalistici, ad esempio esclusivamente in appartamento, quasi che gli innatismi riescano a sopravvivere alle compressioni cui certe domesticazioni li sottopongono, anche in assenza di modi di pratica.\nModeratamente addestrabile dall'uomo, sebbene a prezzo di un notevole impegno e solo in presenza di un rapporto di confidenza molto profondo, l'europeo esprime episodici sprazzi di affettuosit\u00e0 (pi\u00f9 marcati nelle femmine), superati da molto pi\u00f9 frequenti tensioni ludiche. Dimostra invece con buona chiarezza gli stati d'animo ed \u00e8 capace di grande sensibilit\u00e0.\nSi sostiene da taluni etologi che vi sia una correlazione fra il colore del manto e il grado di dominanza o di remissivit\u00e0 degli esemplari dell'europeo, sia nei rapporti con i simili, sia nei rapporti con l'uomo; secondo questi studi, ai mantelli con tinte pi\u00f9 chiare corrisponderebbe un carattere maggiormente dominante, mentre a quelli pi\u00f9 scuri un'indole di maggiore remissivit\u00e0. La tesi ha fatto discutere, ma ha suscitato, almeno per ora, un'accoglienza solo tiepida. Secondo altri studiosi, l'europeo \u00e8 comunque portato a sviluppare una certa personalit\u00e0 in assenza di personalit\u00e0 pi\u00f9 forti (umane o dei simili) che possano comprimerla, nel qual caso invece si adatta alla posizione subalterna, sebbene non sempre di buon grado.\nLa tigratura e i mantelli.\nCirca la tigratura, va detto che di fatto, salvo casi rarissimi, essa \u00e8 presente, anche se talvolta impercettibilmente, in pressoch\u00e9 tutti gli esemplari. Il rilievo delle tigrature, in simili esemplari, si presenta in particolari condizioni di luce, ad esempio con forte luce radente ed ovviamente ad osservazione ravvicinata.\nCi\u00f2 vale anche per i pregiati esemplari grigio-argentei, mentre \u00e8 pi\u00f9 facile che sia assente negli esemplari prevalentemente bianchi, anche se si \u00e8 da taluni sostenuto che ci\u00f2 possa accadere per effetto di casuale incrocio di pigmenti bianchi nella combinazione del patrimonio genitoriale.\nDel resto, le variazioni della tigratura sono state definite come assolutamente distintive di ciascun individuo, al pari delle impronte digitali umane: non si ha infatti nozione di due gatti con l'identico disegno. I mantelli pi\u00f9 diffusi sono quelli \"tabby\", soprattutto nel disegno \"mackerel\" (\"tigr\u00e9\", caratterizzato da righe continue) e \"blotched\" (caratterizzato da un disegno marmorizzato). I bicolori vengono classificati a seconda della disposizione della pezzatura bianca in bicolori, arlecchini e van. Tra le variet\u00e0 pi\u00f9 rare vi sono i \"silver\", sia nella versione \"silver tabby\" che \"smoke\". I tricolori sono quasi esclusivamente di sesso femminile, nella variet\u00e0 \"calico\" (nero/arancio/bianco) e \"calico diluito\" (grigio/crema/bianco).\nLe particolari leggi biologiche che governano le pigmentazioni ed i disegni dei mantelli, rendono alquanto ardua la selezione in allevamento: la lunga storia del gatto europeo \u00e8 anche una ricchissima storia genetica nella quale di tanto in tanto affiorano sorprese e variazioni, e la ricerca estetica selettiva ne risulta fortemente penalizzata.\nCura.\nNon necessita di particolari cure, ma \u00e8 assolutamente necessario nutrirlo, con croccantini e scatolette di carne appositi. Del resto basta spazzolarlo una volta alla settimana con una spazzola di setole. Nel periodo della muta \u00e8 consigliabile una spazzola o un guanto con denti di gomma per rimuovere il pelo morto. Le orecchie devono essere pulite solo se necessario con prodotto specifico. Le unghie possono essere spuntate con apposite forbicine."}
{"id": "129811", "revid": "287204", "url": "https://it.wikipedia.org/wiki?curid=129811", "title": "Equazione trascendente", "text": "Unequazione trascendente \u00e8 un'equazione contenente funzioni trascendenti dell'incognita e, quindi, non riconducibile ad un polinomio uguagliato a zero. Tra le equazioni trascendenti pi\u00f9 comuni vi sono:\nA differenza di quelle algebriche che, salvo il caso banale 0=0, hanno sempre un numero finito di soluzioni, le equazioni trascendenti possono avere infinite soluzioni (ad esempio nel caso di \nformula_1, che \u00e8 uguale a zero in tutti i numeri interi).\nInoltre, spesso non \u00e8 possibile risolvere equazioni trascendenti tramite metodo algebrico: nella maggior parte dei casi (specie nelle miste) risulta impossibile determinare il valore esatto di una soluzione. Tuttavia, sfruttando le propriet\u00e0 delle funzioni in cui appare l'incognita (specie la continuit\u00e0), \u00e8 possibile stabilirne l'esistenza e il numero, quindi cercare un'approssimazione del risultato secondo i metodi per una risoluzione approssimata, forniti dall'analisi numerica."}
{"id": "129812", "revid": "16073", "url": "https://it.wikipedia.org/wiki?curid=129812", "title": "Funzioni goniometriche", "text": ""}
{"id": "129820", "revid": "123728276", "url": "https://it.wikipedia.org/wiki?curid=129820", "title": "Tofet", "text": "Il tofet (o \"tophet\") \u00e8 un santuario fenicio-punico a cielo aperto, consistente in un'area consacrata dove venivano deposti ritualmente i resti incinerati infantili e animali.\nUna zona ristretta dell'area era in genere occupata dalle installazioni per il culto (sacelli e altari). Molti cinerari erano accompagnati da stele con iscrizioni, tutte di carattere votivo. Si trova di solito in un'area periferica della citt\u00e0, nei pressi della necropoli.\n\"Tofet\" sono stati rinvenuti a Cartagine, a Hadrumetum (oggi Susa, in Tunisia), ed in altre citt\u00e0 puniche dell'Africa settentrionale. In Italia sono presenti a Mozia e Solunto in Sicilia, e a Tharros, vicino a Oristano, a Sulki (oggi Sant'Antioco), sul Monte Sirai (a Carbonia), a Karales, attuale capoluogo regionale, Nora e a Bithia, in Sardegna.\nLa funzione dei Tofet.\nLa funzione dei siti identificati dagli archeologi come Tofet \u00e8 controversa. Il nome viene citato nella Bibbia nel 2 libro dei Re e in Geremia , come luogo dove i fanciulli erano \u00ab\"passati per il fuoco\"\u00bb in onore del dio Moloch o Melqart. Gli studiosi che sostengono tale teoria credono anche che ai bambini che ardevano nei bracieri, durante il rito, venissero fatte indossare delle maschere raffiguranti un volto di fanciullo sorridente. Con questa usanza si credeva infatti che i bambini morissero felici, ridendo. Sacrifici umani alludono anche alcune fonti classiche e la pratica sembrava confermata dal ritrovamento in queste aree di numerosissime urne in terracotta con i resti di bambini e neonati, mescolati a volte con ossa di piccoli animali. Le iscrizioni si riferiscono al rito denominato \"molk\", relativo al culto di Tanit e di Baal.\nRecentemente tuttavia alcuni studiosi tendono a considerare che si trattasse piuttosto di aree di sepoltura separate (spesso infatti sono in prossimit\u00e0 delle necropoli), destinate alle tombe infantili. Anche in altre culture le sepolture dei bambini tendono ad essere separate da quelle degli adulti. Le analisi osteologiche dei resti ossei sembrerebbero confermare questa interpretazione: esse rivelano infatti la presenza di scheletri di feti e di bambini nati gi\u00e0 morti e, in ogni caso, le ossa appartenevano a infanti di et\u00e0 inferiore ai due anni.\nStudi recenti hanno ipotizzato che, in realt\u00e0, Moloch fosse il nome del rito svolto nel Tofet e non del Dio al quale venisse dedicato.\nLa citazione biblica di un \u00abpassaggio nel fuoco\u00bb, quindi, potrebbe riferirsi ad un rito, incruento, di iniziazione degli adolescenti, piuttosto che a sacrifici umani, mentre le fonti classiche potrebbero essere riferite alla propaganda romana contro la nemica Cartagine. Tuttavia la ben documentata presenza, anche al di fuori dell'Antico Testamento, del dio Moloch e di sacrifici umani rende questo filone di studi decisamente poco attendibile.\nIl sacrificio cananeo-punico dei primogeniti.\nLe testimonianze bibliche e greco-romane trovano una decisiva conferma in un antico testo ugaritico, pubblicato nel 1978, che raccomanda il sacrificio a Baal di un toro e di un bimbo primogenito come \"extrema ratio\" per ottenere la liberazione di una citt\u00e0 assediata. Si tratta chiaramente dello stesso rito offerto dal re di Moab, Mesha, che nel secondo libro dei re (3,26-27) offr\u00ec in olocausto il proprio figlio primogenito, bruciandolo sopra le mura per minacciare ai nemici l'ira di Baal. Incidentalmente si osservi che il dio nazionale dei moabiti, Chemosh, \u00e8 identificato come \"Baal-Maon\" nella stessa stele di Mesha. \nLo storico fenicio Sanchunathon avrebbe confermato questa pratica cananea per ottenere la liberazione dagli assedi, come confermato da citazioni di Filone di Biblo, Porfirio ed Eusebio di Cesarea. Anche Diodoro Siculo racconta che 200 bambini delle famiglie pi\u00f9 nobili sarebbero stati sacrificati dai cartaginesi assediati in Libia da Agatocle.\nDa queste fonti, quindi, sembrerebbe che l'immolazione dei primogeniti fosse un atto di culto riservato a circostanze eccezionali.\nAnche Erodoto, trattando dello scontro decisivo di Himera del 480 a.C. dove Gelone di Siracusa, grazie all'alleanza con Terone di Agrigento, riusc\u00ec a riportare una storica vittoria sui Cartaginesi in cui Amilcare venne ucciso, le sue navi bruciate e i suoi uomini catturati venduti come schiavi, afferma che Cartagine dovette pagare un pesante indennizzo e che nel trattato stipulato, Gelone inser\u00ec che essi dovevano rinunciare ai sacrifici umani e soprattutto all'immolazione dei figli primogeniti nei Tofet.\nNella Bibbia il nome tofet \u00e8 associato a sacrifici di bambini offerti da giudei superstiziosi, ma non in occasione di assedi:\nIn altri testi biblici, invece, il nome tofet \u00e8 utilizzato simbolicamente per denotare un rogo in cui bruciano cose impure:\nUna ricostruzione di fantasia del sacrificio di bambini nel tofet, si trova nel romanzo \"Salammb\u00f4\" di Gustave Flaubert, ambientato a Cartagine."}
{"id": "129822", "revid": "1718925", "url": "https://it.wikipedia.org/wiki?curid=129822", "title": "Jos\u00e9 Ortega y Gasset", "text": "Biografia.\nLa madre era proprietaria di un giornale di Madrid, \"El Imparcial\", ed il padre, Jos\u00e9 Ortega Munilla, era giornalista e direttore di questo stesso giornale. Il clima giornalistico ebbe grande influenza sulla sua vita, tanto \u00e8 vero che egli stesso fu conosciuto in larga parte per i suoi articoli. Convinto che al popolo spagnolo si dovesse parlare in maniera semplice e diretta, trasmise il suo pensiero filosofico e le sue idee in materia di politica anche grazie ai suoi articoli sul giornale. Ortega studi\u00f2 nel collegio dei gesuiti di Malaga, a partire dal 1891.\nSi laure\u00f2 presso la facolt\u00e0 di lettere e filosofia di Madrid nel 1902 con la tesi \"Los terrores del a\u00f1o mil. Cr\u00edtica de una legenda\", una tesi di sole cinquantotto pagine. In seguito si rec\u00f2 in Germania dove continu\u00f2 gli studi dal 1905 al 1907 a Lipsia, Norimberga, Colonia, Berlino e soprattutto a Marburgo. L\u00ec fu influenzato dal neokantismo di Hermann Cohen e Paul Natorp, ma risult\u00f2 molto sensibile alle posizioni di Friedrich Nietzsche e Max Scheler. Pi\u00f9 tardi si avvicin\u00f2, almeno in parte, anche alle posizioni di Martin Heidegger. Nel 1914 pubblic\u00f2 le \"Meditaciones del Quijote\" in cui si sofferma sullo spirito di Cervantes.\nInsegn\u00f2 metafisica all'Universit\u00e0 Complutense di Madrid dal 1910 al 1936 e fu fondatore, nel 1923, della rivista \"Revista de Occidente\". Del 1922 \u00e8 il saggio \"Espa\u00f1a invertebrada\". Con l'avvento della Seconda Repubblica Spagnola Ortega si impegn\u00f2 in politica fondando il movimento \"\"Agrupaci\u00f3n al Servicio de la Rep\u00fablica\" nel 1931 e fu eletto Deputato nelle Cortes. Fu membro della Massoneria. Durante la guerra civile spagnola si trasfer\u00ec all'estero e rientr\u00f2 nella Penisola iberica nel 1948. Nel 1948 cre\u00f2 l\u2019\"Institudo de Humanidades\", assieme al suo discepolo Juli\u00e1n Marias dove prosegu\u00ec l'insegnamento.\nFu esponente dell'esistenzialismo e del prospettivismo e, in un secondo momento, del cosiddetto raziovitalismo. L'opera pi\u00f9 famosa di Ortega \u00e8 \"La ribellione delle masse\", scritta nel 1930. Il maggior merito di Ortega \u00e8 aver reso la filosofia accessibile a tutti, usando un linguaggio il pi\u00f9 possibile semplice per meglio diffonderne il contenuto, esprimendo le sue idee in articoli, conferenze, chiacchierate con la gente pi\u00f9 che con libri. Era il modo migliore per avvicinarsi al popolo spagnolo che mostrava un grande disinteresse per la filosofia. Il suo scopo non venne per\u00f2 compreso, tanto che alcuni lo accusarono di non essere un vero filosofo, perch\u00e9 capace di trattare ogni questione, ma scientificamente nessuna. Fu difeso con forza dal suo discepolo Juli\u00e1n Mar\u00edas (padre dello scrittore Javier Mar\u00edas). Luis Abad Carretero fu suo allievo.\nIdee.\nCircostanzialismo.\nFamosa \u00e8 la sua affermazione \"Yo soy yo y mi circunstancia, y si no la salvo a ella no me salvo yo\" (io sono io e la mia circostanza e se non salvo questa non salvo neppure me) che si trova nelle \"Meditaciones del Quijote\". Con tale asserzione intende sottolineare l'unicit\u00e0 della vita di ogni essere umano, non trasferibile (nessuno pu\u00f2 vivere al posto mio) e determinata da circostanze spaziali e temporali: nasco in un determinato tempo e luogo e, in conseguenza di ci\u00f2, la mia vita si presenta con determinate caratteristiche. Le circostanze sono molteplici e diverse da un uomo all'altro, il che rende la sua vita unica. La funzione delle circostanze \u00e8 dunque quella di determinare ogni singolo individuo. La loro eliminazione comporta l'annullamento di noi stessi (concetto molto simile a quello di Dasein che Ortega ha mutuato da Martin Heidegger). Egli \u00e8 riconosciuto come uno dei massimi pensatori libertari moderni.\nProspettivismo.\nOrtega, similmente a Max Scheler, \u00e8 sostenitore del prospettivismo storico, ossia di una concezione della storia in base alla quale essa pu\u00f2 essere compresa analizzandola nel suo corso a partire da diverse prospettive. L'uomo stesso, con la sua individualit\u00e0, ha una visione peculiare della realt\u00e0, che appartiene soltanto a lui. La somma totale di tutte le prospettive della totalit\u00e0 degli uomini fornirebbe la visione reale e veritiera del mondo. In sostanza, la variet\u00e0 di prospettive permette una visione pi\u00f9 completa e obiettiva della realt\u00e0.\nUna delle conseguenze pi\u00f9 importanti del prospettivismo \u00e8 ritenere ogni posizione degna di considerazione nonostante sia contraria alla nostra. Ogni individuo \u00e8 dunque dotato di valore per la sua originale e unica posizione, che ne garantisce l'identificazione, e il suo essere in disaccordo con noi deve essere considerato di fondamentale importanza per accrescere la nostra visuale. Per evitare scontri fra posizioni differenti \u00e8 fondamentale la tolleranza.La sua esegesi fondamentalmente \u00e8 classica del pensiero anarco-individualista in continuit\u00e0 dell'ortopratica del vissuto.\nEsistenzialismo e Cristianesimo.\nL'essere umano, immerso nella frenesia della vita, perde autenticit\u00e0 nel momento in cui si allontana da se stesso. Una delle strade di salvezza consiste nel riscoprire il suo autentico atteggiamento di fronte ad ogni cosa. Per raggiungere la felicit\u00e0 deve inoltre perseguire una pace interiore con la spiritualit\u00e0, per cercare di bilanciare un'epoca di crisi, di trasformazione e di rifiuto delle idee e delle norme tradizionali (\"Schema delle crisi\"\", pag. 26). Il Cristianesimo, l'abbandono al soprannaturale ed a Dio rappresentano per l'uomo un'altra via di salvezza per arginare la ribellione delle masse, la socializzazione dell'uomo, l'incertezza sul futuro delle ideologie, delle norme e delle guide politiche.\nCoscienza storica.\nL'uomo \u00e8 erede di un passato e di credenze che da questo passato gli giungono. Arriva nel mondo con una serie di informazioni e conquiste gi\u00e0 date e gi\u00e0 realizzate. \u00c8 importante che conosca la sua storia per evitare di ripetere gli errori che gi\u00e0 sono stati commessi e possegga dunque \u201ccoscienza storica\u201d. L'uomo \u00e8 continuo mutamento e nel progredire deve cercare di far crescere la sua eredit\u00e0 storica piuttosto che perderne i frutti.\nVerit\u00e0.\nL'uomo comincia ad essere tale quando sente la necessit\u00e0 di sapere. La ricerca della verit\u00e0 \u00e8 qualcosa di ineluttabile nell'essere umano, che sempre cerca il senso della realt\u00e0 che lo circonda. La verit\u00e0 va conquistata senza pretendere di ottenerla rifacendosi ad un'unica prospettiva. La molteplicit\u00e0 di prospettive, come abbiamo gi\u00e0 visto parlando del prospettivismo orteghiano, d\u00e0 una visione pi\u00f9 veritiera della realt\u00e0. Esiste per\u00f2 anche una verit\u00e0 storica, che cambia con il mutare del tempo e delle circostanze: la verit\u00e0 non \u00e8 mai data una volta per tutte e va sempre cercata in uno sforzo continuo e instancabile.\nPensiero politico.\nNegli anni venti in Spagna vi \u00e8 la dittatura di Miguel Primo de Rivera che viene definita \u201cdictablanda\u201d (in scherzosa opposizione al termine spagnolo \"dictadura\") in quanto non ha le caratteristiche repressive del regime fascista. Ortega, in questo periodo di relativa mancanza di democrazia, scrive \u201cLa ribellione delle masse\u201d: la storia, il progresso, si attuano ad opera delle minoranze. Se vi deve essere un rinnovamento, dunque, questo deve avvenire ad opera dei migliori, che vanno, comunque, reclutati in maniera liberal-democratica. Ortega teme che le masse chiedano tutto allo Stato e che esso conceda loro tutto in cambio di cieca obbedienza: ci\u00f2 causerebbe una mancata emancipazione delle masse. La sua visione della vita \u00e8 fondamentalmente libertaria con riferimenti prevalentemente anarchici presenti in tutti i suoi scritti.\nFa incontrare il liberalismo e il socialismo: il liberalismo deve perseguire una totale emancipazione dell'individuo (a qualunque ceto esso appartenga), il socialismo deve abbandonare la statolatria e finire di perseguire un egualitarismo troppo estremo. L'avvento delle masse al pieno potere sociale \u00e8 un fatto di cui bisogna prendere atto: provoca nella societ\u00e0 europea una crisi perch\u00e9 le masse non possono guidare la societ\u00e0; ci\u00f2 non toglie che esse possano scegliere i propri rappresentanti. Il problema \u00e8 l'iperdemocrazia: cio\u00e8 l'emancipazione priva di assunzione di responsabilit\u00e0.\nSi verifica in questo periodo il fenomeno dell'agglomerazione: citt\u00e0 piene, treni pieni, alberghi pieni, le masse fanno propri i luoghi pubblici; ci\u00f2 non \u00e8 un male, \u00e8 indice di civilt\u00e0, \u201csebbene il fenomeno sia logico, naturale, non pu\u00f2 negarsi che prima non si verificava\u201d. Tutto ci\u00f2 non \u00e8 dovuto a un boom demografico ma alla massificazione della societ\u00e0 (questi individui preesistevano ma non formavano ancora una massa). In tutto questo vi \u00e8 un elemento negativo: i migliori (in base alle loro qualit\u00e0) vengono assorbiti dalla massa, \u201cgli attori sono assorbiti dal coro\u201d.\nQuando Ortega parla di massa non intende la classe operaia, poich\u00e9 \u201cmassa \u00e8 l'uomo medio\u201d. La massa non \u00e8 solo un fatto quantitativo, ma anche qualitativo che palesa una media tendente verso il basso. Il componente della massa non si sente tale e, quindi, si sente tutto sommato a suo agio: non si rende conto della condizione di conformismo in cui \u00e8 sprofondato. In questo scenario deve comunque venir fuori una minoranza eletta: ne fa parte l'uomo che continuamente si sforza di uscire dal coro e diventare attore protagonista, qualunque siano il suo ceto e il suo censo.La sua concezione politica \u00e8 organica all'anarco-individualismo.\nOrtega non rifiuta la visione liberal-democratica, teme l'iperdemocrazia: era meglio l'800 liberale europeo, caratterizzato dal dialogo e dal confronto. L'iperdemocrazia si manifesta nella massa che vuole governare con i luoghi comuni, la vita dell'uomo-massa \u00e8 priva della volont\u00e0 di progredire e di partecipare ad un processo di evoluzione della societ\u00e0. La massa non capisce che se ora si pu\u00f2 godere di certi vantaggi ci\u00f2 \u00e8 dovuto al progresso: ma per progredire ci vogliono sforzi, ci vuole l'opera di singoli individui, usciti dal coro, diventati attori protagonisti.\nLe masse, invece, considerano il progresso come qualcosa di naturale, che non \u00e8 costato alcuno sforzo. Non \u201cringraziano\u201d chi ha reso possibile questo sforzo, cio\u00e8 il liberalismo (inteso come individualismo, sforzo individuale degli elementi migliori). La massa crede che il progresso sia qualcosa di irreversibile: questo progresso va in realt\u00e0 mantenuto; la politica richiede mediazione e ragionamento, mentre l'uomo-massa concepisce la politica solo come azione diretta. Non rispetta, cio\u00e8, chi discute, non \u00e8 disposto a mettere in gioco le proprie idee.\nLa novit\u00e0 politica in Europa consiste nel venir meno delle discussioni: questo \u00e8 il regime che piace all'uomo-massa. A tutto questo si contrappone il liberalismo: lo scopo della politica dovrebbe essere quello di rendere possibile la convivenza, attraverso la discussione; bisogna avere il diritto di dissentire. Prima vengono gli individui, poi la collettivit\u00e0. Il liberalismo \u00e8 \u201cil pi\u00f9 nobile appello che sia risuonato nel mondo\u201d in quanto convive con l'avversario, accetta l'avversario e gli d\u00e0 cittadinanza politica; \u00e8 un bene, infatti, che esista un'opposizione. La massa, invece, odia a morte ci\u00f2 che gli \u00e8 estraneo: non d\u00e0 cittadinanza politica a chi ha opinioni dissenzienti.\nNoi viviamo nell'epoca del \u201csignorino soddisfatto\u201d: pensa a tutto lo Stato, lui non deve badare a nulla, si deve limitare ad essere conformista. Tale individuo \u00e8 un \u201cbambino viziato\u201d: d\u00e0 per scontati benessere e progresso, crede che la vita non necessiti di competizione e che non sia necessario che i migliori debbano emergere. Il progresso non \u00e8 una cosa facile, la massificazione, invece, induce a ritenerlo. Lo Stato \u00e8 il maggior pericolo per chi vuole uscire dal coro: non \u00e8 pi\u00f9 un mezzo (come nella concezione liberale) ma \u00e8 ormai diventato un fine.\nL'uomo-massa riceve dallo Stato tutto e ci\u00f2 lo induce all'omologazione e alla mancanza di attivismo; rischia di dimenticare che lo Stato non pu\u00f2 risolvere tutti i problemi, l'individuo-massa sbaglia perch\u00e9 \u201cdelega in bianco\u201d. Lo Stato assorbe anche la societ\u00e0 civile e l'individuo non ha pi\u00f9 uno spazio dove far crescere e dimostrare le proprie capacit\u00e0. Massa e Stato si identificano a vicenda: un esempio pratico \u00e8 l'Italia di Mussolini. Ortega non \u00e8 nemico dello Stato (tanto pi\u00f9 che \u00e8 stato costruito dai liberali), crede per\u00f2 che vada articolato con continenza. \u201cAttraverso e per mezzo dello Stato, macchina anonima, le masse governano autonomamente\u201d: nessuno \u00e8 responsabile e si perde l'individualit\u00e0 e l'unicit\u00e0."}
{"id": "129824", "revid": "226458", "url": "https://it.wikipedia.org/wiki?curid=129824", "title": "Raziovitalismo", "text": "Il raziovitalismo (in spagnolo \"raciovitalismo\") \u00e8 un orientamento filosofico seguito da Jos\u00e9 Ortega y Gasset. Il termine \u00e8 formato dalle parole ragione e vita, due concetti strettamente collegati. Secondo Ortega l'uomo non \u00e8 un ente dotato di ragione, ma un essere che deve usare la ragione per poter vivere. La vita \u00e8 un continuo fabbricarsi, un \"quehacer\". \u00c8 problema e naufragio, preoccupazione e programma vitale. L'uomo deve impegnarsi a realizzare s\u00e9 stesso e il proprio destino. tanto pi\u00f9 sar\u00e0 reale."}
{"id": "129825", "revid": "1318658", "url": "https://it.wikipedia.org/wiki?curid=129825", "title": "Prospettivismo", "text": "Prospettivismo \u00e8 un termine che \u00e8 stato coniato da Gustav Teicm\u00fcller (\"Die wirkliche und die scheinbare Welt\", 1882). Esso indica una dottrina secondo cui il mondo, le cose e gli eventi possono essere analizzati da diversi punti di vista, ognuno dei quali concorre a comprendere meglio la realt\u00e0 col proprio limitato, relativo, particolare quanto specifico e imprescindibile apporto.\nFilosofia.\nIn et\u00e0 moderna, con Montaigne, la scoperta del Nuovo Mondo ed i conseguenti problemi etici e antropologici portano a un orientamento prospettivistico del filosofare. In seguito, Leibniz ha sottolineato, nella sua Monadologia, come una stessa citt\u00e0 vista da diverse angolature appaia totalmente differente, pressoch\u00e9 moltiplicata prospettivamente. Usando le parole di Goethe: \"Nella stessa citt\u00e0, un evento importante sar\u00e0 raccontato, alla sera, diversamente che al mattino\". La necessaria prospetticit\u00e0 \u00e8 stata oggetto del pensiero gnoseologico della corrente storica dell'Illuminismo.\nIl prospettivismo filosofico si riafferma con Emerson nel contesto pluralistico-democratico degli Stati Uniti negli anni precedenti la seconda rivoluzione industriale. La sua scia sar\u00e0 seguita, ma con precisi intenti di restaurazione gerarchico-aristocratica, da Nietzsche.\nNel '900, Ortega y Gasset rilancia la difesa di un prospettivismo storico, ossia l'idea che esistano una serie di prospettive che si possono scoprire soltanto nel corso della storia.Dizionario \u0e51 Prospettivismo\nIl prospettivismo secondo Nietzsche.\nIl filosofo Nietzsche afferma che tutte le intuizioni e le idee nascono da una particolare prospettiva. Questo significa che esistono molti possibili schemi concettuali, o prospettive in cui pu\u00f2 essere formulato un giudizio di verit\u00e0 o di valore. Ci\u00f2 equivale a dichiarare che non esiste un modo di vedere il mondo che sia \"veritiero\", ma non significa necessariamente che tutte le prospettive siano egualmente valide.\nIl prospettivismo nietzschiano nega che un oggettivismo di tipo metafisico sia qualcosa di possibile e afferma che non ci sono valutazioni oggettive in grado di trascendere una qualsiasi formazione culturale o le designazioni soggettive. Questo significa che non ci sono fatti oggettivi e che non \u00e8 possibile la comprensione o la conoscenza di una cosa in s\u00e9. Ci\u00f2 separa quindi la verit\u00e0 da un singolo o particolare punto di vista e significa che non \u00e8 possibile una certezza gnoseologica od etica, portando alla costante rivalutazione o trasvalutazione dei valori (filosofici, scientifici ecc.) secondo le prospettive individuali. La verit\u00e0 viene cos\u00ec intesa come una totalit\u00e0 derivata dall'incorporazione dei differenti punti di vista.\nNoi assumiamo sempre delle prospettive a causa delle nostre mancanze o incapacit\u00e0, che ne siamo consapevoli o no, e i concetti individuali di esistenza vengono definiti dalle circostanze in cui si trova l'individuo. La verit\u00e0 viene fatta \"da\" e \"per\" l'individuo e la societ\u00e0. Il punto di vista di Nietzsche differisce enormemente dai vari tipi o correnti del relativismo, che considerano la verit\u00e0 di una particolare proposizione logica come qualcosa che complessivamente non pu\u00f2 essere valutata in relazione ad una \"verit\u00e0 assoluta\", a prescindere dalla cultura e dal contesto nel quale le prospettive nascono e si incrementano.\nAd esempio, pur riconoscendo diverse correnti di pensiero come erronee o fuorvianti, Nietzsche ritiene che sia stato utile \"esservici precedentemente riconosciuti\", poich\u00e9 un tempo hanno svolto un ruolo efficace al fine di accrescere la \"volont\u00e0 di potenza\".\nReligione.\nSecondo il gesuita Guido Sommavilla, nell'ambito della teologia cristiana il corrispettivo di tale problematica \u00e8 indicato con tot capita tot Christi, per designare le difficolt\u00e0 e le problematiche interpretative di tipo religioso: "}
{"id": "129826", "revid": "125131085", "url": "https://it.wikipedia.org/wiki?curid=129826", "title": "F - Motori in pista", "text": " \u00e8 un manga \"spokon\" dedicato alla Formula 1, di Noboru Rokuda pubblicato in Giappone nel 1985 e in Italia nel 2002 dalla Star Comics. \u00c8 stato anche creato un anime di 31 episodi che copre soltanto i primi 8 volumi (su 28) del manga; la serie animata \u00e8 andata in onda in Italia in prima visione nel 1991 su Italia 7 in versione censurata, mentre ha ricevuto delle repliche successive sulle emittenti televisive Man-ga e Anime Gold includendone scene inedite e quindi trasmettendone una versione maggiormente completa.\nPer i sottotitoli di ogni episodio del manga sono state utilizzate tutte parole in inglese che iniziano per \"F\", fino ad arrivare all'ultimo episodio intitolato \"Finish\". Sulla copertina di ogni tankobon della prima edizione della Shogakukan, inoltre, per simulare l'adrenalinica corsa virtuale contenuta nell'albo, viene utilizzata una diversa auto di Formula 1 immortalata fotograficamente come fosse una cinetica ripresa televisiva di una gara. Corsa che conduce fino all'ultimo tomo in cui appare una grande bandiera a scacchi che sancisce la fine della stessa.\nLa saga poi \u00e8 continuata dal 2002 al 2006 con il sequel \"F: REGENERATION Ruri\" (composto da 12 volumi), serializzato sul magazine automobilistico \"Autosport\" dell'editore San-ei Shobou, mentre i tankobon furono invece pubblicati dalla Shuueisha. La saga di \"F\" si \u00e8 conclusa poi tra il 2009 e il 2011 con la miniserie in tre tomi \"F Final\", serializzato sulla rivista automobilistica \"Best Car\" della Kodansha SMBC (i relativi tomi invece furono stampati dalla Futabasha) come parte di un progetto di collaborazione per il 35\u00ba anniversario del costruttore motoristico giapponese Mugen Motorsport (il cui fondatore Hirotoshi Honda appare anche nel manga), a quel tempo fornitore unico di propulsori della serie automobilistica per vetture monoposto Formula Nippon (oggi denominata Super Formula).\nE' da sottolineare che, nel medesimo periodo, oltre che su \"Best Car\", \"F Final\" fu pubblicato anche sul magazine per cellulari \"Manga Ookoku\" della Bbmf Magajin.\nI seguiti del Manga, F-Regenetion Ruri ed F-Final, sono inediti in Italia \nTrama.\nGunma Akagi \u00e8 uno dei tre figli di Soichiro Akagi, capostipite di una ricca e potente famiglia giapponese. Al contrario dei fratelli Gunma \u00e8 il frutto di una relazione extra-matrimoniale e per questo motivo il padre in passato aveva abbandonato lui e sua madre a loro stessi in modo da evitare di essere coinvolto in degli scandali giornalistici che avrebbero potuto nuocere al prestigio della famiglia e alle sue ambizioni politiche. Il ragazzo quindi lo disprezza profondamente anche se \u00e8 stato infine accolto nella famiglia e adotta un atteggiamento rude e spaccone. \nLe uniche persone con cui ha un buon rapporto sono il fratello minore Yuma, Yuki (la cameriera di casa Akagi) e l'amico meccanico Tamotsu, con cui riesce ad esprimere un grande (se pur grezzo) talento per fare il pilota.\nIl manga inizia con l'abbandono della casa paterna da parte di Gunma e narra le sue vicissitudini e la sua carriera nel mondo delle gare automobilistiche, iniziando dalle categorie semi-dilettantistiche giapponesi (FJ1600) per passare rapidamente a categorie superiori. Il protagonista, per quanto abbia un carattere insopportabile e infantile, \u00e8 dotato di un talento cristallino che gli consente di entrare in sintonia con auto e circuito e gli permetter\u00e0, tra alterne fortune, di bruciare le tappe nell'ascesa verso la Formula 1.\nLe vicende automobilistiche di Gunma e Tamotsu corrono parallele a quelle della famiglia di Gunma, costituite da intrighi politici e familiari, che portano la storia ad essere sviluppata e narrata su due fronti con tematiche completamente diverse e che vengono in contatto quando i rapporti tra i personaggi lo impongono. Per questa ragione, nonostante la serie abbia un'impronta sportiva, la storia si sofferma in alcuni capitoli su altri personaggi in contesti diversi da quello delle corse, trattando tematiche pi\u00f9 profonde e articolate accostabili pi\u00f9 al genere Seinen.\nMedia.\nManga.\nIl manga, scritto e disegnato da Noboru Rokuda, \u00e8 stato serializzato dal 15 giugno 1985 al 1992 sulla rivista \"Big Comic Spirits\" edita da Shogakukan. I vari capitoli sono stati poi raccolti in ventotto volumi \"tank\u014dbon\" pubblicati tra il 30 aprile 1986 ed il 30 novembre 1992.\nIn Italia la serie \u00e8 stata pubblicata da Star Comics dal 1\u00ba giugno 2002 al 16 settembre 2004.\nAnime.\nUn adattamento anime, prodotto da Studio Deen e diretto da K\u014dichi Mashimo, \u00e8 stato trasmesso su Fuji TV dal 9 marzo al 23 dicembre 1988 per un totale di trentuno episodi. La versione animata copre soltanto i primi otto volumi del manga.\nIn Italia la serie \u00e8 stata trasmessa su Italia 7 dall'ottobre 1991 in versione censurata; nelle repliche successive avvenute su Man-ga ed Anime Gold \u00e8 stata trasmessa in versione integrale, includendo le scene inedite in lingua originale e con i sottotitoli in italiano.\nAdattamento italiano.\nNella seconda met\u00e0 degli anni ottanta si ebbe un periodo di forte manipolazione degli anime originali, tentando di eliminare dai cartoni animati giapponesi ogni riferimento al Giappone e rendendo l'ambientazione della storia pi\u00f9 generica: un esempio in tal senso \u00e8 \"Motori in pista\": i nomi dei personaggi furono cambiati, la Formula J (campionato automobilistico giapponese) divenne l'europea Formula 3000 e ogni qualvolta appariva una scritta in caratteri giapponesi, per esempio su un giornale, una vetrina o sui cartelloni pubblicitari a bordo pista, la scena veniva completamente eliminata. A operare maggiormente su questo tipo di censure era l'allora doppiatore, nonch\u00e9 adattatore di dialoghi italiani, Nicola Bartolini Carrassi.\nYamato Video pubblic\u00f2 l'intera serie, dapprima in VHS dove riport\u00f2 l'edizione televisiva censurata e diversi anni dopo in DVD, dove present\u00f2 per la prima volta la serie senza censure e con il ripristino di tutte le scene tagliate mantenendole in lingua originale con i sottotitoli in italiano.\nL'edizione senza censure venne trasmessa su Man-ga e Anime Gold, rendendo cos\u00ec disponibili tutte le scene precedentemente inedite sulla televisione italiana."}
{"id": "129837", "revid": "1005847", "url": "https://it.wikipedia.org/wiki?curid=129837", "title": "Governo Badoglio II", "text": "Il Governo Badoglio II fu il sessantunesimo governo del Regno d'Italia.\nFormatosi in seguito alla svolta di Salerno dell'aprile 1944, con la quale il Partito Comunista Italiano di Palmiro Togliatti accett\u00f2 di collaborare con Pietro Badoglio (capo del governo dal 25 luglio 1943) e la monarchia sabauda, fu il primo esecutivo aperto ai sei partiti antifascisti riuniti nel Comitato di Liberazione Nazionale.\nNominati i ministri il 24 aprile 1944, il governo rimase in carica da tale data al 18 giugno 1944, per un totale di 55 giorni, ovvero 1 mese e 25 giorni, e fu seguito dal periodo costituzionale transitorio, che port\u00f2 alla Repubblica Italiana.\nIl giuramento dei ministri nelle mani del Re avvenne a Villa Episcopio a Ravello.\nDiede le dimissioni il 6 giugno 1944, immediatamente dopo la liberazione di Roma dall'occupazione nazi-fascista.\nCompagine di governo.\nFu un governo di unit\u00e0 nazionale, composto da:"}
{"id": "129842", "revid": "1005847", "url": "https://it.wikipedia.org/wiki?curid=129842", "title": "Governo Bonomi II", "text": "Il Governo Bonomi II fu il sessantaduesimo governo del Regno d'Italia.\nStoria.\nFu il nuovo Luogotenente del regno, Umberto di Savoia a nominare presidente del Consiglio Ivanoe Bonomi.\nNominati i ministri il 18 giugno 1944, il governo rimase in carica da tale data al 12 dicembre 1944 per un totale di 177 giorni, ovvero 5 mesi e 27 giorni.\nI ministri in verit\u00e0 avevano gi\u00e0 giurato il 12 giugno, ma si dovette attendere il placet degli Alleati per ufficializzare la costituzione del governo ed entrare in carica. Inizialmente ebbe sede a Salerno, e dal 15 luglio 1944 a Roma.\nDiede le dimissioni il 26 novembre 1944 in seguito a divergenze nella maggioranza, e sostituito da un nuovo gabinetto Bonomi.\nComposizione.\nFu un governo di unit\u00e0 nazionale, composto da:"}
{"id": "129845", "revid": "1355461", "url": "https://it.wikipedia.org/wiki?curid=129845", "title": "Lago Tana", "text": "Il lago Tana \u00e8 lo specchio d'acqua pi\u00f9 esteso dell'Etiopia, ha una superficie di circa 3.600\u00a0km\u00b2 ed \u00e8 situato nella parte Nord del paese a 1788 metri di altezza. Ha per emissario il Nilo azzurro, che da esso prende origine verso Sud, formando, dopo un tratto di qualche km, le imponenti cascate del Nilo Azzurro, seconde in Africa solo alle cascate Vittoria.\nDescrizione.\nIl lago Tana ha una forma grossolanamente cuoriforme, con la citt\u00e0 di Bahir Dar nel punto pi\u00f9 meridionale e 37 isole sulla superficie.\nSia queste isole che le coste sono sede di un gran numero di monasteri e chiese, molti dei quali di grande importanza storica e punto di riferimento per la cristianit\u00e0 etiope. Tra di essi merita menzionare: Tana Kirkos, dove la tradizione della Chiesa ortodossa etiope vuole che sia stata custodita per molti secoli l'Arca dell'Alleanza prima di essere trasportata ad Axum, dove dovrebbe trovarsi oggi; Daga Estifanos, con una grande pittura della Madonna del XV secolo, dove la tradizione vuole che sia sepolto l'imperatore Fasilidas; Narga Selassie, costruito nel XVIII secolo dall'imperatrice Mentewab e, a differenza dei primi due, aperto anche alle donne.\nLa pesca sul lago \u00e8 un'attivit\u00e0 importante, ed \u00e8 una tradizionale fonte di sussistenza per i villaggi della costa; ancora oggi si possono vedere caratteristiche barche di papiro, tradizionalmente usate per questa attivit\u00e0.\nDa ricordare \u00e8, infine, l'interessante patrimonio naturalistico del lago che ospita una ricca fauna, caratterizzata soprattutto da uccelli stanziali e migratori.\nDaga Estifanos.\nNell'isoletta monastero vive una comunit\u00e0 di circa 150 monaci cristiano-etiopici (con rito ortodosso) che custodiscono le tombe dei primi re di Aksum. Unitamente alla repubblica monastica del Monte Athos e all'isoletta sacra giapponese Okinoshima \u00e8 l'unico luogo nel mondo in cui non possono accedere le donne e le femmine di animali.\nDaga Estifanos \u00e8 ritenuto uno dei siti pi\u00f9 sacri del lago e questo \u00e8 il motivo per cui vi sono conservate le mummie di cinque sovrani d'Etiopia.\nNella chiesa di Santo Stefano, protettore dell'isoletta, oltre alla descritta Madonna dipinta, si trovano preziosi oggetti liturgici e antichi libri.\nL'isola pu\u00f2 essere raggiunta da Bahir Dar, con un battello a vapore: il convento con le abitazioni dei monaci sono visibili dopo un percorso a piedi, dal molo, contraddistinto da una rigogliosa vegetazione tropicale.\nNella cultura di massa.\nAl lago Tana \u00e8 intitolata l'omonima canzone Sul lago Tana, composta in Italia durante il periodo coloniale. "}
{"id": "129847", "revid": "132266", "url": "https://it.wikipedia.org/wiki?curid=129847", "title": "24 Themis", "text": "24 Themis (in italiano 24 Temi) \u00e8 uno dei pi\u00f9 grandi asteroidi della Fascia principale. \u00c8 anche il pi\u00f9 grande membro appartenente alla Famiglia di asteroidi Themis.\nThemis fu scoperto da Annibale de Gasparis il 5 aprile 1853 all'Osservatorio Astronomico di Capodimonte e fu battezzato cos\u00ec in onore di Temi, una titanide, personificazione dell'ordine, della giustizia e del diritto nella mitologia greca.\nTemi \u00e8 anche il nome attribuito al presunto decimo satellite di Saturno che William Henry Pickering credette erroneamente di aver individuato nel 1905; in realt\u00e0 non esiste nessun corpo celeste con questo nome (e con i parametri orbitali stimati da Pickering) in orbita attorno al gigante gassoso"}
{"id": "129848", "revid": "363629", "url": "https://it.wikipedia.org/wiki?curid=129848", "title": "Tana", "text": ""}
{"id": "129850", "revid": "1543377", "url": "https://it.wikipedia.org/wiki?curid=129850", "title": "Lingue dell'India", "text": "L'India ha una vasta lista di lingue parlate da differenti gruppi di persone. Sono state censite almeno 23 diverse lingue e circa 2.000 dialetti. Le due maggiori famiglie linguistiche in India sono le lingue indoeuropee (rappresentate dal gruppo delle lingue indoarie), parlate dal 72% degli indiani, e le lingue dravidiche, parlate dal 25% della popolazione. Nel paese sono inoltre parlate lingue austroasiatiche, tibeto-birmane e lingue isolate o di altre famiglie linguistiche minori.\nLa Costituzione dell'India ha definito l'uso della hindi e dell'inglese come le due lingue ufficiali per il governo nazionale. Classifica, inoltre, un insieme di 22 lingue registrate, che possono essere ufficialmente adottate dai diversi stati per necessit\u00e0 amministrative, come uno strumento di comunicazione tra il governo nazionale e quello degli stati e per gli esami pubblici condotti per le selezioni degli impiegati del governo centrale. In ogni caso, non esiste una \"lingua nazionale\" indiana.\nSecondo i piani, l'inglese avrebbe dovuto cessare di essere lingua ufficiale (cio\u00e8 allo stesso livello dello hindi) dal 1965, dopodich\u00e9 sarebbe continuato il suo uso come \"lingua ufficiale supplementare associata\" fino al momento in cui un comitato nominato avrebbe potuto decidere una transizione completa allo hindi, basata su una revisione periodica. Tuttavia, dopo proteste di alcuni stati come Tamil Nadu, in cui \u00e8 bassa la penetrazione dello hindi, \"il sistema di lingua gemellare\" \u00e8 ancora accettato. A causa del rapido processo di industrializzazione e dell'influenza multinazionale sull'economia indiana, l'inglese continua ad essere un mezzo di comunicazione popolare ed influente nel governo e nel commercio quotidiano.\nLingue riconosciute dalla Costituzione dell'India.\nL'allegato VIII della Costituzione dell'India riconosce ufficialmente 21 lingue, come segue:"}
{"id": "129851", "revid": "406204", "url": "https://it.wikipedia.org/wiki?curid=129851", "title": "Antoine Parmentier", "text": "Biografia.\nFu farmacista nell'esercito durante la guerra dei sette anni, contro l'Inghilterra e la Prussia. Durante la sua detenzione in Germania, in un carcere prussiano scopr\u00ec le qualit\u00e0 nutritive di una pianta della famiglia delle solanacee, la patata. Al suo ritorno in Francia, partecip\u00f2 nel 1771 a un concorso indetto dal comune di Besan\u00e7on sulla sostituzione del frumento nella produzione del pane e prepar\u00f2 una dissertazione sulla patata, che lo rese celebre. Cerc\u00f2, con l'appoggio di re Luigi XVI, di diffondere la coltivazione della patata creando una piantagione di questo tubero vicino a Neuilly-sur-Seine.\nPer rimediare alla penuria di zucchero di canna, previde l'impiego di zuccheri estratti dall'uva e altri vegetali zuccherati. Si interess\u00f2 alla conservazione della farina, del vino e dei prodotti caseari. Ispettore generale del servizio di sanit\u00e0, fece adottare dall'esercito la vaccinazione antivaiolosa e si occup\u00f2 delle condizioni d'igiene sulle navi. Tra i fondatori della Scuola di Fornai in Francia, lavor\u00f2 anche sul mais, l'oppio e lo sclerozio della segale. Previde la conservazione dei cibi tramite il freddo. Scienziato dai molteplici interessi, partecip\u00f2, tra l'altro, alla vita sociale collaborando ai testi di riforma agraria proposti dal Parlamento. Fu ammesso all'Acad\u00e9mie des sciences nel 1795. La sua famiglia ha una tomba al Cimitero di P\u00e8re-Lachaise a Parigi.\nLa diffusione della patata.\nLa fama maggiore di Parmentier \u00e8 legata alla sua opera per la diffusione della patata. Nel 1771 l'accademia di Besan\u00e7on aveva posto un concorso dal titolo: \"Quali sono i vegetali che possono essere sostitutivi in caso di carestia rispetto a quelli di impiego comune e la loro preparazione\". Egli cur\u00f2 la redazione di una memoria rimasta celebre sulla base dell'uso fatto mentre era farmacista al seguito delle truppe in tempo di guerra. La memoria fu premiata nonostante una legge del parlamento del 1748, che accusava il tubero di trasmettere infezioni e ne vietava la coltivazione.\nParticolarmente divertente, quanto sagace, fu il trucco escogitato da Parmentier per convincere i contadini francesi a cibarsi di patate, piuttosto diffidenti verso la consumazione del tubero, che pure regolarmente coltivavano nelle terre dello Stato. Il farmacista fece inviare militari armati a presidiare, dall'alba al tramonto, i campi coltivati a patate; i contadini si convinsero trattarsi di cibo prezioso e cominciarono a rubarle nottetempo, iniziando cos\u00ec a consumarle. Parmentier riusc\u00ec a coinvolgere nella sua opera di diffusione persino il re e un fiore di patata viene messo sulla parrucca della regina. \nIn letteratura.\nAchille Campanile ha scritto un parodistico raccontino sulla diffusione della patata in Francia, dal titolo \"La patata raccomandata da Luigi XVI\"."}
{"id": "129852", "revid": "1149807", "url": "https://it.wikipedia.org/wiki?curid=129852", "title": "Flag", "text": "In informatica, un flag (parola inglese che letteralmente significa \"bandiera\") \u00e8 una variabile (solitamente booleana) che pu\u00f2 assumere solo due stati (\"vero\" o \"falso\", \"on\" e \"off\", \"1\" e \"0\", \"acceso\" e \"spento\") e che segnala, con il suo valore, se un dato evento si \u00e8 verificato oppure no, o se il sistema \u00e8 in un certo stato oppure no. Viene utilizzato da un programmatore per eseguire determinate operazioni solo al raggiungimento di un determinato stato o al verificarsi di un determinato evento.\nL'operazione di porre il valore di un flag a \"vero\" viene detta \"impostare il flag\", mentre porlo nello stato di \"falso\" viene detto \"resettare\" o \"azzerare il flag\".\nPer verificare il raggiungimento dello stato desiderato si effettuano uno o pi\u00f9 controlli riguardo al valore del flag nel codice. Si cambia il valore del flag solo al raggiungimento dello stato desiderato. Quando, alla verifica del valore del flag questo risulti essere il cosiddetto \"valore sentinella\" (solitamente true per i flag booleani), si procede eseguendo le necessarie operazioni.\nUn esempio tipico \u00e8 l'utilizzo di una variabile di flag booleana chiamata \"trovato\" all'interno di un algoritmo di ricerca. Questa variabile viene inizialmente impostata a \"falso\" e poi cambiata in \"vero\" solo quando viene trovato l'elemento ricercato. L'algoritmo iterativo, verificato il valore positivo del flag \"trovato\", termina con esito positivo.\nAltri esempi di utilizzo di flag sono le variabili semaforo usate all'interno dei sistemi operativi per sincronizzare l'accesso alle risorse.\nFlag nelle CPU.\nNelle CPU sono presenti molti flag associati a operazioni matematiche, rappresentati con dei bit singoli organizzati in un importante registro apposito, il \"registro dei flag\". Fra tali flag c'\u00e8 il \"flag di zero\", che assume il valore 1 ogni volta che l'ultima operazione matematica eseguita dalla CPU ha dato un risultato pari a zero, mentre assume il valore 0 se il risultato \u00e8 stato un numero diverso da zero. Il valore dei vari flag viene usato nelle istruzioni di \"salto condizionato\" della CPU per decidere se saltare o meno.\nFlag della CPU Intel 80386.\nEcco, come esempio dei flag di una CPU, il registro dei flag della CPU Intel 80386 e il loro significato:"}
{"id": "129863", "revid": "831312", "url": "https://it.wikipedia.org/wiki?curid=129863", "title": "Giro d'Italia 1993", "text": "Il Giro d'Italia 1993, settantaseiesima edizione della \"Corsa Rosa\", si svolse in ventuno tappe dal 23 maggio al 13 giugno 1993, per un percorso totale di 3\u00a0702 km. La vittoria fu appannaggio dello spagnolo Miguel Indurain, che complet\u00f2 il percorso in 98h09'44\", alla media di 37,712 Km/h, precedendo il lettone P\u00ebtr Ugrjumov e l'italiano Claudio Chiappucci. \nSecondo successo consecutivo per Indurain, che dovette per\u00f2 stringere i denti per resistere ai violenti attacchi di Ugrjumov sulla salita del Santuario di Oropa.\nPer la prima volta il Giro viene trasmesso dalle reti Fininvest (Italia 1), con le telecronache affidate a Davide De Zan (figlio di Adriano) e il commento tecnico a Giuseppe Saronni."}
{"id": "129864", "revid": "466539", "url": "https://it.wikipedia.org/wiki?curid=129864", "title": "Condoleezza Rice", "text": "\u00c8 stata, nella seconda amministrazione di George W. Bush, il 66\u00ba Segretario di Stato degli Stati Uniti, nonch\u00e9 la prima donna afroamericana a ricoprire tale carica, la seconda persona afroamericana dopo Colin Powell (che ricopr\u00ec la carica dal 2001 al 2005) e la seconda donna dopo Madeleine Albright (che ricopr\u00ec il ruolo dal 1997 al 2001 durante la presidenza di Bill Clinton).\nLa Rice rivest\u00ec il ruolo di Consigliere per la sicurezza nazionale (National Security Advisor) nella prima amministrazione Bush. Prima di entrare in politica, \u00e8 stata docente di Scienze politiche e \"provost\" (vice-rettore) alla Stanford University. Nella presidenza di George H. W. Bush, Condoleezza Rice \u00e8 stata consigliere dei rapporti con l'Unione Sovietica e l'Europa dell'est nel periodo della dissoluzione dell'Unione Sovietica e la riunificazione della Germania.\nBiografia.\nEducazione e carriera accademica.\nNata in Alabama e cresciuta nei dintorni di Titusville (sobborgo della citt\u00e0 di Birmingham), la Rice \u00e8 l'unica figlia di un reverendo presbiteriano, John Wesley Rice Jr. (morto nel dicembre 2000 all'et\u00e0 di 77 anni), e della moglie Angelena Ray (morta di cancro al seno nell'agosto 1985 all'et\u00e0 di 61 anni). Il reverendo Rice era consigliere alla \"Ullman High School\" e ministro della Chiesa presbiteriana di Westminster, fondata dal proprio padre, e Angelena era insegnante di scienze, musica e oratoria nella medesima scuola. Condoleezza (il cui nome deriva dalla storpiatura dell'espressione italiana, usata in musica classica, \"con dolcezza\") impar\u00f2 a suonare il pianoforte dalla propria madre, la quale diceva che \"la musica fa diventare amici\", e lo suona tuttora in modo eccellente.\nMatur\u00f2 le sue prime esperienze toccando con mano le ingiustizie delle leggi e degli atteggiamenti discriminatori esistenti a Birmingham. Entr\u00f2 all'universit\u00e0 all'et\u00e0 di quindici anni, giovanissima, laureandosi in Scienze politiche presso l'Universit\u00e0 di Denver nel 1974. Nel 1975, ottenne un master presso l'Universit\u00e0 di Notre Dame (Indiana). Svilupp\u00f2 il suo interesse per l'Unione Sovietica e le relazioni internazionali frequentando un corso di Politica internazionale tenuto da Josef Korbel (padre di Madeleine Albright, futuro Segretario di Stato statunitense), che la Rice avrebbe poi descritto come una figura centrale nella sua vita.\nDal 1981, la Rice inizi\u00f2 la carriera accademica all'Universit\u00e0 di Stanford, prima come assistente di Scienze politiche (1981-1987), poi come professore associato (1987-1993), infine come professore ordinario di Scienze politiche (1993-luglio 2000). \u00c8 stata \"provost\" (vice-rettore) della Stanford University dal 1991 al 1993.\nCarriera politica.\nEntra alla Casa Bianca nel 1989, nominata \"Responsabile della direzione Russia e Paesi dell'est\" dall'allora consigliere per la sicurezza nazionale, il generale Brent Scowcroft. Nel 1990 \u00e8 la principale consigliera del Presidente George H. W. Bush per gli affari sovietici. In tale veste, si \u00e8 spesa presso Bush e il suo segretario di Stato James Baker per la riunificazione tedesca.\nConsigliere per la sicurezza nazionale.\nIl 17 dicembre 2000 diventa Consigliere per la sicurezza nazionale nell'amministrazione del Presidente George W. Bush, \u00e8 la seconda donna a ricoprire questo incarico. Il suo staff l'ha soprannominata \"principessa guerriera\" a causa della sua forte personalit\u00e0 accompagnata da maniere educate.\n11 settembre 2001.\nDopo gli attentati dell'11 settembre 2001, la Rice \u00e8 stata incaricata di delineare una nuova politica di sicurezza nazionale includendo la difesa missilistica, ma minimizzando alquanto la minaccia del terrorismo internazionale. Nel marzo 2004, Rice ha rifiutato di testimoniare davanti alla 9/11 Commission; posto sotto pressione, Bush ha infine accettato di permetterle di testimoniare.\nLa guerra in Iraq.\nVicina alle tesi della guerra preventiva care ai neoconservatori, ma su posizioni pi\u00f9 sfumate rispetto ai \"falchi\" quali il Vicepresidente Dick Cheney e il Segretario alla Difesa Donald Rumsfeld, Rice \u00e8 stata una sostenitrice dell'invasione dell'Iraq nel 2003, dietro la falsa accusa di possesso di armi di distruzione di massa da parte del regime di Saddam Hussein.\nNel dicembre 2002, dopo che l'Iraq aveva dichiarato presso l'Organizzazione delle Nazioni Unite di non possedere simili armi, Rice aveva scritto un editoriale per il New York Times dal titolo \"Perch\u00e9 sappiamo che l'Iraq sta mentendo\". Tuttavia, dopo l'invasione, quando divenne chiaro che l'Iraq non aveva la capacit\u00e0 di produrre armi di distruzione di massa, numerose voci hanno criticato le affermazioni della Rice.\nSegretario di Stato.\n\u00c8 stata nominata da Bush, il 16 novembre 2004, a succedere a Colin Powell al Dipartimento di Stato degli Stati Uniti d'America; nel ruolo di Consigliere per la Sicurezza Nazionale viene rimpiazzata da Stephen Hadley.\nIl 26 gennaio 2005 il Senato conferma la nomina con 85 voti a favore e 13 contro, e Condoleezza Rice ha giurato come 66\u00b0 Segretario di Stato. Il grande numero di voti contrari (si tratta del pi\u00f9 alto numero di voti contrari per la nomina di un segretario di Stato dal 1825) provenne da quei senatori che volevano cos\u00ec esprimere biasimo per \"\"il fallimento della Rice e dell'amministrazione Bush in Iraq e nella lotta al terrorismo\". Il punto fondante di tale critica, secondo tali senatori, era che la Rice aveva agito irresponsabilmente equiparando il regime di Hussein al terrorismo islamico.\nRice ha riformato gli obiettivi del Dipartimento di Stato, nonch\u00e9 la diplomazia statunitense nel suo complesso, dando sostegno all'affermazione di governi democratici e di valori americani universali.\nAl termine del suo mandato il 9 gennaio 2009, il segretario di Stato Rice ha visitato un totale di 85 paesi.\nRapporti con l'Europa.\nNel dicembre 2005, durante un viaggio nei paesi alleati, ha dovuto giustificare dinanzi al Consiglio d'Europa e all'opinione pubblica europea l'esistenza di prigioni segrete della CIA in Europa e l'uso di aeroporti europei per i sequestri e i trasferimenti coatti dei prigionieri sospettati di terrorismo.\nNell'aprile 2005 aveva invocato il cambiamento politico in Bielorussia, definita \"l'ultima dittatura d'Europa\".\nVicino Oriente.\nNel giugno 2005, durante un discorso presso l'Universit\u00e0 Americana del Cairo, ha criticato l'allora presidente egiziano Hosni Mubarak, auspicando da parte sua la promozione di riforme democratiche ed elezioni eque e trasparenti. In risposta al programma nucleare iraniano, ha contribuito ad organizzare un regime di isolamento diplomatico contro l'Iran, invitando l'ONU ad approvare a pi\u00f9 riprese sanzioni unilaterali di varia natura nei confronti di quel paese.\nRice ha svolto un ruolo centrale nell'apertura di un canale diplomatico tra l'esercito israeliano e gli Hezbollah libanesi durante la seconda guerra israelo-libanese del 2006, chiedendo un cessate il fuoco al premier israeliano Ehud Olmert dopo il bombardamento di Cana. Nel luglio 2006, in un viaggio a Gerusalemme, ha dichiarato: \"\u00e8 giunto il tempo per un nuovo Medio Oriente. I popoli di questa regione hanno vissuto troppo a lungo nella paura, nel terrore e nella violenza\"\".\nNel settembre 2008 ha incontrato Mu\u02bfammar Gheddafi, nella prima visita di un segretario di Stato in Libia dal 1953.\nRussia.\nNell'aprile 2005, la Rice ha compiuto un viaggio in Russia, durante il quale ha sollevato tiepidamente la questione del mancato rispetto dei diritti umani e della libert\u00e0 di stampa da parte del governo, pur definendo la Russia un partner importante. Sei mesi pi\u00f9 tardi, Stati Uniti, Russia, Cina, Giappone e Corea del Sud hanno promesso forniture di carburante alla Corea del Nord in cambio dell'abbandono del programma nucleare e la firma del trattato di non proliferazione nucleare.\nAllo scoppio della seconda guerra in Ossezia del Sud nell'agosto 2008, la Rice ha attaccato apertamente la Russia accusandola di essere sempre pi\u00f9 autoritaria all'interno e aggressiva all'estero, e rimettendo in discussione l'adesione di Mosca all'Organizzazione mondiale del commercio.\nRitorno alla vita privata.\nA dispetto di alcune voci che la davano in corsa come possibile Vicepresidente del candidato repubblicano alle elezioni John McCain, dopo la conclusione dell'amministrazione Bush e l'elezione di Barack Obama la Rice non ha pi\u00f9 ricoperto incarichi politici ed \u00e8 tornata ad insegnare Scienze Politiche alla Stanford University, pur restando membro di influenti \"think-tank\" repubblicani come la Hoover Institution.\nHa supportato Mitt Romney nelle elezioni primarie del Partito Repubblicano del 2012.\nHa fatto parte dei consigli di amministrazione della Chevron Corporation, Transamerica Corporation ed Hewlett-Packard; ha prestato servizi di consulenza per ExxonMobil.\nDal 2014 siede nel CdA di Dropbox.\nIl 27 gennaio 2015, in occasione del funerale del re Abd Allah dell'Arabia Saudita, Condoleezza Rice non ha velato il suo viso o la sua testa, come anche Michelle Obama, Hillary Clinton e Angela Merkel, venendo meno alla consuetudine saudita che intima alle donne di coprirsi il capo.\nNel maggio del 2017, la Rice ha affermato che il presunto coinvolgimento russo nella diffusione di migliaia di messaggi di posta elettronica violati dal Comitato Nazionale Democratico (DNC) sulla campagna di Hillary Clinton, non dovrebbe assolutamente costituire fonte di delegittimazione della presidenza di Donald Trump.\nCritiche.\nLa Rice \u00e8 stata criticata per la sua attivit\u00e0 durante la presidenza di George W. Bush sia all'interno degli Stati Uniti sia all'estero in relazione alla guerra contro l'Iraq. Proteste, ad esempio, si sono avute per una sua visita all'Universit\u00e0 di Princeton e al Boston College. Analoghe manifestazioni di protesta si sono avute anche all'estero.\nNell'aprile 2009, il Senato degli Stati Uniti ha rivelato che Condoleezza Rice aveva autorizzato l'uso di metodi di tortura \"muscolare\"; in proposito, Human Rights Watch ha chiesto invano l'apertura di un'indagine a suo carico.\nVita personale.\nNegli anni 1970, Rice ha avuto una breve relazione con il giocatore di football Rick Upchurch. Non si \u00e8 mai sposata e non ha avuto figli. Si \u00e8 dichiarata moderatamente favorevole all'aborto, sebbene creda che lo Stato non debba imporre alle parti il proprio punto di vista. \u00c8 una \"fan\" dei Led Zeppelin, il suo gruppo musicale preferito."}
{"id": "129872", "revid": "104485", "url": "https://it.wikipedia.org/wiki?curid=129872", "title": "Turing equivalenza", "text": "La Turing equivalenza \u00e8 la propriet\u00e0 dei modelli di calcolo che hanno lo stesso potere computazionale di una macchina di Turing universale (\"MdTu\").\nUn modello che ha lo stesso potere computazionale di una MdTu si dice Turing equivalente o Turing completo.\nNoti modelli Turing equivalenti.\nI pi\u00f9 noti modelli di calcolo Turing equivalenti sono:\nAnche i pi\u00f9 comuni linguaggi di programmazione, sia imperativi sia funzionali, sono Turing equivalenti.\nPoich\u00e9 la compilazione di un programma richiede l'uso di costrutti condizionali, cicli e memoria illimitati, un linguaggio \"general purpose\" dotato di tali costrutti (e quindi Turing equivalente) permette di scrivere un compilatore. Ci\u00f2 ha generato la consuetudine di considerare un generico linguaggio formula_1 come Turing equivalente quando \u00e8 possibile scrivere un compilatore di programmi formula_1 usando formula_1 stesso. In realt\u00e0 non \u00e8 necessario attendere che un linguaggio venga usato in un simile progetto: \u00e8 sufficiente che esibisca alcune propriet\u00e0 elementari, come si vede dai modelli Turing equivalenti pi\u00f9 semplici (ad esempio le macchine a registri elementari).\nEsempi di modelli di calcolo che sono meno potenti di una MdT Universale sono le espressioni regolari, gli automi a stati finiti e le macchine che terminano sempre."}
{"id": "129873", "revid": "9416", "url": "https://it.wikipedia.org/wiki?curid=129873", "title": "Turing equivalente", "text": ""}
{"id": "129874", "revid": "9416", "url": "https://it.wikipedia.org/wiki?curid=129874", "title": "Turing completo", "text": ""}
{"id": "129875", "revid": "121325460", "url": "https://it.wikipedia.org/wiki?curid=129875", "title": "Breakpoint", "text": "Nell'ambito dello sviluppo del software, un breakpoint \u00e8 un punto di interruzione nel codice di un programma, normalmente usato per scopi di debugging. Un breakpoint \u00e8 uno strumento che consente di interrompere l'esecuzione di un programma in punto desiderato oppure quando si verificano determinate condizioni, allo scopo di acquisire informazioni sul programma stesso. In particolare, il programmatore pu\u00f2 analizzare lo stato di file di log, variabili o registri al punto in cui il programma \u00e8 stato interrotto, per verificare se il programma funziona come previsto o, in caso contrario per risalire alla causa del malfunzionamento (bug).\nCondizioni per un breakpoint.\nIn pratica, un breakpoint \u00e8 definito in base ad una serie di condizioni che determinano quando il programma debba essere interrotto.\nLa versione \"classica\" del breakpoint, quella pi\u00f9 semplice, interrompe il programma immediatamente prima che venga eseguita una certa istruzione specificata dal programmatore, presente in una certa riga del codice.\nIn altri casi (quelli pi\u00f9 comuni), l'esecuzione del programma pu\u00f2 essere interrotta:\nQueste condizioni, semplici di per s\u00e9, facilitano notevolmente il compito del programmatore. Ad esempio esse rendono possibile interrompere il programma solo quando necessario, cio\u00e8 quando \u00e8 superfluo controllare la validit\u00e0 dello stato delle variabili nel programma quando queste assumono determinati valori (che gi\u00e0 a priori si sanno essere corretti).\nCaratteristiche.\nI tipi di breakpoint utilizzabili per il controllo di un programma dipendono dal linguaggio utilizzato e soprattutto dall'IDE. IDE diversi forniscono tipi di breakpoint con caratteristiche sempre pi\u00f9 avanzate e precise, per facilitare l'operazione di debugging.\nNei linguaggi multithreaded, in genere \u00e8 possibile scegliere se un breakpoint debba interrompere solo il thread coinvolto o anche gli altri threads."}
{"id": "129876", "revid": "6923", "url": "https://it.wikipedia.org/wiki?curid=129876", "title": "Vera Chiesa di Ges\u00f9", "text": "La Vera Chiesa di Ges\u00f9 (in cinese: &lt;ruby&gt;&lt;rb&gt;\u771f&lt;/rb&gt;&lt;rp&gt;[&lt;/rp&gt;&lt;rt&gt;Zh\u0113n&lt;/rt&gt;&lt;rp&gt;]&lt;/rp&gt;&lt;/ruby&gt; &lt;ruby&gt;&lt;rb&gt;\u8036&lt;/rb&gt;&lt;rp&gt;[&lt;/rp&gt;&lt;rt&gt;Y\u0113&lt;/rt&gt;&lt;rp&gt;]&lt;/rp&gt;&lt;/ruby&gt; &lt;ruby&gt;&lt;rb&gt;\u7a4c&lt;/rb&gt;&lt;rp&gt;[&lt;/rp&gt;&lt;rt&gt;s\u016b&lt;/rt&gt;&lt;rp&gt;]&lt;/rp&gt;&lt;/ruby&gt; &lt;ruby&gt;&lt;rb&gt;\u6559&lt;/rb&gt;&lt;rp&gt;[&lt;/rp&gt;&lt;rt&gt;Ji\u00e0o&lt;/rt&gt;&lt;rp&gt;]&lt;/rp&gt;&lt;/ruby&gt; &lt;ruby&gt;&lt;rb&gt;\u6703&lt;/rb&gt;&lt;rp&gt;[&lt;/rp&gt;&lt;rt&gt;Hu\u00ec&lt;/rt&gt;&lt;rp&gt;]&lt;/rp&gt;&lt;/ruby&gt;) \u00e8 una Chiesa cristiana non-confessionale (indipendente) fondata nel 1917 nella regione di Pechino in Cina. Al 2007, la chiesa conta un numero di fedeli compreso tra 1,5 e i 2,5 milioni, sparsi in quarantacinque paesi e sei continenti. La chiesa si \u00e8 sviluppata all'inizio del XX secolo dal movimento pentecostale legato al cristianesimo.\nLa chiesa aderisce alla dottrina \"nel nome di Ges\u00f9\" (come la Chiesa unita pentecostale internazionale e l'Assemblea apostolica della fede in Cristo Ges\u00f9), \u00e8 stata una delle tre chiese non ufficiali esistenti prima dell'avvento del comunismo in\nCina nel 1949 ed osserva il riposo del Sabato biblico, lo Shabbat. La chiesa predica gli insegnamenti del vangelo a tutte le nazioni prima della seconda venuta di Ges\u00f9.\nNel 1967, \u00e8 stato istituita a Los Angeles l'Assemblea Internazionale della Vera Chiesa di Ges\u00f9.\nStoria.\nProdromi.\nI tentativi riusciti di evangelizzare la Cina dei cristiani Nestoriani della Persia (635-845), dei cattolici e dei Gesuiti romani (1265, 1601-1724) furono di breve durata ed osteggiati dalla casa imperiale che li ridusse ad una specie di semiclandestinit\u00e0.\nI primi missionari protestanti iniziarono la penetrazione nel refrattario mondo cinese nel 1807 con l'arrivo del religioso scozzese Robert Morrison. Specialmente dopo la guerra dell'oppio, negli anni 1840 i missionari cominciarono ad arrivare in massa in Cina.\nHudson Taylor fond\u00f2 la missione interna della Cina in 1865. In generale il XIX secolo vide un deciso aumento nel numero di cristiani, tanto che nel 1900 c'erano quasi 113.000 cristiani protestanti con 1.600 religiosi cristiani cinese e 2.000 missionari.\nIl movimento dei Pentecostali in Cina e le origini della Vera Chiesa del Ges\u00f9.\nSeguendo il movimento dei Pentecostali negli Stati Uniti nei primi anni del Novecento, a Shanghai fu fondata una chiesa apostolica missionaria, che nei successivi anni divent\u00f2 fulcro religioso per molti cristiani cinesi, che vi ricevettero lo Spirito Santo. Poco dopo la Rivolta dei Boxer e le persecuzioni ai danni dei cristiani nei primi anni del Novecento, molti cristiani cinesi sostennero il movimento dei \"Tre Auto\", che promuoveva la strategia di \"auto-governo\", \"auto-sostegno\" ed \"auto-diffusione\" per ridurre le influenze e le interferenze straniere sulle chiese cinesi.\nTra i primi religiosi cinesi, i tre fondatori della Vera Chiesa del Ges\u00f9 hanno sostenuto questa idea fondandosi sull'ispirazione e le rivelazioni dello Spirito Santo, decidendo di rompere con le chiese pentecostali tradizionali. I tre fondatori furono Ling-Sheng Zhang, Paul Wei, e Barnabas detto successivamente Zhang, credendo saldamente che fosse volont\u00e0 del Signore creare una chiesa che correggesse tutti gli errori e le interpretazioni errate del passato che secondo i tre fondatori erano presenti nelle altre dottrine cristiane, cos\u00ec da raggiungere la perfezione prima del Giudizio Universale.\nDottrina.\nLe cinque dottrine principali.\nLe cinque dottrine essenziali della Vera Chiesa di Ges\u00f9 sono:\nDottrine successive.\nPi\u00f9 tardi, negli anni 1980 sono stati aggiunti altri punti a queste cinque dottrine principali, arrivando alla definizione delle dieci credenze di base della vera chiesa del Ges\u00f9:"}
{"id": "129878", "revid": "1418004", "url": "https://it.wikipedia.org/wiki?curid=129878", "title": "Roberto Quaglia", "text": "Biografia.\nScrittore e critico italiano di fantascienza, \u00e8 autore di numerose opere letterarie, molte delle quali tradotte in inglese ed in rumeno. In italiano, varie sue opere brevi di fantascienza sono state pubblicate sulla rivista Futuro Europa della casa editrice Perseo Libri. \u00c8 inoltre autore di un corposo saggio di matrice cospirazionista sui retroscena degli attentati dell'11 settembre 2001.\nNegli anni novanta si \u00e8 occupato per breve periodo anche di politica, ed \u00e8 stato consigliere comunale a Genova dall'inizio del 1995 alla fine del 1997.\nDal 1989 attivo nel mondo del fandom di fantascienza, \u00e8 stato dal 2002 al 2013 vicepresidente della European Science Fiction Society (ESFS), l'associazione che sovrintende all'organizzazione degli Eurocon.\nNel 1999 ha portato lo scrittore statunitense Robert Sheckley in Italia dopo 20 anni di assenza, e assieme a lui ha in seguito lungamente girato l'Europa a varie riprese. Per molti anni grande amico di Sheckley, ha nel tempo generato una gran quantit\u00e0 di fotografie e filmati dello scrittore ora scomparso, e una parte di tale documentazione \u00e8 liberamente visionabile sul Web.\nCollabora sin dal 1995 alla rivista di fantascienza \"Delos\", sulla quale ha tenuto a lungo una rubrica mensile dal titolo \"Pensiero Stocastico\".\nDal 2003 in poi ha avviato una collaborazione letteraria con lo scrittore britannico Ian Watson, dalla quale \u00e8 scaturita una serie di racconti umoristici e iconoclasti in lingua inglese, alcuni dei quali leggibili anche su Internet, essendo stati pubblicati su Helix, Flurb and Clarkewordsmagazine. Altre storie sono state pubblicate sulla rivista statunitense \"Weird Tales\", l'antologia canadese \"Lust For Life\", l'antologia britannica \"New Writings in the Fantastic\", il prestigioso \"Mammoth Book of Best New Erotica volume 7\" e \"Volume 9\", e qualche altro libro. Un racconto di questi \u00e8 apparso anche in italiano sulla rivista italiana \"Robot\". Nel 2009 la collaborazione con Watson sfocia nella pubblicazione in Inghilterra del libro \"The Beloved of My Beloved\", edito da NewCon Press e presentato all'Eurocon di Fiuggi 2009 e alla Eastercon di Bradford in Inghilterra.\n\u00c8 il primo e unico italiano ad avere vinto il premio dell'associazione britannica di fantascienza, il BSFA Award, nel 2010 (per il migliore racconto breve), uno dei principali riconoscimenti del mondo della fantascienza letteraria in lingua inglese."}
{"id": "129880", "revid": "300067", "url": "https://it.wikipedia.org/wiki?curid=129880", "title": "Spud Webb", "text": "La sua altezza ufficiale \u00e8 pari a 168\u00a0cm, \u00e8 uno dei giocatori pi\u00f9 bassi nella storia della NBA. \u00c8 infatti il giocatore NBA pi\u00f9 basso a schiacciare in partita, effettuando conclusioni anche spettacolari; infatti nel 1986 riusc\u00ec a vincere la gara delle schiacciate dell'All Star Game (\"NBA Slam Dunk Contest\") battendo il compagno di squadra e favorito vincitore del Contest Dominique Wilkins. Attualmente \u00e8 presidente della squadra di basket Texas Legends.\nCarriera.\nDopo il diploma di scuola superiore, diversi \"college\" non lo reclutarono per via della sua statura, frequent\u00f2 il Midland Junior College (a Midland, Texas) dove guid\u00f2 la squadra alla vittoria del titolo nazionale del 1982. Venne notato da Tom Abatemarco, un assistente allenatore presso la North Carolina State University, che lo fece incontrare con l'allenatore capo, Jim Valvano, questi rest\u00f2 impressionato e offr\u00ec a Webb una borsa di studio.\nTrascorse gran parte della sua carriera giocando nella squadra di Atlanta, gli Atlanta Hawks, ma gioc\u00f2 anche per alcune stagioni con i Sacramento Kings, i Minnesota Timberwolves e gli Orlando Magic.\nTra il dicembre 1996 e il gennaio 1997 ebbe una breve parentesi in Serie A1 con la Scaligera Verona: dopo 3 partite giocate a 12,7 punti di media fu tagliato, con la complicit\u00e0 di un infortunio e dei problemi di ambientamento.\nS\u00ec ritir\u00f2 dalla carriera agonistica nel 1998, dopo le ultime rare apparizioni tra NBA e CBA.\nVive a Dallas, dove appare spesso in una televisione locale in trasmissioni televisive dedicate ai commenti delle partite dei Dallas Mavericks."}
{"id": "129882", "revid": "72396", "url": "https://it.wikipedia.org/wiki?curid=129882", "title": "Itanium 2", "text": "Itanium 2 \u00e8 il nome commerciale del secondo processore con architettura interamente a 64 bit sviluppato da Intel insieme a Hewlett-Packard allo scopo di fare concorrenza ai processori RISC IBM POWER e SPARC. Tale architettura prende il nome di IA-64, per differenziarsi dalla IA-32 alla base delle altre CPU Intel, Xeon sempre per i server, e Pentium (Pentium 4 compresi i predecessori e Pentium D).\nPerch\u00e9 Itanium 2?\nIl primo modello Itanium aveva core Merced e arriv\u00f2 sul mercato dopo molti ritardi a met\u00e0 2001, ma per stessa ammissione di Intel era fondamentalmente un \"esperimento\" per valutare la risposta del pubblico a questa novit\u00e0. Con Itanium 2 invece, Intel cominci\u00f2 \"a fare sul serio\" cio\u00e8 a progettare una serie di CPU che fossero realmente competitive nei confronti della concorrenza.\nDopo pochi mesi dall'arrivo sul mercato del primo Itanium, quindi, arriv\u00f2 il primo Itanium 2 basato su core McKinley (8 luglio 2002), e poi via via \u00e8 continuato lo sviluppo attraverso vari step evolutivi. La scelta di cambiare cos\u00ec presto il nome in Itanium 2, cos\u00ec rara nella politica commerciale di Intel, \u00e8 stata dettata dal fatto di evidenziare maggiormente l'innovazione derivata dal nuovo progetto e tentare quindi di vincere pi\u00f9 facilmente la naturale diffidenza di chi era rimasto giustamente deluso dalla prima generazione.\nDal core Deerfield in poi, inoltre, Intel ha cominciato a sviluppare i core separatamente per le due categorie principali di utilizzo: la linea DP (Dual Processor) per sistemi biprocessore e la linea MP (Multiple Processor) per i sistemi da 4 o pi\u00f9 processori.\nNuovi finanziamenti al progetto nel 2006.\nIl 26 gennaio 2006 \u00e8 stato reso noto che la Itanium Solutions Alliance (ISA) ha deciso un investimento pari a circa 10 miliardi di dollari USA per la promozione e lo sviluppo delle soluzioni Itanium per la fascia alta del mercato. Tra le aziende promotrici di tale iniziativa troviamo proprio le fondatrici dell'alleanza vale a dire: Bull, Fujitsu, Siemens, Hitachi, Hewlett-Packard, Intel, NEC, SGI e Unisys.\nL'incredibile cifra destinata a tale iniziativa pu\u00f2 essere giustificata se si pensa che il giro d'affari potenziale di tali soluzioni si aggira intorno ai 28 miliardi di dollari l'anno. Infatti sono circa 6000 le applicazioni sviluppate su piattaforma Itanium. Tra i soci dell'ISA si segnalano anche BEA Systems, Microsoft, Novell, Oracle, Red Hat, SAS Institute, Sybase, Hyperion, MiT Systems, Symantec, TIBCO e Trend Micro, aziende impegnate nello sviluppo di soluzioni software per queste architetture di CPU.\nCaratteristiche principali delle varie evoluzioni di Itanium 2.\nMcKinley (DP/MP).\nIl primo Itanium 2 era basato su core McKinley che era profondamente diverso dal suo predecessore, la CPU Itanium Merced. Poteva venire installato sulle stesse piattaforme utilizzate per Merced ma vantava un clock di 1\u00a0GHz oltre ad un nuovo bus quad pumped a 400\u00a0MHz e una cache L3 completamente integrata nel die che arrivava fino a 3 MB.\nAi tempi, la distinzione DP/MP ancora non esisteva quindi veniva utilizzato indifferentemente in tutti gli ambiti.\nMadison (DP/MP).\nIl primo Itanium 2 costruito a 130 nm \u00e8 stato Madison; tale processo costruttivo ha permesso di integrare fino a 6\u00a0MB di cache L3 al momento del lancio e, successivamente grazie alla revisione Madison-9M ben 9\u00a0MB di cache L3. Nel corso del 2005 anche il BUS ha avuto un incremento, passando dai 400\u00a0MHz originali a 667\u00a0MHz per le versioni MP e a 533\u00a0MHz per le versioni DP.\n\"Hondo\".\n\"Hondo \u00e8 stato un Itanium 2 un po' anomalo, infatti \u00e8 stato annunciato il 18 febbraio 2003 come componente del modulo biprocessore \"mx2\" della HP ed \u00e8 arrivato sul mercato successivamente agli inizi del 2004. Consiste essenzialmente in due core Madison con 32 MB di cache L4 (quarto livello) pur adattandosi ad essere installato negli stessi spazi previsti per una normale cpu Itanium 2. Funzionava a 1,1 GHz con una cache L3 di 4 MB per ciascun core.\"\nDeerfield (DP).\nPur non essendo particolarmente innovativo, Deerfield ha portato una serie di novit\u00e0 nel panorama Itanium 2 DP. Fu infatti il primo processore Itanium 2 a \"basso costo\" e dai consumi contenuti. Il suo design derivava direttamente da quello del \"fratello maggiore\" Madison, ma aveva un clock inferiore, al massimo 1,4\u00a0GHz e una cache L3 di 1,5\u00a0MB. Fu inoltre il primo processore a 64 bit a disporre di una versione LV (Low Voltage) con consumi ancora pi\u00f9 ridotti, solo 62\u00a0W con una frequenza di 1\u00a0GHz; tali caratteristiche l'hanno quindi reso il primo Itanium 2 ad essere pensato esclusivamente per sistemi a 2 vie (DP) soprattutto per rack di piccole dimensioni che necessitano di un consumo complessivo ridotto.\nFanwood (DP).\nAnche Fanwood deriva da Madison, ma dall'ultima evoluzione di quest'ultimo, la Madison-9M che integra 9\u00a0MB di cache L3. \u00c8 diventato quindi il successore di Deerfield nei sistemi DP biprocessore, e all'inizio era molto simile al suo predecessore condividendone gran parte delle specifiche. Col tempo il suo BUS \u00e8 passato a 533\u00a0MHz lasciando inalterato il processo costruttivo a 130\u00a0nm.\nMontecito (MP).\nMontecito sar\u00e0 il primo processore Itanium 2 dual core ma, pur essendo stato annunciato per la fine del 2005, ed \u00e8 arrivato sul mercato il 18 luglio 2006. \u00c8 pensato esclusivamente per sistemi MP multiprocessore ad alte prestazioni anche in virt\u00f9 di una serie di tecnologie ausiliarie, del processo innovativo a 90 nm e della generosa dotazione di cache L3 che in alcuni modelli arriver\u00e0 addirittura a 24 MB rendendolo un chip da quasi 2 miliardi di transistor.\nMillington (DP).\nCos\u00ec come Fanwood deriva dal \"fratello maggiore\" Madison-9M, cos\u00ec anche il suo successore Millington deriver\u00e0 dal rispettivo \"fratello maggiore\" Montecito. Sar\u00e0 anch'esso un processore dual core a 90\u00a0nm e avr\u00e0 un BUS a 667\u00a0MHz. Tra le tante caratteristiche aggiuntive si pu\u00f2 citare la Vanderpool Technology per la virtualizzazione in hardware.\nMontvale (DP/MP).\nMontvale \u00e8 un progetto unificato sia per sistemi DP biprocessore, sia per sistemi MP multiprocessore. Sar\u00e0 il primo Itanium 2 a 65 nm e prender\u00e0 il posto rispettivamente di Millington e Montecito.\nTukwila (MP).\nIl successore di Montvale nei sistemi MP a pi\u00f9 vie sar\u00e0 Tukwila, precedentemente conosciuto anche con il nome di \"Tanglewood\". Il processo costruttivo per questo processore che presumibilmente arriver\u00e0 nel 2007, \u00e8 sempre quello a 65\u00a0nm, ma esso sar\u00e0 multi core. La caratteristica principale \u00e8 costituita dal fatto che sar\u00e0 il primo Itanium 2 a far parte della \"Common Platform Architecture\" (CPA) una linea di sviluppo che consentir\u00e0 di intercambiare processori Itanium 2 e Xeon sulle stesse piattaforme. Il primo Xeon che potr\u00e0 essere sostituito a Tukwila doveva essere Whitefield il cui sviluppo per\u00f2 \u00e8 stato interrotto nell'ottobre 2005. Al suo posto Intel sta sviluppando il core Tigerton che presumibilmente sar\u00e0 anch'esso in grado di essere intercambiato con i processori Itanium 2, ma Intel non ha ancora confermato tale ipotesi.\nDimona (DP).\nDal progetto Tukwila, Intel deriver\u00e0 Dimona per i sistemi DP biprocessore. Ne erediter\u00e0 gran parte del design come processo costruttivo a 65\u00a0nm e architettura multi core ma preveder\u00e0 anche una variante LV (Low Voltage).\nPoulson (MP).\nSi sa pochissimo di Poulson tranne che sar\u00e0 multi core e andr\u00e0 a sostituire Tukwila nei sistemi MP multiprocessore.\nModelli arrivati sul mercato.\nLa tabella seguente mostra tutti i modelli di Itanium 2 arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "129884", "revid": "2155330", "url": "https://it.wikipedia.org/wiki?curid=129884", "title": "Enumerazioni nella teoria della calcolabilit\u00e0", "text": "Le tecniche della enumerazione matematica, come ad esempio la funzione coppia di Cantor, vengono spesso usate nella teoria della calcolabilit\u00e0 per dimostrare molti teoremi riguardanti i vari modelli di calcolo.\nIn questi casi un'enumerazione consiste nell'assegnare (enumerare) a ciascuno degli oggetti di un certo modello di calcolo un numero naturale univoco, permettendo cos\u00ec di indicizzarli. Ad esempio nel caso delle funzioni ricorsive, come conseguenza dell'enumerazione, si indica con formula_1 la funzione ricorsiva a cui \u00e8 stato associato l'indice formula_2.\nEnumerazione delle funzioni ricorsive.\nEsiste una corrispondenza biettiva fra l'insieme dei programmi e l'insieme dei numeri naturali. \u00c8 possibile dimostrare l'esistenza di questa corrispondenza in modo costruttivo, tramite quindi un algoritmo che consenta di associare un programma ad un numero naturale e viceversa. Questa corrispondenza si chiama Enumerazione di G\u00f6del o processo di g\u00f6delizzazione.\nInfatti sia P l'insieme dei programmi e sia \u0192 una corrispondenza bigettiva \u0192: P \u2192 \u2115,\npx il programma associato al numero x e \u03c6x(k) la funzione di k variabili calcolata dal programma px. Tale numero x sar\u00e0 l'indice del programma px o indice della funzione \u03c6x(k) calcolata proprio da px. Per enumerazione delle funzioni ricorsive si intende proprio la corrispondenza fra x e \u03c6x(k).\nEnumerazione delle macchine di Turing.\nSappiamo che una macchina di Turing pu\u00f2 essere trasformata in una stringa binaria; in particolare i dati sui suoi nastri verranno tradotti in binario (se gi\u00e0 non lo sono) attraverso delle convenzioni universali (ad esempio tramite Ascii o altri encoding); ad esempio agli stati potranno essere assegnati dei numeri interi e quindi uno stato sar\u00e0 tradotto come 00...0 tante volte quanto il numero ad esso associato, cos\u00ec per i simboli di nastro; una transizione T(qi,Xj)\u2192(qk,Xl,Dm) con q stati, X simboli di nastro e D direzione in cui si sposta la testina con 0(\u00ec)10(j)10(k)10(l)10(m) dove con 0(i) si intende 0 ripetuto i volte; allo stesso modo pi\u00f9 transizioni potranno essere separate da 11 poich\u00e9 nella codifica di una transizione non compaiono due 1 consecutivi. Poich\u00e9 una TM \u00e8 univocamente identificata dall'insieme delle sue transizioni questo codice \u00e8 sufficiente; infine per associare ad una TM la sua stringa di input semplicemente si fa seguire alla sua rappresentazione binaria 111 seguito dal codice binario della stringa in input; In questo modo ogni TM \u00e8 associata ad un numero unico e quindi si pu\u00f2 procedere ad una enumerazione delle macchine di Turing.\nNota: il Linguaggio di diagonalizzazione \u00e8 dato dall'insieme di quelle stringhe binarie che rappresentano TM che non terminano in uno stato accettante quando ricevono la loro codifica binaria in input, cio\u00e8 Ld={w E {0,1}* | w \u00e8 una stringa e w non E TM}, Ld non \u00e8 ricorsivamente enumerabile."}
{"id": "129886", "revid": "2194416", "url": "https://it.wikipedia.org/wiki?curid=129886", "title": "Robert Walpole", "text": "\u00c8 generalmente ritenuto il 1\u00ba Primo ministro del Regno Unito. La posizione di Primo Ministro non era allora sancita dalla legge, ma a Walpole si riconosce di averne esercitato \"de facto\" l'ufficio, grazie all'estensione della sua influenza all'interno del Gabinetto.\nWalpole, esponente del partito Whig, esercit\u00f2 le sue funzioni durante i regni di Giorgio I e Giorgio II. La sua ascesa \u00e8 normalmente datata a partire dal 1721, quando ottenne la carica di Primo Lord del Tesoro; altri la fissano dal 1730, quando - con il ritiro di Charles Townshend, II visconte Townshend - divenne il solo ed indiscusso leader del Gabinetto. Walpole continu\u00f2 a governare fino alle sue dimissioni nel 1742, facendo della sua amministrazione la pi\u00f9 lunga della storia inglese. Una sua discendente fu Maria Walpole.\nBiografia.\nOrigini e formazione.\nRobert Walpole nacque a Houghton Hall, Norfolk, nel 1676. I suoi genitori furono Robert Walpole, un politico whig che rappresent\u00f2 la circoscrizione di Castle Rising nella Camera dei Comuni e Mary Burwell: Robert fu il quinto di diciassette figli, otto dei quali morirono durante l'infanzia.\nWalpole studi\u00f2 a Eton dal 1690 al 1695 e si immatricol\u00f2 nel King's College dell'Universit\u00e0 di Cambridge nel 1696. Nel 1698 lasci\u00f2 l'universit\u00e0 di Cambridge dopo la morte del suo unico fratello maggiore ancora vivente, Edward, cos\u00ec da poter aiutare il padre nell'amministrazione delle sue propriet\u00e0. Walpole aveva progettato di diventare sacerdote, ma abbandon\u00f2 l'idea quando, in qualit\u00e0 di primo figlio ancora in vita divenne erede dei beni paterni. Nel 1700 Walpole spos\u00f2 Catherine Shorter, con cui ebbe in seguito tre figli e due figlie, tra cui Horace Walpole. Dopo la morte di Catherine nel 1737, Walpole spos\u00f2 la sua amante, Maria Skerritt, che mor\u00ec poco dopo di parto.\nL'inizio della carriera politica.\nLa carriera politica di Walpole inizi\u00f2 nel gennaio 1701, quando egli vinse le elezioni generali a Castle Rising; il collegio era un tempo rappresentato da suo padre, morto appena tre mesi prima. Walpole lasci\u00f2 Castle Rising nel 1702 cos\u00ec da potersi candidare per la vicina ma pi\u00f9 importante circoscrizione di King's Lynn, collegio che lo avrebbe rieletto ad ogni successiva elezione generale per quarant'anni.\nCome suo padre, Robert Walpole fu uno zelante membro del partito whig, che era allora pi\u00f9 potente della sua opposizione, il partito Tory. Nel 1705 Walpole fu scelto come membro del Consiglio del Lord Alto Ammiraglio, all'epoca il Principe Giorgio di Danimarca, marito della regina Anna, un organo che sovrintendeva alle questioni navali. Notato per la sua abilit\u00e0 come amministratore, Walpole fu promosso da Sidney Godolphin, I conte di Godolphin, il Lord gran tesoriere e leader del Gabinetto, alla posizione di \"Secretary at War\" nel 1708; nel 1710, per un breve periodo di tempo, ricopr\u00ec anche la carica di Tesoriere della Marina. I servizi resi da Walpole in questi offici lo resero uno stretto consigliere del duca di Malborough il comandante delle forze inglesi durante la guerra di successione spagnola e personaggio influentissimo nella politica inglese; Robert Walpole stesso divenne rapidamente uno dei pi\u00f9 importanti membri del Gabinetto.\nNonostante la sua influenza personale Walpole non pot\u00e9 impedire a Lord Godolphin e ai whig di fare pressione per perseguire legalmente Henry Sacheverell, un pastore che teneva sermoni anti-whig. Il processo fu pesantemente criticato in gran parte del paese e fu seguito dalla sconfitta del duca di Malborough e del partito whig nelle elezioni generali del 1710. Il nuovo governo, guidato dal tory Robert Harley rimosse Walpole dal suo ufficio di \"Secretary at War\", ma gli permise di rimanere Tesoriere della Marina fino al 2 gennaio 1711. Harley tent\u00f2 di persuadere Walpole ad unirsi ai tory, ma Walpole rifiut\u00f2 le offerte, divenendo anzi uno dei pi\u00f9 fieri membri dell'opposizione whig, difendendo Lord Godolphin dagli attacchi dei tory sia in Parlamento che sulla stampa.\nIncolleriti per i suoi attacchi politici, i tory pensarono di rovinare e screditare lui e il duca di Marlbourough. Nei 1712 sostennero che come \"Secretary at War\" si era reso colpevole di corruzione, ma queste accuse nascevano da ostilit\u00e0 politica piuttosto che dai fatti. Walpole fu sottoposto a giudizio dalla Camera dei Comuni e dichiarato colpevole dalla Camera dei Lord, a grande maggioranza tory; fu imprigionato nella Torre di Londra per sei mesi ed espulso dal Parlamento. La mossa, tuttavia, si ritorse contro i tory, perch\u00e9 Walpole fu considerato dall'opinione pubblica come la vittima di un ingiusto processo. Il suo collegio lo rielesse nelle elezioni del 1713, nonostante da sua precedente espulsione dalla Camera dei Comuni. Walpole svilupp\u00f2 un intenso odio per Robert Harley (in seguito Conte di Oxford e Mortimer) e per Henry Saint-John Bolingbroke, responsabili dell'intero processo.\nIl ministero Stanhope/Sunderland.\nLa regina Anna mor\u00ec nel 1714, e a lei successe un lontano cugino tedesco, Giorgio di Hannover, come previsto dall\"'Atto di composizione\", una legge del 1701 che aveva regolato la questione della successione ad Anna, che non aveva figli viventi. Giorgio I diffidava dei tory, che egli credeva si opponessero al suo diritto di succedere al trono a favore dei parenti Stuart di Anna, che la legge aveva escluso dalla successione perch\u00e9 cattolici. Di conseguenza il 1714 fu anche l'anno della nuova ascesa dei whig, che sarebbero rimasti al potere per i successivi cinquant'anni. Robert Walpole divenne Consigliere Privato e ottenne la posizione di Paymaster of the Forces in un gabinetto guidato di nome da Lord Halifax, ma di fatto dominato da Lord Townshend (cognato di Walpole) e da James Stanhope, I conte Stanhope. A Walpole fu anche conferita la carica di presidente di una commissione segreta creata per investigare sulle azioni del precedente ministero tory, e i responsabili del processo a Walpole del 1712 furono a loro volta attaccati per ragioni politiche.\nLord Halifax, il capo ufficiale dell'amministrazione, mor\u00ec nel 1715. Walpole, riconosciuto come un capace ed attento politico, fu immediatamente promosso alle importanti cariche di Primo Lord del Tesoro e di Cancelliere dello Scacchiere; in questa posizione, egli introdusse il \"\"sinking fund\", un espediente per ridurre il debito nazionale. Il gabinetto di cui era membro era spesso diviso sulle pi\u00f9 importanti questioni: di norma, Walpole e Townshend si schieravano da una parte, mentre Stanhope e Lord Sunderland dall'altra. La politica estera era il principale oggetto del contendere, perch\u00e9 Walpole e Tonwshend ritenevano che Giorgio I stesse agendo in politica estera secondo gli interessi dei suoi possedimenti tedeschi piuttosto che secondo quelli della Gran Bretagna. La fazione di Stanhope Sunderland aveva per\u00f2 il supporto del re, e nel 1716 Townshend fu rimosso dal suo importante incarico di \"Segretario di Stato per il dipartimento settentrionale\" e posto in quello, meno importante di \"Lord Luogotenente per l'Irlanda\", ma neppure questa retrocessione soddisfece Stanhope e Sunderland, che si assicurarono le dimissioni di Townshend dalla Luogotenenza nell'aprile 1717. Il giorno successivo, Walpole si dimise dal gabinetto per raggiungere Townshend all'opposizione, mentre Sunderland e Stanhope divennero i capi indiscussi del nuovo gabinetto.\nPoco dopo le dimissioni di Walpole, un'aspra lite familiare tra il re e il principe di Galles divise la famiglia reale. Walpole e altri oppositori del governo spesso si ritrovavano a Leicester House, la casa del principe di Galles, per preparare piani politici. Walpole divenne anche amico intimo della moglie del principe di Galles, Carolina. Nel 1720 Walpole miglior\u00f2 la sua posizione, riuscendo a giungere a una riconciliazione tra il principe di Galles e il re.\nWalpole continu\u00f2 ad essere un'influente figura della Camera dei Comuni, specialmente attivo nell'opporsi ad uno dei pi\u00f9 significativi propositi del Governo, il \"Peerage Bill\", che avrebbe limitato il potere del monarca nella creazione di nuove par\u00ece. Walpole prima ottenne un temporaneo abbandono del provvedimento nel 1719 e quindi, l'anno successivo, la sua bocciatura da parte della Camera dei Comuni. Questa disfatta spinse Stanhope e Sunderland a riconciliarsi con i loro oppositori: Walpole e Townshend ritornarono nel gabinetto rispettivamente come Paymaster of the Forces e come Lord Presidente del Consiglio. Ritornando nel governo, Walpole perse tuttavia il favore del principe di Galles, che ancora nutriva disdegno nei confronti del governo di suo padre.\nL'ascesa al potere.\nPoco dopo il ritorno di Walpole nel gabinetto, l'Inghilterra fu interessata da un'ondata speculativa che si concluse con la \"South Sea Bubble\"\" (la bolla dei mari del Sud). Il governo aveva stabilito un piano in cui la Compagnia dei Mari del Sud si sarebbe fatta carico del debito nazionale in cambio di lucrosi interessi ed era ampiamente diffusa l'opinione che la Compagnia avrebbe ottenuto un enorme profitto. Molti, nel paese, incluso Walpole stesso, investirono ampiamente nella Compagnia, ma questa, verso la fine del 1720 aveva iniziato a collassare e il valore delle sue azioni precipitarono. Walpole fu salvato dalla rovina finanziaria dal suo banchiere, che lo avvis\u00f2 per tempo di vendere le sue azioni; ma furono molti gli investitori rovinati da quel tracollo finanziario.\nNel 1721 un comitato investiga sullo scandalo, scoprendo che c'era stata corruzione da parte di molti membri del Gabinetto, inclusi Stanhope e Sunderland, ma l'influenza di Walpole protesse loro ed altri implicati nello scandalo.\nLe dimissioni di Sunderland e la morte di Stanhope nel 1721 resero Walpole la pi\u00f9 importante figura dell'amministrazione. Nell'aprile del 1721 gli vennero conferite le cariche di Primo Lord del Tesoro, Cancelliere dello Scacchiere e Leader della Camera dei comuni. Si data di solito da questo momento l'ascesa a primo ministro \"de facto\" da parte di Walpole, ma il suo dominio non era assoluto: egli divideva il suo potere con il cognato, Lord Townshend, che era in carica come Segretario di Stato per il Dipartimento Settentrionale e che controllava gli affari esteri ed i due erano spesso in conflitto con il Segretario di Stato per il Dipartimento Meridionale, Lord Carteret.\nIl ruolo durante il regno di Giorgio I.\nSotto la guida di Walpole, il Parlamento cerc\u00f2 di prendere provvedimenti opportuni riguardo alla crisi finanziaria. I patrimoni dei dirigenti della Compagnia dei Mari del Sud furono confiscati e usati per indennizzare le vittime e lo stock della compagnia fu diviso tra la Banca d'Inghilterra e la Compagnia Britannica delle Indie Orientali. La crisi aveva significativamente danneggiato la credibilit\u00e0 del re e del partito whig, ma Walpole difese entrambi con abile oratoria nella Camera dei Comuni.\nIl primo anno di governo di Walpole fu anche segnato dalla scoperta di un complotto giacobita ordito da Francis Attenbury, vescovo di Rochester. La rivelazione del progetto infranse le speranze dei giacobiti, i cui precedenti tentativi di rivolta nel 1715 e nel 1719 erano falliti. Il partito tory ne fu egualmente danneggiato, anche se a Lord Bolingbroke, che era fuggito in Francia per evitare la condanna per le sue simpatie giacobite, fu concesso di ritornare in Inghilterra nel 1723.\nNel corso degli ultimi anni del regno di Giorgio I, l'ascesa di Walpole continu\u00f2: il potere politico del monarca si ridusse gradualmente, e quello dei suoi ministri gradualmente aument\u00f2. Nel 1724 il principale rivale politico di Walpole e Townshend nel gabinetto, Lord Carteret, fu rimosso dalla carica di Segretario del Sud per quella meno importante di Lord Luogotenente d'Irlanda, lasciando Walpole e Townshend signori indiscussi del governo. Essi favorirono il raggiungimento della pace, negoziando un trattato con la Francia e con la Prussia nel 1725. La Gran Bretagna, liberata dalle minacce giacobite, dalla guerra e dalle crisi finanziarie, prosper\u00f2 e Robert Walpole ottenne il favore di Giorgio I. Nel 1725 fu creato Cavaliere del Bagno e nel 1726, Cavaliere della Giarrettiera e suo figlio divenne barone.\nIl ruolo durante il regno di Giorgio II.\nLa posizione di Robert Walpole fu minacciata nel 1727 quando Giorgio I mor\u00ec e gli succedette Giorgio II. Per qualche giorno sembr\u00f2 che Walpole sarebbe stato licenziato, ma il re accett\u00f2 di mantenerlo nel suo ufficio su consiglio della regina Carolina e cos\u00ec anche Townshend, sebbene non gli fosse gradito. Nel corso degli anni successivi, Walpole continu\u00f2 a dividere il potere con il cognato, ma gradualmente divenne il membro dominante del governo. I due si scontrarono in seguito per la politica estera, in particolar modo riguardo alla Prussia, scontro da cui Walpole usc\u00ec vittorioso nel 1730, quando Townshend si dimise questo evento \u00e8 spesso considerato come quello che diede inizio alla non formalizzata carica di primo ministro di Walpole.\nNel corso degli anni seguenti, Walpole raggiunse l'apice del suo potere e della sua influenza. Assicuratosi il supporto della regina Carolina e per estensione del Re Giorgio II, fece un uso liberale del regale patronato, garantendo onori e cariche in cambio di vantaggi politici. Selezion\u00f2 i membri del gabinetto e fu in grado di costringerli ad agire all'unanimit\u00e0 se necessario, e dal momento che nessun precedente capo del governo ne fu capace, giustamente Walpole \u00e8 considerato il primo Primo Ministro.\nWalpole, una figura che provocava opposte reazioni, aveva molti oppositori, i pi\u00f9 importanti dei quali erano Bolingbroke (suo nemico sin dai giorni della regina Anna), e William Pulteney, un abile statista whig trascurato da Walpole. I due diressero un periodico, \"The Craftsman\", in cui denunciavano incessantemente le politiche del primo ministro. Walpole fu anche ampio oggetto di satira e parodia da parte di importanti personalit\u00e0 dell'epoca tra cui Jonathan Swift, John Gay, Alexander Pope, Henry Fielding, Samuel Johnson.\nNonostante una tale opposizione, Walpose si assicur\u00f2 il sostegno della popolazione e della Camera dei comuni grazie alla sua linea politica di evitare conflitti, cosa che gli consent\u00ec a sua volta di abbassare le tasse. Us\u00f2 la sua influenza per impedire a Giorgio II di entrare in un conflitto europeo quando scoppi\u00f2 la Guerra di Successione Polacca. Nello stesso anno, tuttavia, la sua influenza fu seriamente messa a repentaglio da un progetto di tassazione che egli propose. Poich\u00e9 gli introiti della nazione erano fortemente ridotti dal contrabbando, Walpole propose che il dazio sul vino e sul tabacco fosse sostituito da un'accisa. Per eliminare la minaccia del contrabbando, la tassa doveva essere riscossa non nei porti, ma nei magazzini all'ingrosso. Questa nuova proposta, tuttavia, fu estremamente impopolare, e provoc\u00f2 l'opposizione della classe mercantile. Walpole acconsent\u00ec a ritirare il provvedimento prima che fosse votato dal Parlamento, ma licenzi\u00f2 i politici che avevano osato opporglisi. Cos\u00ec Walpole perse una parte considerevole del suo partito, che pass\u00f2 all'opposizione.\nDopo le elezioni generali del 1734, i sostenitori di Walpole erano ancora in maggioranza nella Camera dei Comuni, sebbene meno numerosi che in precedenza. Sebbene mantenesse la sua supremazia parlamentare, tuttavia, la sua popolarit\u00e0 inizi\u00f2 a declinare. Nel 1736 il Gin Act, ovvero l'aumento della tassa sul gin provoc\u00f2 delle sommosse a Londra. L'ancor pi\u00f9 grave Rivolta Porteous scoppi\u00f2 ad Edimburgo dopo che il re aveva perdonato il capitano della guardia John Porteus che aveva ordinato di sparare su un gruppo di dimostranti. Tali eventi, che diminuirono la popolarit\u00e0 di Walpole, non scossero la sua maggioranza in parlamento. Il dominio di Walpole sul parlamento fu sottolineato dalla facilit\u00e0 con cui respinse il piano di Sir John Barnard per la riduzione degli interessi sul debito nazionale e con cui fece approvare il Theatrical Licensing Act nel 1737, che istituendo una censura preventiva sui teatri di Londra, caus\u00f2 la reazione sdegnata di molti uomini di lettere, tra cui Swift, Fielding e Pope.\nIn questi anni Francesco I di Lorena comp\u00ec un viaggio in Inghilterra e venne fatto maestro massone in una cerimonia speciale tenutasi a Houghton Hall, residenza del primo ministro Robert Walpole nel Norfolk..\nIl declino politico.\nL'anno 1737 fu segnato anche dalla morte della pi\u00f9 stretta alleata ed amica di Walpole, la regina Carolina. La sua morte, tuttavia, non pose termine alla personale influenza di Walpole su Giorgio II, la cui lealt\u00e0 nei confronti del primo ministro si era accresciuta negli anni precedenti, ma il dominio di Walpole sul governo continu\u00f2 a declinare. Gli oppositori di Walpole trovarono un capo in Federico di Hannover, che era in conflitto con il padre. Alcuni giovani politici, tra cui William Pitt il Vecchio e George Grenville formarono una fazione nota come i \"Giovani patrioti\" e si unirono all'opposizione del principe di Galles.\nIl fallimento di Walpole nel mantenere una politica di disimpegno militare pose le basi per la sua caduta. Con il trattato di Siviglia del 1729, la Gran Bretagna acconsent\u00ec a non commerciare con le colonie spagnole in Nord America e la Spagna rivendic\u00f2 il diritto di perquisire le navi inglesi per assicurarsi di ogni eventuale complicit\u00e0. Scoppiarono dispute sul commercio con le Indie Occidentali. Walpole tent\u00f2 di evitare la guerra, ma fu contrastato dal re, dalla Camera dei Comuni e da una fazione del suo stesso gabinetto. Nel 1739 Walpole desistette da ogni sforzo per evitare il conflitto, e cos\u00ec inizi\u00f2 la Guerra dell'orecchio di Jenkins, cos\u00ec chiamata perch\u00e9 il \"casus belli\" fu fornito da un marinaio inglese, Robert Jenkins, che protest\u00f2 presso la Camera dei Comuni perch\u00e9 uno spagnolo, ispezionando il suo vascello otto anni prima, gli aveva tagliato un orecchio.\nIl potere di Walpole continu\u00f2 a declinare inarrestabilmente dopo l'inizio della guerra; nelle elezioni del 1741, i suoi sostenitori si assicurarono i collegi pi\u00f9 popolosi, ma furono sconfitti in molti \"borghi putridi\" (\"rotten boroughs\") e subirono ulteriori cali in zone come la Scozia e la Cornovaglia: la maggioranza di Walpole era diventata molto incerta.\nNel nuovo Parlamento, molti whig ritenevano l'anziano primo ministro incapace di condurre la nuova campagna militare; inoltre la sua maggioranza non era cos\u00ec forte come era stata un tempo, i suoi avversari quasi eguagliando i suoi sostenitori. Dopo essere stato sconfitto nella Camera dei Comuni, nel 1742, Walpole acconsent\u00ec a presentare le dimissioni e, in cambio, il re lo nomin\u00f2 conte di Orford, elevandolo alla Camera dei Lord.\nGli ultimi anni e la morte.\nA Walpole successe come primo ministro Lord Wilmigton, in un'amministrazione il cui vero capo era Carteret. Fu creata una commissione per indagare sul precedente governo, ma non furono scoperte sostanziali prove di illegalit\u00e0 o corruzione. Sebbene non pi\u00f9 membro del gabinetto, Walpole mantenne una personale influenza su Giorgio II e fu spesso definito \"ministro dietro le quinte\", per i suoi consigli e la sua influenza. Nel 1744 ag\u00ec in modo da ottenere le dimissioni di Carteret e la nomina di Henry Pelham.\nWalpole mor\u00ec nel 1745, all'et\u00e0 di sessantanove anni e fu sepolto nella sua citt\u00e0 natale di Houghton. La contea pass\u00f2 prima al suo figlio maggiore, Robert, quindi al figlio di lui, George, e quindi, quando questi mor\u00ec, al figlio minore di Robert Walpole, Horace, il noto scrittore, che mor\u00ec senza eredi nel 1797.\nL'infliuenza el'importanza.\nL'influenza di Walpole nella politica dei suoi giorni fu grandissima. I tory divennero una piccola, insignificante fazione, e i whig un partito dominante e quasi privo di un'opposizione significativa. La sua influenza sullo sviluppo della incodificata costituzione inglese fu tuttavia non cos\u00ec grande, anche se \u00e8 considerato il primo Primo Ministro britannico: il fondamento del suo potere era nel favore del re, piuttosto che nel supporto della Camera dei comuni e il suo potere derivava pi\u00f9 dalla sua personale influenza che dall'influenza del suo ufficio. La maggior parte dei suoi immediati successori furono politicamente deboli e furono necessari alcuni decenni perch\u00e9 il premierato divenisse la pi\u00f9 potente ed importante delle cariche della nazione.\nLa strategia di Walpole di mantenere la Gran Bretagna in pace contribu\u00ec molto alla prosperit\u00e0 del paese; egli inoltre ag\u00ec in modo da rendere sicura la posizione della dinastia di Hannover e il giacobitismo fu definitivamente sconfitto poco dopo la sua morte, nel 1745.\nUn'altra eredit\u00e0 di Walpole \u00e8 Downing Street: Giorgio II offr\u00ec questa casa a Walpole come dono personale nel 1732, ma Walpole la accett\u00f2 solo come la residenza ufficiale del Primo Lord del Tesoro, dimorandovi dal 1735. I suoi successori non sempre vi dimorarono, preferendo le loro pi\u00f9 ampie dimore private, ma la casa divenne ciononostante la residenza ufficiale del primo ministro in quanto Primo Lord del tesoro.\nWalpole lasci\u00f2 anche una famosa collezione d'arte che aveva formato nel corso di tutta la sua carriera. Questa raccolta, che era stimata all'epoca come una delle pi\u00f9 belle d'Europa fu venduta dal nipote a Caterina II di Russia nel 1779 e fa adesso parte del Museo dell'Hermitage, a San Pietroburgo."}
{"id": "129888", "revid": "400694", "url": "https://it.wikipedia.org/wiki?curid=129888", "title": "Masturbazione e religioni", "text": "Le dottrine delle principali religioni rispetto alla masturbazione sono le seguenti:\nNella Bibbia.\nNessun riferimento esplicito alla masturbazione \u00e8 presente nella Bibbia. Ci\u00f2 si spiega comunemente con il fatto che il matrimonio si realizzava molto presto, e di conseguenza le energie della sessualit\u00e0 erano in genere incanalate in forma naturale nella modalit\u00e0 eterosessuale.\nL'unico riferimento \u00e8 scritto in \"Galati\" 5, dove si parla in modo generico di impurit\u00e0.\nInfatti, dal verso 19 al 21, dice Paolo: \"Ora le opere della carne sono manifeste e sono: adulterio, fornicazione, impurit\u00e0, magia, inimicizie, contese, gelosie, ire, risse, divisioni, sette, invidie, omicidi, ubriachezze, ghiottonerie e cose simili a queste, circa le quali vi prevengo, come vi ho gi\u00e0 detto prima, che coloro che fanno tali cose non erediteranno il regno di Dio.\"\nEbraismo.\nLa visione ebraica \u00e8, come per tanti aspetti, oggetto di continua discussione perch\u00e9, se da una parte si configura tramite questa azione una trasgressione al precetto negativo \"non mandare il tuo sperma al vento\", di contro alcune correnti pi\u00f9 progressiste ritengono la masturbazione, non solo del bambino, \"una scoperta naturale\": dapprima non molto importante perch\u00e9 i genitali non danno un piacere cos\u00ec forte quanto la bocca o anche l'epidermide, ed in seguito legata alla scoperta della propria sessualit\u00e0 ed alla consapevolezza del proprio corpo. Entrambe le posizioni si basano sul racconto del Pentateuco il cui protagonista, Onan, praticava il coito interrotto ed \u00e8 stato fatto morire da Dio.\nMa pi\u00f9 correttamente si pu\u00f2 dire che fu fatto morire da Dio perch\u00e9, cos\u00ec facendo, impediva al fratello morto di avere una sua discendenza.\nIslam.\nL'idea di sessualit\u00e0 dell'Islam \u00e8 tendenzialmente - ma non esclusivamente - riproduttiva. \u00c8 infatti visto con favore anche il matrimonio che non possa produrre prole, a meno che una delle due parti contraenti taccia all'altra la sua \"impotentia coeundi\" o \"generandi\", ed \u00e8 pratica perfettamente legittima come limitazione delle nascite.\nIl matrimonio \u00e8 infatti considerato uno dei pi\u00f9 solidi cardini del corretto vivere sociale ed \u00e8 fondamentale per scansare la tentazione del piacere sessuale extramatrimoniale, considerato sregolato e smodato, ma \u00e8 convincimento dei dottori della legge che, all'interno del rapporto di coppia eterosessuale, il piacere sia legittimamente perseguibile anche quando fine a s\u00e9 stesso.\nLa tendenza giurisprudenziale \u00e8 quella di condannare il ricorso alla masturbazione come una forma di \"lussuria\" (\"zin\u0101\u2019\"), ancora pi\u00f9 grave della sodomia e delle pratiche sessuali con animali e l'esortazione maggiormente diffusa resta pertanto quella della continenza, qualora non si ricorra agli istituti raccomandati del matrimonio o del concubinaggio, quando si sia preda di indomabili pulsioni sessuali.\nUna tradizione giuridica (\"\u1e25ad\u012bth\") riportata dal pio Sa'\u012bd ibn al-Jubayr - autore del \"Bih\u0101r al-anw\u0101r\" (\"I mari delle luci\"), vissuto al tempo della repressione in Iraq del governatore omayyade al-Hajj\u0101j b. Y\u016bsuf e morto nel 713-4 d. C./95 dell'egira, - afferma che il profeta Maometto avrebbe detto: \u00abAllah Altissimo infligger\u00e0 una punizione a un gruppo di persone perch\u00e9 costoro hanno manipolato le loro parti intime\u00bb.\nIl noto teologo e mistico al-Ghaz\u0101l\u012b (m. 1111 d. C.), nella sua opera \"al-Qawl f\u012b shawkat al-farj\" (\"Esposizione sul desiderio dell'atto sessuale\"), affermava che i \u00abfini per cui al desiderio dell'atto sessuale \u00e8 stata data signoria sull'uomo\u00bb sarebbero: \u00ab1) perch\u00e9 se ne percepisca il godimento e quindi per suo mezzo si misurino i godimenti dell'Aldil\u00e0; 2) perch\u00e9 si conservi la razza umana e permanga l'esistenza\u00bb.\nDunque il godimento in quanto tale potrebbe essere cosa lecita perch\u00e9 prefigurativa delle future pi\u00f9 intense gioie paradisiache riservate ai beati e perch\u00e9 esso sovraintende alla capacit\u00e0 generativa del genere umano e al suo obbligo di assolvimento.\n\u00abLa lussuria - proseguiva al-Ghaz\u0101l\u012b - pu\u00f2 esser causa di rovina per la religione e i beni temporali, se non la si controlla e non la si riconduce nei limiti della moderazione\u00bb.\nUna spiegazione sommaria potrebbe essere quella che - al pari dell'Ebraismo - le societ\u00e0 islamiche antiche ricorrevano precocemente al matrimonio non appena i due contraenti fossero giunti alla pubert\u00e0 e che era perfettamente legittimo l'istituto del concubinaggio. Tutto ci\u00f2, a detta di certi studiosi, avrebbe ristretto fortemente la portata del fenomeno.\nCristianesimo.\nNell'ambito cattolico, la masturbazione \u00e8 considerata peccato grave, in quanto contraria alla morale cristiana. Tuttavia, varie cause possono mitigare la colpevolezza morale, tra cui l'immaturit\u00e0 del soggetto e particolari pressioni o condizioni psichiche.\nInoltre, essa \u00e8 riconosciuta come atto che impoverisce l'individuo nelle sue stesse risorse fisiche e sociali, che dovrebbero invece essere donate agli altri. Un errato riferimento biblico alla masturbazione \u00e8 il peccato di Onan, da cui \u00e8 stato derivato il termine \"onanismo\". Secondo il racconto, Onan praticava invece il \"coitus interruptus\".\nContinuare la masturbazione anche dopo aver iniziato un rapporto affettivo con un'altra persona (vedi il matrimonio), toglierebbe a quella persona e alla coppia molti momenti di intimit\u00e0 e di gioia che invece andrebbero cos\u00ec perduti inutilmente per egoismo.\nUno sfogo involontario e inconsapevole del fisico, equivalente alla masturbazione, il quale pu\u00f2 avvenire durante il sonno, viene definito polluzione. La polluzione in quanto atto involontario, secondo la dottrina cattolica non \u00e8 considerato peccato.\nStoria.\nNel cristianesimo, la problematica sulla masturbazione nasce esplicitamente in occidente solo a partire dal VI secolo ad opera dei centri monastici anglosassoni e celtici; Tra l'VIII e il X secolo il problema coinvolge anche le chiese orientali ponendosi come problema comune a tutte le chiese cristiane. Tuttavia il problema \u00e8 ancora visto fondamentalmente come minore rispetto ad altri \"peccati\" di natura sessuale.\nA partire dal medioevo, invece, comincia a svilupparsi nei confronti della masturbazione un atteggiamento rigido e severo; Tommaso d'Aquino lo annovera al secondo posto per gravit\u00e0 dopo l'omicidio come \"atto che impedisce la generazione della vita\".\nIn periodo rinascimentale fino a tutto il XIX secolo l'atteggiamento comune al cristianesimo, forte anche delle teorie scientifiche del tempo, consisteva nel considerare sempre la masturbazione come un atto grave. In questo secolo negli Stati Uniti era addirittura di uso la pratica della clitoridectomia a volte con il \"tentativo\" di curare la masturbazione femminile.\nNel XX secolo, tuttavia, la questione si \u00e8 posta in termini pi\u00f9 aperti e problematici; il fenomeno fondamentalmente non viene pi\u00f9 giudicato aprioristicamente, ma inquadrato nell'esperienza personale, individuale ed intersoggettiva, diversificandone la gravit\u00e0 e la responsabilit\u00e0 a seconda che esso venga valutato come sintomo di una crescita in atto (evolutivo), come comportamento abitudinario e radicato (\"condizionato\") oppure come un atteggiamento mentale \"profondamente negativo\". In quest'ultimo caso esso, in quanto ritenuto segno esplicito di una chiusura egoistica, assume la connotazione di peccato grave.\nQuesta problematica \u00e8 ben sintetizzata dal pensiero del teologo moderno Bernard H\u00e4ring: \"A me sembra che la morale dovrebbe concentrare l'attenzione su quel tipo di autostimolazione che manifesta o \u00e8 accompagnata da un egocentrismo che si esprime non solamente nel campo sessuale ma in tutta la vita, e che deve essere superato con la crescita morale e psicologica.\"\nRiflessione antropologica.\nSecondo l'antropologia cristiana l'uomo sarebbe creato \"a immagine e somiglianza\" di Dio, di un Dio visto come \"amore\", \"dono di s\u00e9\" ed \"impegno per l'altro\", cos\u00ec come si sarebbe manifestato in Ges\u00f9.\nDi conseguenza, ciascuna persona sarebbe stata creata per amare e dare amore, a Dio ed agli altri. A livello della sessualit\u00e0 ci\u00f2 si verifica in forma \"santa\" nell'ambito del matrimonio: l\u00ec l'atto sessuale esprimerebbe la profondit\u00e0 dell'amore di Cristo per la Chiesa.\nIn questa visione la masturbazione risulta essere un'espressione della sessualit\u00e0 nella quale manca l'elemento \"relazionale\", e segna quindi un orientamento opposto a quello che Dio avrebbe posto nell'essere umano. Per queste ragioni la tradizione della Chiesa cattolica e molte altre Chiese cristiane, in particolare i movimenti pentecostali, considerano la masturbazione peccato grave.\nNella dottrina di san Tommaso d'Aquino la masturbazione \u00e8 considerata un \"vitium contra naturam\", al pari dell'omosessualit\u00e0 e della contraccezione nei rapporti sessuali pre e post-matrimoniali. Questa categoria grave di peccati \u00e8 definita dal fatto che qualsiasi emissione di liquido seminale deve essere seguita dalla procreazione: al tempo di Tommaso non era noto il concetto di embrione come prima cellula e forma di vita umana tramite il pari contributo di uomo e donna alla formazione del DNA del nascituro, al contrario si riteneva che il seme maschile fosse il principio attivo della vita umana, che la donna si limitava ad accogliere passivamente in grembo. \nIl secondo motivo della gravit\u00e0 dei peccati contro natura \u00e8 ricondotto al fatto che questi seguono al pi\u00f9 grave peccato di idolatria, come manifestazione \"automatica\" nel corpo (senza un'azione punitiva diretta da parte di Dio) del peccato di idolatria compiuto dall'anima: l'idolatria sovverte l'ordine divino dell'anima (per cui Dio \u00e8 al primo posto) e porta anche il corpo a sovvertire il proprio ordine naturale, essendo corpo e anima legati e inseparabili. La gravit\u00e0 deriva dall'oggetto del peccato contro natura, che \u00e8 complemento dell'idolatria, peccato dei pi\u00f9 gravi perch\u00e9 contro Dio.\nI peccati contro natura sono intesi contro l'intera natura del creato, l'ordine datogli da Dio, e sono distinti nei testi dai \"vitia contra bonum hominis\" e dai \"vitia contra natura hominis\" (limitati alla natura dell'uomo e non dell'intero creato).\nValutazione morale moderna della Chiesa cattolica.\nIl Catechismo della Chiesa cattolica sintetizza la dottrina cattolica al n. 2352, distinguendo tra valutazione oggettiva (negativa) ed elementi soggettivi (variabili) della masturbazione.\nRiguardo all'aspetto oggettivo afferma:\nDa notare, quindi, che la masturbazione costituisce un grave disordine morale anche qualora fosse praticata nell'ambito del matrimonio, in quanto ne svilirebbe le finalit\u00e0 procreative.\nL'aspetto soggettivo \u00e8 presentato descrivendo una serie di possibili attenuanti a favore del singolo individuo:\nLuteranesimo.\nLe confessioni luterane appoggiano apertamente la masturbazione come espressione positiva della sessualit\u00e0."}
{"id": "129890", "revid": "117007334", "url": "https://it.wikipedia.org/wiki?curid=129890", "title": "Insieme ricorsivo", "text": "Nella teoria della calcolabilit\u00e0 un insieme ricorsivo (o insieme decidibile) \u00e8 intuitivamente un insieme di numeri naturali, per cui \u00e8 possibile costruire un algoritmo che in un tempo finito (ma a priori non predeterminato) sia in grado, dato un qualunque numero naturale, di stabilire se esso appartiene o no all'insieme.\nPi\u00f9 formalmente si dice che un insieme \u00e8 ricorsivo se la sua funzione caratteristica \u00e8 ricorsiva.\nDefinizione formale.\nUn insieme formula_1, sottoinsieme dei naturali (formula_2), si dice ricorsivo se la sua funzione indicatrice\ncon\n\u00e8 ricorsiva e totale (la totalit\u00e0 \u00e8 implicita nella notazione che abbiamo dato, che prevede che qualunque sia l'input, l'output sia sempre formula_5 oppure formula_6).\nPropriet\u00e0.\nInsieme complemento.\nSe un insieme formula_1 \u00e8 ricorsivo, allora anche il suo complemento formula_8 (stiamo considerando formula_9 come universo) \u00e8 ricorsivo.\nUnione ed intersezione.\nSe formula_10 e formula_11 sono insiemi ricorsivi, allora anche formula_12 e formula_13 sono ricorsivi.\nRicorsivamente enumerabile.\nL'insieme formula_10 \u00e8 ricorsivo se e solo se formula_10 e il suo complemento formula_16 sono entrambi ricorsivamente enumerabili (Teorema di Post).\nImmagine funzione ricorsiva totale.\nSe l'insieme formula_10 \u00e8 un insieme ricorsivo, ed \u00e8 anche il dominio di una funzione formula_18 funzione ricorsiva e totale, allora anche formula_11 \u00e8 ricorsivo.\nLimitazioni: insiemi non ricorsivi.\nRicordiamo che ogni volta che utilizziamo la funzione formula_23, ci riferiamo ad una enumerazione delle funzioni ricorsive in cui la funzione formula_24 corrisponde alla formula_25-esima funzione ricorsiva. Cio\u00e8 detta formula_26 la formula_25-esima funzione ricorsiva, abbiamo:\nIl problema della fermata.\nL'insieme\nnon \u00e8 ricorsivo ma ricorsivamente enumerabile.\nInsieme degli insiemi ricorsivi.\nL'insieme che contiene tutti gli insiemi ricorsivi, non \u00e8 ricorsivo (e non \u00e8 neanche ricorsivamente enumerabile).\nAltri insiemi non ricorsivi.\nMolti dei seguenti sono riconducibili al problema della fermata, cio\u00e8 per dimostrare che non sono ricorsivi si pu\u00f2 usare la tecnica di riduzione all'assurdo, per mostrare che se fossero ricorsivi allora anche l'insieme formula_30 che rappresenta il problema della fermata lo sarebbe."}
{"id": "129893", "revid": "118562173", "url": "https://it.wikipedia.org/wiki?curid=129893", "title": "Cocciopesto", "text": "Il cocciopesto \u00e8 un materiale edilizio utilizzato come rivestimento impermeabile per pavimenti sia interni sia esterni e per il rivestimento di pareti (ad es. di cisterne e di terme). \u00c8 composto da frammenti di laterizi (tegole o mattoni) minutamente frantumati e malta fine a base di calce aerea. Si posa in diversi strati, caratterizzati da diverse granulometrie, che vengono battuti e bagnati diverse volte. Le fonti non forniscono termini che riconducano con precisione al cocciopesto, il quale viene spesso confuso con il cosiddetto \"opus signinum\"; spesso ricorrono a perifrasi o termini confondibili con l'opera laterizia: \"opus testaceum\". \nVitruvio ne descrive la fabbricazione e l'uso.\nOrigini storiche.\nLa tecnica era conosciuta dai Fenici, come testimoniano ad esempio i pavimenti dei siti archeologici di Tell el-Burak in Libano, pi\u00f9 tardi a Selinunte e Solunto in Sicilia, ma fu perfezionata dai Romani che utilizzavano il cocciopesto come impermeabilizzante (rivestimento di fondo e pareti di vasche in muratura o di cisterne), cos\u00ec come lo descrive Vitruvio, oppure come materiale di pavimentazione, in cui la malta faceva da matrice a tessere di mosaico disposte in vario modo o a frammenti di marmi bianchi o colorati, e comunque in alternativa alla pozzolana come malta idraulica anche, sempre secondo Vitruvio, per intonaci.\nCaratteristiche.\nLa malta di cocciopesto, oltre a una notevole durabilit\u00e0 e resistenza possiede altre caratteristiche che ne hanno favorito l'uso, come la bassa permeabilit\u00e0 all'acqua.\nIl cocciopesto, in parziale o totale sostituzione della sabbia normale, veniva utilizzato per il confezionamento di malte a base di calce aerea (Idrossido di calcio, Ca(OH)2) le quali, in assenza di questo aggregato reattivo, non potevano indurire se non a contatto con l'aria, attraverso quel processo chimico noto come carbonatazione: l'aggiunta di questo aggregato veniva quindi effettuata in funzione \"idraulicizzante\", cio\u00e8 per ottenere una malta di calce con propriet\u00e0 idrauliche, anche se il grado di idraulicit\u00e0 ottenibile \u00e8 inferiore a quello che deriva dall'uso della pozzolana.\nIl peso specifico del cocciopesto ad avvenuta asciugatura \u00e8 mediamente intorno ai 1350 kg/mc, ma dipende dalla granulometria e dal tipo degli inerti utilizzati.\nColoritura.\nUna delle caratteristiche dell'intonaco di cocciopesto, oltre alla capacit\u00e0 di far presa anche in ambienti non a contatto diretto con l'aria (idraulicit\u00e0), era di essere colorato in pasta e pertanto poteva fare a meno dello strato colorato di tinteggiatura. Infatti gli intonaci a cocciopesto possiedono naturalmente un colore rosato, dovuto agli aggregati di terracotta e al bianco della calce; potevano tuttavia essere trattati anche con velature di colore, sempre nella gamma dei rossi.\nUtilizzo.\nAntichit\u00e0.\nIl cocciopesto \u00e8 presente nell'edilizia storica e nell'architettura di varie citt\u00e0 italiane come malta per murature ma soprattutto come intonaco sia per lo strato di sottofondo (come riportano nei loro trattati, Cennini, Alberti e Palladio), sia per lo strato di finitura, particolarmente adatto ad ambienti umidi grazie all'alta capacit\u00e0 traspirante e igrometrica della terracotta e della calce. Infatti una delle citt\u00e0 in cui il suo uso era pi\u00f9 diffuso nei secoli scorsi \u00e8 Venezia, oltre a Treviso, Livorno, Roma e molte altre.\nLa tecnologia era analoga a quella del pi\u00f9 costoso \"marmorino\", in cui il granulato di laterizi di sfrido era sostituito da polvere e scaglie di marmo.\nEra utilizzato anche come componente per pavimentazione in ambienti, anche umidi, come fondo per mosaici e decorazioni nell'epoca rinascimentale, (anche se non mancano esempi pi\u00f9 antichi come la Basilica di Grado), come sottofondo per il \"terrazzo veneziano\", o come corpo negli stucchi a rilievo.\nUtilizzo attuale.\nAttualmente viene prodotto industrialmente un granulato ottenuto dalla frantumazione di laterizi a pasta molle (cotti a temperatura inferiore a 850\u00b0), selezionato in varie granulometrie. \nIl materiale, legato con calce aerea o calce idraulica naturale e con sabbia, incontra sempre maggiore diffusione per le sue caratteristiche tecniche che lo rendono particolarmente adatto non solo al recupero del patrimonio edilizio storico, ma anche all'edilizia biocompatibile."}
{"id": "129895", "revid": "767487", "url": "https://it.wikipedia.org/wiki?curid=129895", "title": "Ola Salo", "text": "Biografia.\nOla Salo \u00e8 nato ad Avesta nel 1977. Figlio di un prete, si trasfer\u00ec con i suoi genitori e quattro fratelli a Rottne, nella regione svedese dello Sm\u00e5land dove ha trascorso gran parte della sua adolescenza. Si \u00e8 avvicinato alla musica fin dall'infanzia, grazie ai genitori entrambi musicisti. Come scuola superiore Ola sceglie un orientamento umanistico indirizzato alla musica studiando alla Katedralskolan di V\u00e4xj\u00f6.\nDopo questo periodo della sua vita sceglie di trasferirsi a Malm\u00f6. Nel 1996 cambia il suo cognome in Salo e il suo nome d'artista diventa il palindromo Ola Salo.\nApertamente bisessuale, il 27 novembre 2009 si sposa con la fidanzata Anneli Pekula, da cui ha avuto due figlie nel 2010 e nel 2015.\nCarriera.\nA Malm\u00f6 trov\u00f2 lavoro come musicista. Nel 1991 fonda assieme agli amici Lars \"Leari\" Ljungberg, Mikael Jepson e Magnus Olsson il gruppo The Ark.\nNel 2007 la canzone di Salo \"The Worrying Kind\" vince in Svezia il Melodifestivalen. Con questa vittoria i The Ark ebbero diritto a rappresentare la Svezia alla finale dell'Eurovision Song Contest il 12 maggio 2007 a Helsinki, dove la band giunse al 16\u00ba posto.\nDal 31 ottobre 2008 all'8 marzo 2009, per 50 date in totale, Ola Salo \u00e8 stato il protagonista del musical Jesus Christ Superstar del quale ha anche scritto il testo in svedese.\nL'8 aprile \u00e8 uscito un cofanetto contenente due CD e un booklet di 80 pagine con i testi delle canzoni e immagini dello spettacolo.\nNel 2010 \u00e8 stato pubblicato \"In Full Regalia\", il quinto album in studio dei The Ark.\nTerminata l'attivit\u00e0 dei The Ark nel 2011, con la raccolta \"Arkeology - The Complete Singles Collection\", Ola Salo ha iniziato a dedicarsi alla carriera solista, ospitato e cantando in vari programmi TV locali e facendo il giudice per \"The Voice Sverige\".\nDall'8 aprile 2012 fino al 12 maggio e da settembre al 4 novembre, Ola Salo torna a vestire i panni di Ges\u00f9 nel musical \"Jesus Christ Superstar\", al teatro G\u00f6ta Lejon di Stoccolma."}
{"id": "129897", "revid": "71155", "url": "https://it.wikipedia.org/wiki?curid=129897", "title": "Leari", "text": "Figlio di padre svedese e madre egiziana, \u00e8 cresciuto a Rottne dove, nel 1991, ha fondato gli Ark assieme all'amico d'infanzia Ola Salo e a Mikael Jepson. La \"band\" si ispira ai loro idoli giovanili, Freddie Mercury e David Bowie."}
{"id": "129898", "revid": "363629", "url": "https://it.wikipedia.org/wiki?curid=129898", "title": "Zeri (disambigua)", "text": ""}
{"id": "129900", "revid": "1318658", "url": "https://it.wikipedia.org/wiki?curid=129900", "title": "ZERI (economia)", "text": "ZERI (\"Zero Emission Research and Initiatives\") \u00e8 una rete internazionale di 3000 tecnologi ed economisti, che intendono sviluppare nuovi processi produttivi, in cui gli scarti di un processo possano essere utilizzati come materie prime per un altro, in modo da ridurre drasticamente, se non evitare completamente, la produzione di scarti da eliminare in modo improduttivo e dannoso per l'ambiente. \"L'obiettivo \u00e8 lo zero: zero incidenti, zero sprechi, emissioni zero\".\nLa sua filosofia non \u00e8 quella che vede il progresso e la scienza come mali da estirpare, ma quella di incorporare nel progresso sia il rispetto per l'ambiente, sia le tecniche usate dalla natura stessa, di fatto rendendo il processo produttivo parte di un ecosistema.\nSecondo il Libro Bianco dell'Ambiente 1996, dell'Agenzio per l'Ambiente del Giappone \"ZERI sar\u00e0 lo standard per l'industria nel 21esimo secolo\".\nStoria.\nLo ZERI \u00e8 stato fondato il 6 aprile 1994 dall'economista Gunter Pauli e dal Prof. Heitor Gurgulino de Souza, allora Rettore dell'Universit\u00e0 delle Nazioni Unite, per trasformare idee e conoscenza scientifica in progetti concreti.\nNei successivi 10 anni sono stati implementati dozzine di progetti funzionali, soprattutto nei paesi dei Terzo Mondo.\nAnche se formalmente lo ZERI non fa parte delle Nazioni Unite, collabora con lo UNDP (\"United Nations Development Programme\", Programma di Sviluppo delle Nazioni Unite) sin dal 1997 e fin dall'inizio con l'UNESCO. Il 14 ottobre 1998 Kofi Annan, allora segretario generale delle Nazioni Unite, ha formalmente appoggiato lo ZERI. Nel dicembre dello stesso anno \u00e8 iniziata la collaborazione con la FAO.\nNel luglio del 2000, lo ZERI ha presenziato al World EXPO di Hannover (Germania), costruendosi un padiglione utilizzando come materia prima esclusivamente piante della Colombia.\nIl 3 ottobre 2005, presso il Politecnico di Torino, sono iniziati i primi master di secondo livello italiani in \"Systems Design\" che implementano i principi ZERI."}
{"id": "129901", "revid": "1181", "url": "https://it.wikipedia.org/wiki?curid=129901", "title": "Campo vettoriale irrotazionale", "text": ""}
{"id": "129902", "revid": "7336", "url": "https://it.wikipedia.org/wiki?curid=129902", "title": "Tigelle", "text": ""}
{"id": "129906", "revid": "217591", "url": "https://it.wikipedia.org/wiki?curid=129906", "title": "Santuario di Maria Santissima di Valverde", "text": "Il santuario di Maria Santissima di Valverde si trova a Valverde (CT). La fondazione \u00e8 tradizionalmente attribuita al brigante Dionisio, che si sarebbe convertito, divenendo poi eremita, in seguito a un'apparizione mariana.\nLeggenda.\nNell'ultimo periodo della dominazione araba in Sicilia, nel giugno del 1038, un viandante di nome Egidio, proveniente da Catania era diretto ad Aci. Passando per \"Vallis Viridis\" venne assalito da un brigante, di nome Dionisio. Una volta depredato il malcapitato, Dionisio stava per ucciderlo quando venne udita una voce: \u00abDionisio, deponi quell'arma... e cessa questa vita di brigantaggio\u00bb. La voce viene tradizionalmente attribuita alla Madonna. Il brigante non solo si ferm\u00f2, risparmiando la vita al povero malcapitato, ma addirittura si convert\u00ec.\nLa Vergine apparve altre tre volte a Dionisio.\nUna prima volta chiese di organizzare un pellegrinaggio insieme ai sacerdoti ed ai fedeli di Aci, per indicare il luogo dove costruire il Santuario con i soldi che questi aveva preso con le ruberie. Qui si narra che fu uno stormo chiassoso di gru volteggiante ad indicare dove la Vergine desiderava fondare la sua chiesa.\nQuindi una seconda volta indic\u00f2 miracolosamente dove prendere l'acqua necessaria per la fabbrica.\nProdigio del Pilastro.\nCon l'ultima apparizione sarebbe avvenuto il Prodigio del Pilastro, nell'agosto del 1040. Secondo la tradizione, mentre Dionisio era assorto in preghiera vide un raggio di intensa luce e una nube, sulla quale vi era la Madonna attorniata da angeli. Quando la visione scomparve, su di un pilastro rimase impressa l'immagine di Maria che oggi si venera. Tradizionalmente si racconta che la bellissima immagine sia \"divinitus formata\" o \"acheropita\", ovvero non attribuibile a mano d'uomo.\nAvvenimenti importanti.\nDel brigante Dionisio non v'\u00e8 certezza storica, si suppone fosse un ex soldato dell'esercito del generale bizantino Giorgio Maniace, rifugiatosi in quelle zone in seguito a un episodio di tradimento e dedicatosi al brigantaggio. La costruzione del santuario avrebbe avuto inizio nel 1038 e fine nel 1040. I conquistatori arabi, pur tollerando la religione cristiana, non acconsentivano generalmente alla diffusione del culto e quindi alla costruzione di nuove chiese. Per il Santuario per\u00f2 fu fatta un'eccezione dietro pagamento di una somma.\nNel 1296 venne consacrato il santuario alla presenza di Federico III di Aragonai.\nIl 11 gennaio 1693 il terremoto del Val di Noto distrusse il santuario, ma rimase intatto il pilastro con l'immagine della Madonna. A un anno di distanza, il 5 aprile, gli agostiniani scalzi si insediarono tra i ruderi dell'antico plesso e ne presero possesso. Appena tre anni dopo, il 26 aprile 1697, l'allora arcivescovo di Catania Andrea Riggio concesse ai frati l'affidamento della parrocchia \"pleno jure\".\nIl 31 agosto 1970 avvenne, da parte di ignoti, il furto sacrilego della corona che decorava l'icona della Madonna di Valverde. Solo l'anno seguente, il 22 agosto, la figura riottenne l'elemento decorativo, rifatto per l'occasione.\nIl 24 agosto 1990 venne inaugurato l'anno di grazia (Anno mariano) dal papa Giovanni Paolo II, a ricordo del 950\u00ba anniversario dell'apparizione della Madonna al brigante.\nIl santuario.\nLa primitiva chiesa non fu costruita prima della seconda met\u00e0 del XIII secolo.\nL'ampliamento della chiesa sarebbe avvenuto nel XVI secolo. A causa del terremoto del Val di Noto (1693) il santuario fu parzialmente rovinato, specialmente il tetto e l'abside.\nLa ricostruzione del XVIII secolo aggiunse il porticato e sostanziali modifiche alla facciata.\nAll'esterno il portale in pietra bianca \u00e8 sormontato dallo stemma dei principi Riggio. All'interno sono degni di nota gli altari della Madonna del Rosario, della Madonna del Carmine, di San Nicola da Tolentino e della Sacra Famiglia. Inoltre si trova il monumento sepolcrale di Luigi Riggio Branciforte e della moglie Caterina Gravina. Il pilastro della Madonna di Valverde si trova in posizione centrale, con un altare dedicato in posizione decentrata.\nIl culto.\nFesta a Valverde.\nAvviene per tradizione l'ultima domenica del mese di agosto e si articola in tre giorni. Tra fuochi d'artificio e illuminazioni artistiche \u00e8 un tripudio di folla.\nAltre feste.\nIl culto della Madonna di Valverde, oltre che a Enna (di cui fu la prima patrona), \u00e8 diffuso in tutta la Sicilia; a Palermo le \u00e8 dedicata una chiesa nella via omonima.\nIl culto della Madonna di Valverde a Enna.\nLa tradizione colloca l'inizio della festivit\u00e0 attorno alla nascita del cristianesimo ad Enna. Il promontorio dove si erge attualmente il santuario della Madonna di Valverde, ospit\u00f2 fino al 300 d.C. uno dei templi dedicati a Cerere pi\u00f9 importanti della Sicilia.\nPer rimuovere il culto pagano, in quel periodo venne a Enna, a predicare il Vangelo, san Pancrazio; si dice che quello fosse un periodo di siccit\u00e0 tale da gettare gli ennesi nella disperazione.\nI sacerdoti di Cerere esortavano il popolo al sacrificio di alcune vergini alla dea Cerere affinch\u00e9 mandasse in cambio la pioggia, un invito accolto dalla gente, ma evitato in tempo dall'intervento di san Pancrazio che, dove oggi sorge il santuario di Valverde, ferm\u00f2 il braccio sacrilego del sacerdote, evitando l'eccidio di giovani donne vestite di bianco. San Pancrazio, piegatosi in ginocchio, rivolse lo sguardo al cielo ed invoc\u00f2 la pioggia che miracolosamente cadde sui terreni aridi. La gente commossa si un\u00ec in preghiera al Santo e si vot\u00f2 alla Vergine Santissima, mentre i sacerdoti pagani vennero scacciati, e la statua della dea Cerere venne arsa. Gli ennesi elessero come Patrona la Vergine Santa, sotto il titolo di Valverde, fino al 1412, quando spostarono il patronato ad un altro titolo della Vergine, quello della Visitazione.\nLa festa si svolge l'ultima settimana d'agosto, per culminare nel giorno della festa, l'ultima domenica d'agosto. Nel pomeriggio avviene processione con il simulacro della Madonna di Valverde che, partendo alle 18 dal santuario, si reca al duomo attraversando le vie Valverde, Candrilli e Roma. Al duomo viene celebrata la messa al termine della quale riprender\u00e0 la processione che arriver\u00e0 in piazza San Tommaso per poi ritornare a Valverde; a conclusione della processione tradizionali fuochi d'artificio e lo spettacolo musicale."}
{"id": "129907", "revid": "287204", "url": "https://it.wikipedia.org/wiki?curid=129907", "title": "Angolo solido", "text": "In geometria un angolo solido \u00e8 un'estensione allo spazio tridimensionale del concetto di angolo piano. Esso \u00e8 definito come ciascuna delle due regioni in cui viene suddiviso lo spazio dalla superficie formata dalle semirette che hanno origine in uno stesso punto (detto vertice dell'angolo solido) e passanti per i punti di una curva chiusa semplice tracciata su una superficie non contenente il vertice. L'unit\u00e0 di misura dell'angolo solido \u00e8 lo steradiante.\nUn caso particolare di angolo solido \u00e8 langoloide poliedrico (o semplicemente angoloide) che si ottiene quando la curva \u00e8 un poligono. Un angoloide pu\u00f2 essere chiamato angoloide quadrico quando ammette che le proprie facce siano tangenti a una quadrica di rotazione, come avviene nel caso dell'angoloide triedrico.\nMisura dell'angolo solido.\nLa misura in steradianti dell'angolo solido formula_1 \u00e8 definita come formula_2, dove formula_3 \u00e8 l'area della porzione di superficie sferica di raggio formula_4 vista sotto l'angolo formula_1. Tale definizione \u00e8 indipendente dal particolare valore del raggio scelto, ed \u00e8 un'estensione allo spazio tridimensionale della definizione della misura di un angolo piano formula_6 in radianti come formula_7, dove formula_8 \u00e8 la lunghezza dell'arco di circonferenza di raggio formula_9 sotteso da formula_6. L'angolo solido sotteso da una superficie generica rispetto a un punto P \u00e8 dunque equivalente a quello sotteso dalla proiezione della stessa superficie su una sfera di raggio qualsiasi centrata in P.\nDalla precedente definizione consegue che l'angolo solido sotteso dall'intera superficie sferica misura formula_11. Per avere la misura in gradi quadrati si moltiplica il valore in steradianti per formula_12, ovvero per formula_13. Quindi tutta la sfera corrisponde a circa 41253 gradi quadrati.\nEsempi.\nCaso particolare \u00e8 l'angolo solido sotteso da mezza sfera, cio\u00e8 da un angolo pari a formula_17. La formula diventa:\nche \u00e8 uguale alla met\u00e0 di formula_11 che \u00e8 l'intero angolo solido.\ndove:\nformula_1 \u00e8 anche l'area del triangolo che giace in una sfera centrata nell'origine e di raggio unitario, avente come lati i segmenti di intersezione della sfera con i piani passanti per l'origine e due vertici.\nIl segno del numeratore (prima della valutazione del modulo) indica se dall'origine \u00e8 visibile la faccia interna del triangolo (formula_33) o la faccia esterna (formula_34). L'orientazione della triangolo \u00e8 definita tramite l'orientazione dei suoi vertici (senso orario o antiorario).\nNota bene: nel caso in cui il denominatore risultasse negativo, l'arcotangente restituirebbe un valore negativo, a cui deve essere aggiunto formula_17. \nIl sole e la luna sono visti dalla Terra all'incirca sotto lo stesso angolo solido, che corrisponde pi\u00f9 o meno a 1/100000 della volta celeste."}
{"id": "129908", "revid": "125723088", "url": "https://it.wikipedia.org/wiki?curid=129908", "title": "Swarovski", "text": "Swarovski (in italiano , pronuncia tedesca ) \u00e8 il marchio di punta della Swarovski International Holdings. L'azienda \u00e8 suddivisa in tre aree industriali principali: Swarovski Crystal Business, che produce principalmente cristalli, gioielli e accessori; Swarovski Optik, che produce strumenti ottici come telescopi, mirini telescopici per fucili e binocoli; e Tyrolit, un produttore di utensili per molatura, segatura, foratura e ravvivatura, nonch\u00e9 fornitore di utensili e macchine.\nOggi, lo Swarovski Crystal Business \u00e8 una delle business unit con il maggior incasso all'interno di Swarovski, con una portata globale di circa 3.000 negozi in circa 170 paesi, pi\u00f9 di 29.000 dipendenti e un fatturato di circa 2,7 miliardi di euro (nel 2018).\nSwarovski \u00e8 ora gestito dalla quinta generazione di membri della famiglia.\nStoria.\nIl particolare cristallo \u00e8 stato ideato da Daniel Swarovski, nato in Boemia nel 1862. La sua composizione \u00e8 in vetro e piombo (circa il 30%), ma l'esatta formula \u00e8 gelosamente custodita come segreto industriale. Il logo aziendale \u00e8 rappresentato da un cigno che \u00e8 apposto su ogni prodotto come segno di autenticit\u00e0. La materia prima viene utilizzata per diverse linee di prodotto: dai componenti per bigiotteria all'ottica di precisione, dall'oggettistica per la casa alla gioielleria.\nDaniel Swarovski, tagliatore di vetro e gioielliere attivo in Svizzera ma originario della Boemia, brevett\u00f2 nel 1892 una macchina da taglio, incrementando la produzione e la lavorazione di cristalli. Nel 1895 lo stesso Swarovski, il finanziere Armand Kosmann e Franz Weis fondarono la \"Swarovski company\", conosciuta originariamente come A. Kosmann, Daniel Swarovski &amp; Co., successivamente abbreviata come K.S. &amp; Co. L'industria di taglio di cristalli fu stabilita a Wattens per avvalersi della fonte energetica garantita dalla locale centrale idroelettrica, in grado di soddisfare le esigenze dei processi brevettati da Daniel.\nNel 1995, in occasione del centesimo anniversario della ditta, fu aperto a Wattens il museo aziendale denominato \"I mondi di cristallo\". Nel 2004 Swarovski ha creato una stella di cristallo di oltre 2,5 metri di diametro, per un peso di quasi 250\u00a0kg, che \u00e8 stata da allora in cima all'albero di Natale del Rockefeller Center a New York per cinque anni consecutivi.\nSwarovski \u00e8 stato anche uno degli sponsor del film \"Il fantasma dell'opera\" di Joel Schumacher, in cui il celebre lampadario era creato con cristalli Swarovski. In un'altra scena viene anche inquadrata la vetrina di un negozio Swarovski; tuttavia, anzich\u00e9 mostrare il logo vigente all'epoca della storia narrata, una stella alpina, viene utilizzato il logo attuale, un cigno.\nDurante gli anni '30,i membri della famiglia Swarovski furono i primi, attivi ed entusiasti sostenitori del nazionalsocialismo e almeno sei dei suoi membri mantennero illegalmente l'appartenenza al partito prima dell'annessione dell'Austria alla Germania nazionalsocialista il 12 marzo 1938.\nTre settimane prima, 500 manifestanti nella citt\u00e0 tirolese di Wattens hanno tenuto una fiaccolata che si \u00e8 conclusa con i canti di \"Sieg Heil\" e \"Heil Hitler\". La maggior parte dei partecipanti, secondo la polizia, erano dipendenti dello stabilimento Swarovski, tra cui gli eredi della famiglia Swarovski Alfred, Wilhelm e Friedrich.\nNel suo rapporto alla polizia di stato del 14 febbraio 1947, l'amministratore distrettuale di Innsbruck defin\u00ec il capo dell'azienda Alfred Swarovski \"un membro entusiasta dell'NSDAP (Partito Nazista) \". Alfred Swarovski lod\u00f2 Hitler durante le riunioni di lavoro e intraprese azioni come leader d'affari regionale per garantire che \"l'industria tirolese potesse essere integrata il pi\u00f9 agevolmente possibile negli enormi ingranaggi dell'economia della Grande Germania e nell'ordine economico nazionalsocialista\". Invi\u00f2 \"grati saluti di fedelt\u00e0\" ad Adolf Hitler per il suo 49\u00b0 compleanno e organizz\u00f2 una donazione di 100.000 scellini affinch\u00e9 Hitler stabilisse una casa per le vacanze in Tirolo. \nL'azienda ha sfruttato i suoi legami politici e la gestione dell'associazione imprenditoriale regionale per uscire pi\u00f9 forte dall'era nazista. Durante la guerra diversific\u00f2 la sua produzione e ampli\u00f2 le sue linee di business, aggiungendo abrasivi, dispositivi ottici, telescopi, binocoli e altre linee di prodotti e passando da 500 a quasi 1.200 dipendenti tra l' Anschluss e il marzo 1944.\n\"Dalla mia appartenenza al partito, ho solo approfittato del fatto che era possibile per me come membro del partito avviare le trattative necessarie per mantenere l'azienda e portarle a buon fine con le agenzie economiche responsabili del Reich\". Alfred Swarovski ha detto al tribunale del popolo di Innsbruck dopo la guerra.\nNel 1994, lo storico Horst Schreiber scrisse del passato di Swarovski ma non gli fu concesso l'accesso agli archivi dell'azienda.\nLa societ\u00e0 contemporanea Swarovski ha commissionato allo storico Dieter Stiefel \"un passo nell'affrontare la nostra storia in modo serio e molto proattivo\", ha affermato il portavoce del consiglio Markus Langes-Swarovski nel 2018, tuttavia lo studio non \u00e8 stato pubblicato perch\u00e9, ha detto Langes-Swarovski, \" Swarovski \u00e8 un'azienda che generalmente cerca di tenere le storie personali dei proprietari in gran parte fuori dagli occhi del pubblico perch\u00e9 non fa nulla per il business\". [27]\nIl sito web del Gruppo Swarovski omette la menzione del periodo nazista nella sezione \"La nostra storia\", saltando gli anni tra il 1931 e il 1949 nella sua sequenza temporale. [28]\nProdotti.\nSwarovski produce prodotti come sculture in vetro, miniature, gioielli, strass, decorazioni per la casa e lampadari.\nTutte le sculture sono contrassegnate da un logo. Il logo originale Swarovski del fiore di stella alpina \u00e8 stato sostituito da un SAL. logo, che \u00e8 stato sostituito con il logo del cigno nel 1988. \nIl vetro Swarovski viene prodotto fondendo una miscela di sabbia di quarzo, soda, potassio e altri ingredienti ad alte temperature. Il piombo, solitamente utilizzato sotto forma di tetrossido di tripiombo, non viene pi\u00f9 utilizzato e tutto il vetro Swarovski Crystal prodotto dal 2012 \u00e8 privo di piombo. Per creare un vetro di cristallo che consente la rifrazione della luce in uno spettro arcobaleno, Swarovski ricopre alcuni dei suoi prodotti con speciali rivestimenti chimici metallici. Ad esempio, Aurora Borealis, o \"AB\", conferisce alla superficie un aspetto arcobaleno. Altri rivestimenti sono denominati dalla societ\u00e0, tra cui Crystal Transmission, Volcano, Aurum, Shimmer e Dorado. I rivestimenti possono essere applicati solo su una parte di un oggetto; altri sono rivestiti due volte e quindi sono designati AB 2X, Dorado 2X, ecc.\nSwarovski ha sviluppato una tecnologia unica che preserva la brillantezza e la luminosit\u00e0 dei cristalli senza l'uso di biossido di piombo. \nNel 2004 Swarovski ha rilasciato Xilion, un taglio protetto da copyright progettato per ottimizzare la brillantezza delle rose (componenti con dorso piatto) e Chatons (taglio diamante).\nIl gruppo Swarovski comprende Tyrolit (produttori di utensili abrasivi e da taglio); Swareflex (segnaletica orizzontale riflettente e luminosa); Swarovski Pietre (sintetici e naturali gemme); e Swarovski Optik (strumenti ottici come binocoli e cannocchiali da puntamento).\nDal 2006, la Royal Canadian Mint emette monete da collezione con componenti in cristallo Swarovski. La moneta del fiocco di neve di cristallo del 2006 era d'oro (valore nominale di $300), con il rovescio con sei cristalli iridescenti a forma di lente su un fiocco di neve. Le monete con fiocchi di neve di cristallo degli anni successivi sono state monete d'argento da $20 con cristalli di diversi colori. Nel 2018, la zecca canadese ha emesso dodici diverse monete portafortuna, ciascuna con un diverso cristallo Swarovski. La serie dello zodiaco 2019 da 12 monete della zecca canadese presenter\u00e0 20 cristalli Swarovski su ciascuna moneta. \nNel 2014, Tristan da Cunha ha emesso una moneta natalizia a cinque corone in cui un piccolo cristallo Swarovski \u00e8 incastonato nella stella guida dietro un'immagine a colori di uno dei magi. \nNel 2018, la Guinea Equatoriale ha emesso una moneta d'argento con un elemento teschio in cristallo Swarovski nero. \nSwarovski ha creato una linea di profumi liquidi e solidi.\nStatuette e oggetti da collezione.\nLe statuette di Swarovski sono collezionabili; la sua prima statuetta prodotta \u00e8 stato un topo stilizzato. Una versione pi\u00f9 piccola di questo topo, ora denominata \"replica mouse\", \u00e8 ancora venduta fino ad oggi. I cristalli Swarovski Elements sono stati inclusi in alcune monete d'argento da collezione emesse dalla Royal Canadian Mint nel 2009. \nNel novembre 2014, Victoria's Secret ha rivelato una riprogettazione del suo flacone di profumo Heavenly Luxe con cristalli Swarovski.\nMostre e musei.\nL'azienda gestisce un museo a tema cristallo, lo \"Swarovski Kristallwelten\" vicino a Innsbruck, Austria. Il Crystal Worlds Center \u00e8 fronteggiato da una testa coperta d'erba, la cui bocca \u00e8 una fontana.\nIl lavoro di Swarovski \u00e8 stato esposto alla \"Fashion Jewelry &amp; Accessories Fair\" in Asia sulla base del concetto di un unico fascio continuo di luce frammentata che viaggia attraverso un cristallo. \nNel 2012, Swarovski ha collaborato con il London Design Museum per presentare una mostra che mescola la tecnologia digitale con i cristalli.\nPartnership.\nDal 2004, Swarovski ha fornito la stella e il fiocco di neve di 2,7 m di diametro e 550 libbre (250 kg) che si trova in cima all'albero di Natale del Rockefeller Center di New York. Le versioni pi\u00f9 piccole di questo sono vendute come ornamenti dell'edizione annuale.\nSwarovski \u00e8 stata proprietaria della squadra di calcio austriaca FC Swarovski Tirol dal 1986 al 1992.\nNel 2018, la celebre chef Nadiya Hussain, la personalit\u00e0 televisiva Katie Piper e il fondatore di CoppaFeel Kris Hallenga, sono stati annunciati come gli ultimi ambasciatori di Swarovski e hanno recitato nella campagna \"#BrillianceforAll\" del marchio. \nNel 2019, Swarovski ha collaborato con Dior per la sua mostra al Victoria and Albert Museum, con pezzi di design d'archivio decorati con cristalli Swarovski. \nSwarovski ospita ogni anno il Designers of the Future Award in riconoscimento dei designer giovani ed emergenti. I precedenti vincitori dello Swarovski Designers of the Future Award includono designer e architetti influenti: Ross Lovegrove, Greg Lynn, Troika, Fredrikson Stallard, Erwin Redl, Eyal Burstein, Asif Khan, Guilherme Torres, Jeanne Gang e Citt\u00e0 del Messico studio globale di architettura e design Fernando Romero Enterprise (FR-EE). I vincitori del 2018 sono stati Frank Kolkman, un designer olandese sperimentale concentrato sulle tecnologie robotiche; Study O Portable, uno studio olandese-giapponese basato sulla ricerca che realizza oggetti sull'ambiente progettato, e Yosuke Ushigome di TAKRAM, un tecnologo giapponese creativo specializzato in tecnologie emergenti.\nSponsorizzazione e posizionamento di prodotti di cristallo.\nNegli ultimi cento anni, Swarovski's Communications and Branding Business ha inserito con successo il cristallo Swarovski in numerosi film, produzioni teatrali e sfilate di moda.\nFilm.\nIl cristallo Swarovski \u00e8 stato presentato nei seguenti film:\nTutti i gioielli di \"Gentlemen Prefer Blondes\" con Marilyn Monroe erano cristalli Swarovski. Inoltre, la tiara indossata da Audrey Hepburn in \"Colazione da Tiffany\" era adornata con cristalli Swarovski.\nSfilate di moda.\nSwarovski collabora con Victoria's Secret e il loro Fashion Show da 15 anni. Per la sfilata 2018, la modella di Victoria's Secret Elsa Hosk ha indossato un reggiseno Fantasy con cristalli Swarovski del valore di oltre un milione di dollari. \nNel 2017, Swarovski ha commissionato un abito in stile Art D\u00e9co da $60.000 nello stile del famoso \"vestito nudo\" di Marlene Dietrich, dalla societ\u00e0 di tecnologia di moda con sede a Berlino ElektroCouture per onorare la sua eredit\u00e0 25 anni dopo la sua morte. Contiene 2.000 cristalli oltre a 150 luci LED. La proprietaria di ElektroCouture Lisa Lang ha detto che l'abito \u00e8 stato ispirato da schemi elettrici e corrispondenza avvenuti tra l'attrice e lo stilista Jean Louis nel 1958. \"Voleva un vestito che brilla, voleva essere in grado di controllarlo da sola da sul palco e sapeva che sarebbe potuta morire di un colpo elettrico se fosse mai stato realizzato.\"\nSwarovski collabora attivamente con stilisti di alto profilo per numerose settimane della moda che si svolgono in tutto il mondo. Per la London Fashion Week del 2018, Swarovski ha collaborato con la House of Holland, Mary Katrantzou e Richard Quinn. Per la settimana della moda di New York nel 2018, Swarovski ha collaborato con Jason Wu, Alexander Wang, Brandon Maxwell, Gabriela Hearst e Rosie Assoulin.\nProduzioni teatrali.\nLa produzione teatrale del West End di \"Follies\" comprendeva oltre 600.000 cristalli Swarovski, mentre la produzione musicale del West End di \"Aladdin\" ha utilizzato oltre 2 milioni di cristalli Swarovski. \nLa produzione del 2018 di \"Dreamgirls ha\" incorporato un milione di cristalli Swarovski nella produzione, adornando 275 costumi e 3 tende di cristallo. \nTour musicali.\nLa cantante americana Madonna ha indossato un abito di cristallo Swarovski nel suo Rebel Heart Tour durante l'esecuzione della sua canzone \"Music.\" \nRihanna ha anche indossato un intero abito di cristallo Swarovski nella sua apparizione ai Grammy. \nAnche il guanto di cristallo di Michael Jackson, venduto all'asta per $192.000 nel 2010, era fatto di cristalli Swarovski."}
{"id": "129915", "revid": "125699107", "url": "https://it.wikipedia.org/wiki?curid=129915", "title": "Chimica industriale", "text": "La chimica industriale \u00e8 quella branca della chimica che si occupa delle trasformazioni su scala industriale delle materie prime per la produzione di sostanze chimiche, miscele e materiali di varia natura, dei processi e degli impianti chimici utilizzati e dei loro impatti economici sull'industria e sul costo dei prodotti finiti. \nI settori di studio della chimica Industriale sono, oltre alle varie branche della chimica applicate ai processi industriali (chimica generale, inorganica, organica, analitica e chimica fisica), lo studio della progettazione degli impianti e dei processi chimici, le scienze macromolecolari e le reazioni industriali organiche ed inorganiche. \nLa chimica industriale \u00e8 in continua evoluzione; classiche aree di lavoro di questa disciplina scientifica sono lo studio e la realizzazione di processi che portano alla formazione di un commodity (come acido nitrico, acido solforico, ammoniaca, urea, ecc.) per l'industria inorganica, lo studio della sintesi di materiali plastici (polietilene, polipropilene, cloruro di polivinile, ecc.) e dei processi dell'industria petrolchimica. \nLa chimica Industriale si occupa inoltre dello sviluppo di processi sostenibili, dell'analisi, attraverso le leggi della termodinamica e della cinetica chimica, delle condizioni operative delle reazioni chimiche (pressione e temperatura di esercizio, tipo di reattore pi\u00f9 idoneo e catalizzatore da impiegare, sempre considerando i costi globali), della ricerca scientifica e delle operazioni di produzione all'interno della realt\u00e0 industriale.\nLa chimica industriale pone particolare attenzione agli impianti pilota (modelli in scala ridotta) e alle operazioni unitarie di laboratorio. Con questi pu\u00f2 impostare modelli predittivi di tutte le variabili in gioco nel processo chimico e fisico, svolgere il dimensionamento finale e la scelta di materiali ed attrezzature per quello che sar\u00e0 l'impianto industriale.\nIn questo ambito entrano in gioco modelli di trasferimento di massa e di calore e la realizzazione di sistemi di controllo, che sono trattati nell'ambito delle discipline dell'ingegneria chimica.\nAnche se passando dalla scala di laboratorio alla scala industriale cambiano le quantit\u00e0 in gioco, le operazioni unitarie sono le stesse, indipendentemente dalla natura specifica del materiale in lavorazione. Esempi di tali operazioni unitarie sono: macinazione materie prime, trasporto di fluidi, distillazione di miscele liquide, filtrazione, sedimentazione e cristallizzazione.\nAttualmente tendono a perdere importanza i processi produttivi che trattano grandi quantit\u00e0 con basso valore aggiunto, rispetto ai processi per prodotti specifici di elevata complessit\u00e0 molecolare e sintesi. Nel contempo, alla tradizionale attenzione all'uso delle materie prime e del consumo di energia in termini strettamente economici si sta sviluppando (anche per la maggiore vigilanza delle istituzioni) un rispetto maggiore per l'ambiente. Questa tendenza comporta lo studio e la realizzazione dei cosiddetti processi sostenibili e della \"chimica verde\" (\"green chemistry\")."}
{"id": "129916", "revid": "13102", "url": "https://it.wikipedia.org/wiki?curid=129916", "title": "Arnobio il Giovane", "text": "Biografia.\nNon si hanno testimonianze sulla sua vita, tranne una sua affermazione in cui si definisce monaco. Risiedette forse a Roma dal 430 al 460 circa."}
{"id": "129924", "revid": "767487", "url": "https://it.wikipedia.org/wiki?curid=129924", "title": "Richard Webster", "text": "Ha indossato la maglia della Nazionale gallese per la prima volta il 9 giugno 1987 contro l'Australia (22-21 per i gallesi).\nUltima presenza con la nazionale il 20 marzo 1993 contro la Francia (26-10 per i francesi).\nA fine carriera pass\u00f2 al rugby a XIII, giocando per i Salford City Reds e disputando la coppa del mondo di specialit\u00e0 nel 1995."}
{"id": "129928", "revid": "149587", "url": "https://it.wikipedia.org/wiki?curid=129928", "title": "Santuario di Valverde", "text": ""}
{"id": "129936", "revid": "11684", "url": "https://it.wikipedia.org/wiki?curid=129936", "title": "Fitofarmaci", "text": ""}
{"id": "129942", "revid": "554814", "url": "https://it.wikipedia.org/wiki?curid=129942", "title": "Fabiola", "text": ""}
{"id": "129943", "revid": "1364533", "url": "https://it.wikipedia.org/wiki?curid=129943", "title": "Quem di diligunt adulescens moritur", "text": "La locuzione latina Quem di diligunt adulescens moritur, tradotta letteralmente, significa \"Muore giovane chi \u00e8 amato dagli dei\". (Plauto, Bacchides, a. IV).\nIn italiano l'espressione analoga \u00e8 \"sempre i migliori se ne vanno\": in senso figurato, le persone pi\u00f9 brave sono destinate, in breve tempo, a ricoprire incarichi di responsabilit\u00e0."}
{"id": "129948", "revid": "4", "url": "https://it.wikipedia.org/wiki?curid=129948", "title": "Jean Baptiste Lully", "text": ""}
{"id": "129949", "revid": "1821847", "url": "https://it.wikipedia.org/wiki?curid=129949", "title": "Economia contadina", "text": "All'interno delle categorie di economia agraria \u2013 ossia di quei sistemi produttivi in cui pi\u00f9 di met\u00e0 della popolazione \u00e8 impegnato nei settore primario e in cui pi\u00f9 di met\u00e0 del prodotto \u00e8 di natura agricola \u2013 si distinguono, come caso particolare, le economie contadine.\nPremessa: il modello di \u010cajanov.\nIl modello di Alexander \u010cajanov o \"regola di Chayanov\" secondo cui quanto pi\u00f9 grande \u00e8 la capacit\u00e0 lavorativa relativa all'unit\u00e0 domestica tanto meno i suoi membri lavorano, noto in occidente solo dal 1966 ma risalente al 1925, ha fortemente influenzato gli studi sulle economie non-industrializzate.\nAvendo come base le ricerche statistiche degli economisti agrari russi dei primi decenni del Novecento, \u010cajanov osserv\u00f2 forse che il 90% delle \u201cimprese\u201d agricole russe avevano le seguenti caratteristiche:\nQuesto modello, elaborato come descrizione della realt\u00e0 contadina russa che sfuggiva alle logiche del capitalismo, venne applicato da sociologi e storici anche ad altre economie rurali, e in sostanza contiene tutti i tratti considerati distintivi delle economie contadine.\n\u00c8 comunque da notarsi che considerano il modello di economia contadina una sorta di concetto di comodo, utile (e utilizzabile) solo per poter distinguere le economie agrarie moderne da alcune di quelle premoderne difficili da inquadrare in maniera pi\u00f9 precisa.\nLa famiglia contadina.\nNelle economie contadine l'unit\u00e0 di riproduzione biologica e l'unit\u00e0 di produzione economica coincidono; la famiglia si trova quindi ad essere la base del sistema sociale e produttivo.\nIn Europa il modello di famiglia patriarcale, in cui ciascuno deve sottostare alle decisioni del capofamiglia, in cui la posizione e il ruolo derivano dalle differenze di et\u00e0 genere e parentela, e che svolge funzioni economiche e anche di esercizio del pubblico potere per molti secoli, \u00e8 sopravvissuta in alcune regioni fino a tempi molto recenti, pur avendo ridotto la propria incidenza sulla societ\u00e0 e sull'economia durante l'Ottocento.\nLa questione del numero dei componenti \u00e8 sempre molto dibattuta ma si possono evidenziare alcuni punti sui quali vi \u00e8 abbastanza accordo.\nNonostante gli stereotipi, \u00e8 quasi certo che durante l'Alto Medioevo le famiglie contadine erano di tipo nucleare, con quattro o cinque membri. Una famiglia di piccole dimensioni, fondata da due coniugi che si sposavano molto giovani, era sicuramente il risultato della tendenza espansiva dell'agricoltura europea di quei secoli, che permetteva incrementi estensivi della produzione grazie alla bassa densit\u00e0 della popolazione e alla disponibilit\u00e0 di terre incolte.\nNel Basso Medioevo la situazione era notevolmente diversa. Le possibilit\u00e0 di estendere le coltivazioni tramite disboscamenti e bonifiche si erano notevolmente ridotte e la popolazione era tornata ai livelli precedenti alla caduta dell'Impero romano d'Occidente. La famiglia contadina, adattandosi alla nuova condizione, era diventata una famiglia di tipo esteso, che conteneva due o tre generazioni, pi\u00f9 i servi o gli apprendisti. Il matrimonio avveniva molto pi\u00f9 tardi perch\u00e9 le nuove difficolt\u00e0 nel raggiungere l'indipendenza economica ritardavano la decisione di formare una famiglia.\nQuesto era valido in linea di massima: le oscillazioni regionali dopo il Medioevo erano molto accentuate. Nel complesso l'Europa di antico regime doveva contare un numero di famiglie allargate leggermente superiore al 50%, con le famiglie nucleari che si concentravano in Inghilterra e Fiandre e quelle estese che si concentravano nei Balcani e nell'Europa mediterranea.\nIl rapporto con il mercato.\nCome scritto in precedenza, e come gi\u00e0 visto nel modello di \u010cajanov, la famiglia contadina era legata al proprio podere (sul quale vanta un diritto di propriet\u00e0, un diritto di usufrutto o simili) dal quale traeva la maggior parte delle risorse di cui necessita.\nI contatti con il mercato erano generalmente limitati alla vendita delle eccedenze del raccolto \u2013 quando c'erano \u2013 oppure alla lavorazione di prodotti tessili per i mercanti delle citt\u00e0. Questo dava modo alla famiglia contadina di procurarsi la poca moneta di cui necessitava. Quando i contatti col mercato erano inesistenti, la produzione non risentiva delle oscillazioni dei prezzi; quando i contatti c'erano (ma erano scarsi) si verificava un fenomeno molto singolare: la produzione familiare seguiva un andamento \u201cinverso\u201d rispetto a quello che ci si aspetta dall'impresa che si rapporta ad un sistema di prezzi determinato da meccanismi di domanda e offerta: quando il prezzo era basso, si produceva molto per procurarsi i soldi che servivano per i pochi acquisti essenziali, quando il prezzo era alto si produceva poco perch\u00e9 poco bastava ad ottenere la quantit\u00e0 di moneta richiesta.\nMa l'elemento che influenzava maggiormente l'andamento della produzione, come prevedibile in un sistema votato all'autosufficienza, era il numero di familiari presenti nel podere, in quanto nascite, partenze e dipartite incidevano sulle necessit\u00e0 alimentari e quindi su quelle lavorative.\nNei Paesi Bassi e in Inghilterra invece la mercantilizzazione dell'economia contadina, gi\u00e0 molti secoli prima della rivoluzione industriale era abbastanza avanzata, accompagnata da affitti pagati in moneta e da un forte indebolimento della piccola propriet\u00e0 rurale. In Inghilterra, addirittura, fin dal Basso Medioevo sono rilevabili consistenti quote di agricoltori salariati, di prodotti coltivati per la vendita sul mercato, e una certa tendenza all'indebitamento \u2013 l'economia monetaria avanzava con una discreta velocit\u00e0."}
{"id": "129951", "revid": "547992", "url": "https://it.wikipedia.org/wiki?curid=129951", "title": "Qui habet aures audiendi audiat", "text": "La locuzione latina Qui habet aures audiendi, audiat, tradotta letteralmente, significa \"chi ha orecchie per intendere, intenda\". Questa frase \u00e8 ripetuta in vari passi dei Vangeli, . Per esempio nella versione in italiano Marco 4,23."}
{"id": "129952", "revid": "484362", "url": "https://it.wikipedia.org/wiki?curid=129952", "title": "Qui pretium meriti ab improbis desiderat, bis peccat", "text": "La locuzione latina Qui pretium meriti ab improbis desiderat, bis peccat, tradotta letteralmente, significa \"chi vuole farsi pagare i favori fatti ai cattivi, sbaglia due volte\" (Fedro).\n\u00c8 la morale di una delle \"Favole\" di Esopo, \"Il Lupo e la Gru\".\nIl lupo con un osso infilato nella gola prometteva un premio a chi glielo avesse estratto: la gru gli fece la difficile operazione, ma quando chiese una ricompensa si sent\u00ec rispondere: \"Ingrata, dopo aver ritirata la testa incolume dalla mia bocca hai ancora il coraggio di fare simili richieste ?\""}
{"id": "129953", "revid": "8911", "url": "https://it.wikipedia.org/wiki?curid=129953", "title": "Quot capita tot sententiae", "text": ""}
{"id": "129957", "revid": "124633124", "url": "https://it.wikipedia.org/wiki?curid=129957", "title": "Dittongo", "text": "In fonetica, un dittongo (dal greco \u03b4\u03af\u03c6\u03b8\u03bf\u03b3\u03b3\u03bf\u03c2, \"d\u00edphthongos\", \"con due suoni\") \u00e8 una combinazione di due vocali costituita da un rapido spostamento da un vocoide a un altro, spesso interpretato da chi ascolta come una vocale unica, cio\u00e8 un singolo fonema vocalico. Mentre i vocoidi semplici o monottonghi sono descritti come foni statici, i dittonghi presuppongono uno spostamento della lingua.\nI monottonghi sono rappresentati in IPA da un simbolo unico, per esempio le due \"a \" dell'italiano \"pasta\" . Un dittongo pu\u00f2 essere considerato una vocale lunga la cui articolazione non \u00e8 stabile ma dinamica: per esempio, in inglese britannico \"grass\" ha un suono stabile e prolungato, invece \"same\" ha un suono modulato: questo viene considerato un dittongo e trascritto con due simboli, il primo dei quali rappresenta la posizione di partenza del dorso della lingua e il secondo quella d'arrivo. Non tutti i fonetisti sono d'accordo su quale sia la posizione di partenza e d'arrivo di un dittongo. Per esempio John Wells usa i simboli per il dittongo dell'inglese \"boy\" mentre Luciano Canepari usa invece i simboli , che considera pi\u00f9 vicini alla realt\u00e0 fonetica.\nTipi di dittongo.\nI dittonghi sono solitamente accentati sul primo elemento (cosiddetti dittonghi discendenti) e possono dividersi in:\nEsistono inoltre i cosiddetti dittonghi ascendenti, frequenti nelle lingue romanze (italiano, francese, spagnolo, portoghese e rumeno). Questi sono probabilmente meglio analizzabili come una sequenza di un contoide approssimante e un vocoide.\nIn molte lingue i dittonghi sono monofonemici, vale a dire che contano come una vocale lunga qualsiasi: \u00e8 il caso dell'inglese e del tedesco, ma anche del latino classico, del greco attico e del sanscrito. In questo caso si parla di dittongo fonologico. Questo non impedisce ovviamente che in queste lingue si possano avere altre sequenze vocali (bifonemiche), che possono appartenere anche alla stessa sillaba fonica.\nInfine, alcune lingue e dialetti oppongono distintivamente dittonghi brevi a dittonghi lunghi e dittonghi orali a dittonghi nasali.\nIl dittongo nella lingua italiana.\nRegola grammaticale tradizionale.\nSecondo la grammatica tradizionale, in italiano, il dittongo si ha:\nI dittonghi discendenti (\"veri dittonghi\") possibili sono quindi:\nI dittonghi ascendenti possibili sono:\nLe altre combinazioni (compresa /ii/) sono invece considerate iati dai grammatici. Nella metrica poetica invece, ogni combinazione di due vocali \u00e8 considerata dittongo, a meno che il poeta non ponga la dieresi sulla prima vocale grafica.\nLa \"i\" nei digrammi \"ci\" e \"gi\" se seguita da una vocale differente da \"i\" e \"e\" (i fonemi ) rappresenta un semplice segno grafico e non costituisce quindi fonema a s\u00e9 stante. In alcuni casi come \"cielo\" e \"scienza\" la \"i\" \u00e8 seguita da una \"e\" ed \u00e8 quindi un segno grafico che non va pronunciato.\nI \"dittonghi mobili\".\nIn italiano ci sono due nessi che hanno una particolarit\u00e0: derivando direttamente da /e, o/ (brevi) latine, sono molto frequenti e importanti. Sebbene siano costituiti foneticamente da una consonante (contoide) approssimante e da una vocale (vocoide), sono spesso considerati come formati da una \"semivocale\" e da una \"vocale\" questo perch\u00e9 essi sono molto antichi, anche se posteriori alla comparsa dell'articolo nelle lingue romanze. Questo ha provocato il fatto che si usi l'articolo eliso anche davanti a un vero contoide in questi casi: \"l'uomo\" , \"l'ieri\" . Gli altri casi di /w/ iniziale hanno di solito un articolo non eliso (il, lo; la), come davanti a consonante, anche se ci sono oscillazioni nell'uso: \"la iena\" , \"il/l'whisky\" . Essi hanno anche la caratteristica di passare a in sillaba non accentata: per questo sono chiamati \"dittonghi mobili\" bench\u00e9, a rigore, non siano veri dittonghi.\nLingua inglese.\nTutti i dittonghi dell'inglese sono \"discendenti\", a parte , che si pu\u00f2 analizzare come ."}
{"id": "129958", "revid": "219110", "url": "https://it.wikipedia.org/wiki?curid=129958", "title": "Raddrizzatore al mercurio", "text": "La valvola raddrizzatrice al mercurio o raddrizzatore al mercurio \u00e8 un tipo di raddrizzatore elettrico costituito da un tubo di vetro contenente mercurio.\nStruttura e funzionamento.\nLa valvola \u00e8 costituita da un tubo in vetro in cui \u00e8 stato praticato il vuoto e sul cui fondo si trova una quantit\u00e0 di mercurio liquido che costituisce il catodo. La parte superiore del tubo \u00e8 sagomata in modo da favorire la condensazione del vapore di mercurio che si produce durante il funzionamento. Uno o pi\u00f9 elettrodi di innesco (ignition) sono collocati appena sopra il mercurio liquido con la funzione di far evaporare un po' di mercurio per mezzo di un arco elettrico ed innescare cos\u00ec il dispositivo.\nIl tubo ha uno o pi\u00f9 bracci laterali in cui sono presenti degli elettrodi di grafite che costituiscono l'anodo.\nIl numero di bracci dipende dall'applicazione: per raddrizzare una corrente alternata monofase sono sufficienti due bracci, per una trifase si usano tre o sei bracci. Utilizzando sei bracci vengono generate tre correnti sfasate di 60\u00b0 per mezzo di grossi induttori, allo scopo di ottenere una corrente continua pi\u00f9 uniforme.\nPer funzionare, la valvola deve essere attivata per mezzo dell'elettrodo di innesco. Successivamente il calore generato dal flusso di corrente provoca la continua evaporazione del mercurio. Se la corrente raddrizzata \u00e8 insufficiente per mantenere la produzione di vapore, pu\u00f2 essere aggiunto un elettrodo supplementare di eccitazione, con lo scopo di mantenere attivo l'arco.\nIl vapore condensa sulle pareti di vetro e ritorna in fase liquida alla base. In questo modo il catodo si rinnova continuamente e non si deteriora.\nIl vapore di mercurio \u00e8 il mezzo attraverso il quale si innesca la scarica tra catodo e anodo. L'emissione di elettroni \u00e8 ampia dal catodo di mercurio e molto limitata dagli anodi, e questo determina il passaggio di corrente in una sola direzione.\nI bracci laterali sono studiati in modo da impedire che si inneschi una scarica tra gli anodi, una condizione critica detta \"backfire\".\nGli atomi di mercurio eccitati emettono una caratteristica fluorescenza che pu\u00f2 essere vista come un'area luminosa (dove sono emessi gli elettroni) pulsante alla frequenza della corrente alternata sopra la pozza di mercurio. \u00c8 per\u00f2 sconsigliato guardare questa emissione poich\u00e9 \u00e8 ricca in radiazione ultravioletta.\nI raddrizzatori in vetro possono operare su potenze di centinaia di chilowatt per singolo tubo.\nUn raddrizzatore a sei bracci da 150 ampere nominali \u00e8 alto circa 600 mm ed ha un diametro esterno di 300 mm e pu\u00f2 contenere diversi chilogrammi di mercurio.\nLa grande dimensione \u00e8 necessaria per compensare la limitata conducibilit\u00e0 termica del vetro, che deve dissipare calore per provocare la condensazione del vapore.\nLa temperatura dell'involucro deve essere controllata attentamente, poich\u00e9 la pressione del vapore di mercurio dipende dalla temperatura del punto pi\u00f9 freddo del tubo. Tipicamente la temperatura \u00e8 mantenuta a 40 \u00b0C con una pressione del vapore di 7 millipascal.\nLa massima corrente raddrizzabile \u00e8 limitata dalla sezione dei cavi conduttori inglobati nel vetro per collegare anodi e catodo. Nella realizzazione di grandi raddrizzatori occorre usare per questi cavi un materiale con coefficiente di dilatazione termica simile al vetro per evitare perdite ed entrata di aria nel tubo.\nNei dispositivi maggiori viene impiegato un contenitore metallico con isolanti in ceramica per gli elettrodi.\nQuesti tubi hanno correnti nominali fino a 2000 A e tensioni fino a 125 kV.\nLe valvole con contenitore metallico possono essere collegate a pompe a vuoto per contrastare le minime infiltrazioni di aria attraverso le giunture.\nSia le valvole in vetro che quelle in metallo possono avere griglie di controllo poste tra anodo e catodo, al fine di controllare la conduzione. Il momento in cui avviene l'innesco pu\u00f2 essere ritardato a piacere durante il periodo della sinusoide permettendo la regolazione della tensione o della potenza in uscita. Questi raddrizzatori controllati sono impiegati in particolare negli inverter.\nStoria.\nIl raddrizzatore al mercurio fu inventato da Peter Cooper Hewitt nel 1902 e successivamente perfezionato negli anni venti e trenta da ricercatori europei e nordamericani.\nA partire dagli anni settanta lo sviluppo dei dispositivi a stato solido hanno reso il raddrizzatore al mercurio obsoleto anche nelle applicazioni ad alta tensione. L'ultimo campo di applicazione \u00e8 stato nel raddrizzamento della corrente destinata agli elettrodotti ad alta tensione in corrente continua, fino al 1975, sostituito poi dal tiristore.\nUso.\nL'impiego della valvola raddrizzatrice al mercurio si aveva nell'industria per alimentare motori elettrici, nell'alimentazione delle linee per la trazione ferroviaria elettrica, nelle locomotive elettro-diesel, nelle stazioni di conversione per la trasmissione di energia elettrica. Tubi pi\u00f9 piccoli erano usati nell'alimentazione di amplificatori e grandi stazioni radiotrasmittenti a valvole.\nI raddrizzatori al mercurio hanno rappresentato i dispositivi raddrizzatori pi\u00f9 efficienti fino all'introduzione dei dispositivi a stato solido. La caduta di tensione di un tubo al mercurio \u00e8 inferiore a quella del diodo a vuoto.\nPoich\u00e9 il raddrizzatore lascia passare la corrente in una sola direzione, due tubi dovevano essere connessi con polarit\u00e0 opposta per ottenere il raddrizzamento a doppia semionda. La configurazione \u00e8 quella a ponte raddrizzatore."}
{"id": "129961", "revid": "125721333", "url": "https://it.wikipedia.org/wiki?curid=129961", "title": "Union of European Football Associations", "text": "La Union of European Football Associations (, acronimo UEFA) \u00e8 una societ\u00e0, legalmente costituita e registrata ai sensi del codice civile svizzero nel 1954, con sede principale a Nyon, Svizzera, che gestisce il calcio e il calcio a 5 in Europa.\nLa sua attivit\u00e0, fin dalla costituzione, si \u00e8 sempre estesa oltre i confini dell'Europa fisica: infatti, oltre ad avere tra gli affiliati originali l'Unione Sovietica (e, a seguire, la Russia) e la Turchia, entrambi Paesi transcontinentali, vanta l'affiliazione di Cipro e Israele, geograficamente appartenenti all'Asia; dopo lo scioglimento dell'URSS, sono anche entrate a farne parte le ex repubbliche sovietiche di Armenia, Azerbaigian, Georgia e Kazakistan.\nLa UEFA organizza, a livello seniores, i campionati europei maschile (dal 1960) e femminile (1984) di calcio, mentre in ambito di club organizza dal 1955 la Champions League, originariamente chiamata Coppa dei Campioni d'Europa, e dal 1971 l'Europa League, originariamente Coppa UEFA; dal 1961 al 1999 organizz\u00f2 anche la Coppa delle Coppe. Dal 2001 organizza la Women's Champions League, originariamente chiamata Women's Cup.\nIl suo presidente \u00e8, dal 2016, lo sloveno Aleksander \u010ceferin.\nCompiti istituzionali.\nUna delle sei confederazioni continentali affiliate alla FIFA, la UEFA rappresenta tutte le federazioni calcistiche d'Europa (pi\u00f9 quelle di Armenia, Azerbaigian, Cipro, Georgia, Israele, Kazakistan, Russia e Turchia)\nLa UEFA organizza nove competizioni ufficiali per nazionali e cinque per club.\nDal punto di vista geopolitico la federazione calcistica europea \u00e8 di gran lunga la pi\u00f9 influente e ricca. In pratica tutti i migliori calciatori del mondo giocano nelle varie serie calcistiche europee, anche per via dei migliori stipendi assicurati dai vari club continentali, soprattutto inglesi, tedeschi, italiani e spagnoli. Ai Mondiali di Russia 2018 la UEFA ha raggiunto la quota massima di 14 nazionali sulle 32 ammesse alla fase finale.\nOrigine.\nLa UEFA nacque il 15 giugno 1954 a Basilea, Svizzera, per iniziativa delle federazioni calcistiche francese, belga e italiana. La sede fu Parigi fino al 1959, anno in cui la UEFA si spost\u00f2 a Berna. Il primo segretario generale fu Henri Delaunay, inventore del Campionato europeo per nazioni. Dal 1995 la UEFA ha sede sempre in Svizzera, ma a Nyon. All'inizio la UEFA raggruppava 25 federazioni; oggi sono 55.\nIn quanto rappresentante delle federazioni europee, la UEFA ha avuto parecchie frizioni con gli organi di giustizia dell'Unione europea. Le sentenze dell'Unione avverse alla UEFA pi\u00f9 eclatanti sono state quelle sui diritti televisivi e soprattutto quella sui trasferimenti dei calciatori (la famosa sentenza Bosman), che ha costretto l'organizzazione a riformulare alcune regole per poter essere in linea con le nuove direttive europee in tema di libera circolazione.\nL'attuale segretario generale ad interim della UEFA \u00e8 il greco Theodore Theodoridis, in sostituzione dell'italo-svizzero Gianni Infantino, eletto nel 2016 presidente della FIFA. L'attuale presidente, dal 14 settembre 2016, \u00e8 lo sloveno Aleksander \u010ceferin, che, dopo la breve presidenza ad interim dello spagnolo \u00c1ngel Mar\u00eda Villar, sostituisce l'ex stella del calcio francese Michel Platini, sospeso dall'incarico in seguito alla squalifica del Comitato etico della FIFA.\nCompetizioni UEFA.\nAttualmente, come detto, la UEFA organizza nove competizioni per squadre nazionali e cinque per squadre di club; i tornei per le squadre nazionali riguardano anche le categorie giovanili, le squadre femminili e il calcio a cinque.\nCompetizioni per squadre nazionali.\nEsistenti.\nNelle competizioni UEFA per squadre nazionali (esclusa la Uefa Nations League, quelle per il calcio a 5 e salvo situazioni particolari che lo richiedano, come la qualificazione per le olimpiadi o per i mondiali under 17 od under 20), a differenza di quanto avviene nei tornei FIFA, non si disputa la finale per il terzo posto.\nCompetizioni per club.\nSoppresse.\nLa , l', il , il e il sono le sole squadre ad aver vinto tutte le competizioni UEFA stagionali (Coppa dei Campioni/Champions League, Coppa delle Coppe e Coppa UEFA/Europa League). La Juventus, inoltre, essendo stata la prima societ\u00e0 a centrare le tre coppe europee stagionali ha ricevuto come riconoscimento dalla confederazione europea di calcio una Targa UEFA (en. \"UEFA Plaque\") il 12 luglio 1988 a Ginevra (Svizzera).\nLa Juventus \u00e8 poi la sola squadra in Europa ad aver vinto tutte le sei competizioni ufficiali gestite dalla UEFA. Dopo la soppressione della Coppa delle Coppe, della Coppa Intercontinentale e della Coppa Intertoto non \u00e8 pi\u00f9 possibile eguagliare questo traguardo per le squadre che non hanno vinto i tornei soppressi. Se per\u00f2 si considera idealmente la Coppa del mondo per club FIFA come continuazione della Coppa Intercontinentale, sono cinque le squadre che possono ancora raggiungere questo primato: l', il , il , il e il . Il Valencia \u00e8 la squadra che al momento \u00e8 pi\u00f9 vicina a questo traguardo, avendo vinto quattro delle sei competizioni UEFA (Coppa delle Coppe, Coppa UEFA-Europa League, Supercoppa UEFA, Coppa Intertoto) e perso due finali consecutive di UEFA Champions League. Delle altre quattro squadre, il Paris Saint-Germain, il Werder e il West Ham United hanno vinto le due competizioni soppresse, mentre l'Amburgo, oltre a queste, ha vinto la Coppa dei Campioni, attuale Champions League.\nL' e il sono invece le uniche squadre vincenti di almeno una delle competizioni ufficiali gestite dalla UEFA e del UEFA Fair Play ranking.\nFederazioni aderenti alla UEFA.\nNB: Lo sfondo grigio scuro indica le Federazioni che hanno aderito alla UEFA nell'anno della fondazione (1954).\nEx membri.\nTra le federazioni fondatrici nel 1954 c'erano anche le disciolte federazioni:\nArbitri.\nQuesti sono i 274 arbitri a disposizione della UEFA.\nI valori UEFA.\nGli 11 valori UEFA sono i valori che l'UEFA si prefigge di trasmettere attraverso tutte le sue competizioni: sono undici in quanto rappresentano simbolicamente una formazione di calcio e furono presentati da Platini, allora presidente della confederazione, nel 2009.\nEssi sono i seguenti:\nEuropean Club Forum.\nL'European Club Forum (ECF) fu un'unit\u00e0 operativa istituita dalla UEFA nel 2002 per rafforzare i legami tra la Confederazione ed i principali club delle allora 52 associazioni membro. Era composto da 102 club calcistici, includendo tutte le societ\u00e0 affiliate al G-14, riuniti al fine di ottenere una tutela comune dei diritti sportivi, legali e televisivi di fronte alla FIFA, di cui undici erano eletti per il proprio comitato in virt\u00f9 al ranking confederale. I club che avevano vinto almeno cinque trofei in competizioni internazionali ufficiali durante il periodo d'attivit\u00e0 dell'ECF: , , , , , , , , , , e erano designati membri permanenti del Forum.\nNell'estate 2008 l'organismo fu fuso con il citato G-14 per creare l'European Club Association (ECA)."}
{"id": "129964", "revid": "2184720", "url": "https://it.wikipedia.org/wiki?curid=129964", "title": "Chitarra folk", "text": "La chitarra folk, o chitarra acustica a corde metalliche (e a tavola piatta, o flat-top) \u00e8 uno strumento musicale solitamente usato nell'esecuzione di brani di musica moderna, blues, folk, rock e, in genere, di musica leggera. Il nome indica numerose forme di chitarre con caratteristiche di suono e maneggevolezza molto diverse adatte ai vari stili d'uso e al genere musicale da suonare.\nCome per ogni chitarra, la chitarra folk si pu\u00f2 suonare in modi diversi: con la mano, con il plettro (per l'accompagnamento e per l'arpeggio), o anche con le singole dita, per arpeggiare, stile denominato \"fingerpicking\" o \"fingerstyle\".\nGeneralmente le corde sono di acciaio e bronzo, o di seta rivestita di acciaio, e di vari spessori, per ottenere un suono deciso con bassi profondi e ricco di armoniche.\nLa chitarra folk \u00e8, come la chitarra classica e alcuni modelli di chitarra archtop, un tipo di chitarra acustica, il cui timbro \u00e8 cio\u00e8 prodotto dalla semplice rifrazione acustica, senza dunque l'ausilio di amplificatori a corrente elettrica. Nell'uso italiano, tuttavia, il termine \"chitarra acustica\" viene spesso e impropriamente usato per indicare la sola chitarra folk, essendo questo il tipo di chitarra acustica usato pi\u00f9 spesso nella musica leggera, con esclusione in particolare della chitarra classica, che \u00e8 invece legittimamente definibile come \"chitarra acustica con corde di nylon\".\nCome \u00e8 fatta.\nSostanzialmente una chitarra folk \u00e8 composta da due parti principali:\nIl principio su cui si basa \u00e8 che le vibrazioni delle corde risuonano all'interno della cassa subendo diverse alterazioni fisiche a seconda delle curvature delle fasce, profondit\u00e0 e altre caratteristiche specifiche della chitarra. Il suono viene quindi prodotto dalla vibrazione del top e dalla fuoriuscita delle onde dalla buca centrale.\nCome regola molto generale il fondo e le fasce devono garantire una massima stabilit\u00e0 della chitarra in modo da non assorbire le vibrazioni ma rimandarle tutte sul top o al di fuori della buca. Il top, al contrario, deve assorbire e riflettere le vibrazioni.\nIl fondo e il frontale di una chitarra acustica sono costituiti da un'unica tavola di legno, divisa in due lungo lo spessore e incollate una di seguito all'altra a creare una lastra unica ampia e sottile. Entrambe le lastre devono essere molto resistenti e necessitano quindi di un rinforzo. Tale rinforzo, per\u00f2, non deve interferire nel movimento naturale delle onde sonore all'interno della cassa n\u00e9 pu\u00f2 limitare la naturale flessibilit\u00e0 della tavola armonica. Quest'ultima infatti deve essere molto resistente, per resistere alla forza esercitata delle corde di metallo, ma anche molto flessibile per permettere la risonanza.\nLe lastre sono tenute insieme da centine di legno (dette anche \"catene\"). Il legno, la forma e la disposizione delle centine caratterizzano fortemente il suono di una chitarra acustica. Fra i sistemi pi\u00f9 utilizzati c'\u00e8 quello per cui le centine sono intagliate verso le estremit\u00e0 (detto in inglese \"scalloped\", da \"scallop\", per la forma che ricorda la conchiglia di un pettine) ideato verso la fine dell'Ottocento dalla Martin. Questo metodo \u00e8 stato poi ripreso da quasi tutti i produttori di chitarre.\n\u00c8 anche la forma della cassa armonica che differenzia i vari tipi di chitarra folk, e ne caratterizza il suono:\nDi tutti i tipi di chitarra folk esistono versioni con spalla mancante (\"cutaway\"), per consentire un migliore accesso ai tasti delle note pi\u00f9 alte, e versioni elettrificate per amplificare il suono direttamente senza l'ausilio di microfono esterno.\nI legni.\nMolto del suono di una chitarra acustica \u00e8 dato dal legno utilizzato per la cassa di risonanza. Il legno del fondo e dei fianchi \u00e8 generalmente differente da quello utilizzato per la lamina frontale in quanto il suono della chitarra sfrutta le diverse caratteristiche dei diversi legni.\nIl palissandro ed il mogano sono i legni pi\u00f9 usati per fondo e le fasce. Una chitarra in palissandro ha un suono con bassi caldi e profondi e acuti squillanti e forti dando un suono potente e ricco di armonici. Una chitarra in mogano \u00e8 caratterizzata dall'avere gli estremi alti e bassi meno accentuati ma una notevole ricchezza di toni medi risultando in un suono pi\u00f9 secco e squillante.\nIl legno storicamente considerato migliore per il fondo e i fianchi \u00e8 il palissandro brasiliano (ricavato dall'albero \"Dalbergia nigra\"); da quando per\u00f2 questa specie \u00e8 stata inserita nella lista delle specie protette dalla Convenzione CITES, che ne regolamenta il commercio internazionale, la produzione di chitarre ha dovuto cercare alternative, optando per ora per il palissandro indiano (dall'albero \"Dalbergia latifolia\"). Ci\u00f2 ha causato un forte aumento dei prezzi delle chitarre usate in palissandro brasiliano e delle poche nuove costruite con regolare certificazione CITES.\nOltre a questi due tipi di legni, per fondo e fasce molto usato \u00e8 anche l'acero, dal tipico suono ricco di toni acuti, caratteristico sulle chitarre acustiche \"jumbo\", proprio per controbilanciare la massiccia presenza di bassi su quel tipo di strumenti.\nFra i legni pi\u00f9 \"esotici\" al momento viene utilizzato il Koa (dall'albero \"Acacia koa\"), il quale ha le caratteristiche di brillantezza dell'acero ma \u00e8 un legno che continua a migliorare in maniera particolare con gli anni. Di contro la specie \u00e8 endemica delle Hawaii, dove \u00e8 limitata alle zone di montagna, spesso su territori privati. Le aziende costruttrici di chitarre, quindi, in genere aspettano che un proprietario decida di vendere un albero per mettersi in pensione o per mandare i figli al college.\nA causa anche della difficolt\u00e0 di reperire il legname, le aziende produttrici sperimentano molto nuovi tipi di legname. Ultimamente sono stati trovati l'ovangkol (dalla specie \"Guibourtia ehie\") e il sapele (dalla specie \"Entandrophragma cylindricum\") che per quanto riguarda la costruzione di chitarre condividono le caratteristiche sonore e di lavorazione, rispettivamente, del palissandro e del mogano, ma da un punto di vista della reperibilit\u00e0 e dei costi sono particolarmente vantaggiosi in quanto le specie possono venire riprodotte in vivai.\nIl legno pi\u00f9 usato per la tavola armonica (o \"top\") viene da diverse specie di abeti, fra cui la specie italiana \"Picea abies\" o abete rosso. La caratteristica principale del legno di abete per la chitarra \u00e8 quella di riuscire a vibrare nella giusta maniera per \"amplificare\" il suono della cassa in maniera equilibrata. L'abete pi\u00f9 utilizzato \u00e8 il tipo \"sitka\" (\"Picea sitchensis\") molto adatto ad un utilizzo ritmico e dalla risposta pi\u00f9 potente. Si fa strada anche il tipo engelmann (\"Picea engelmannii\") pi\u00f9 leggero e pi\u00f9 adatto ad un tocco morbido. Oltre all'abete, viene utilizzato come legno standard per il \"top\" il cedro, pi\u00f9 caldo e adatto al tocco leggero, e sul mercato si trovano ormai diverse chitarre con top in mogano, dal suono pi\u00f9 asciutto.\nQueste considerazioni sulla diversit\u00e0 di suono dei diversi legni valgono allorquando la cassa armonica sia costruita in legno massello. Generalmente, tuttavia, la maggioranza delle chitarre che si trovano sul mercato non sono fatte interamente di legno massiccio: specialmente il fondo e le fasce sono infatti molto spesso in laminato. La tavola armonica \u00e8 invece la parte considerata pi\u00f9 importante, e dunque pi\u00f9 raramente \u00e8 fatta in laminato. Sui cataloghi di tutti i marchi, l'uso di legno massello (\"solid\" in inglese) viene esplicitamente indicato."}
{"id": "129965", "revid": "1745361", "url": "https://it.wikipedia.org/wiki?curid=129965", "title": "Lingua hindi", "text": "L'hindi (; nome nativo o in devanagari, IPA ) \u00e8 una lingua, o un continuum dialettale di lingue, del subcontinente indiano, ed \u00e8 parlata soprattutto nell'India settentrionale e centrale. Fa parte delle lingue di ceppo indoeuropeo.\nData la molteplicit\u00e0 di dialetti, \u00e8 stato riconosciuto il primato al dialetto khari boli, parlato in un'area prossima a Delhi. Sulla base di questo dialetto, ha preso forma il cosiddetto hindi standard, che \u00e8 ci\u00f2 che s'intende come hindi in senso stretto.\nL'hindi \u00e8 una delle 22 lingue ufficialmente riconosciute dall'allegato VIII della Costituzione dell'India, ed \u00e8, insieme all'inglese, una delle due lingue ufficiali del paese: la stessa costituzione indiana \u00e8 scritta in inglese e in hindi.\n\u00c8 la quarta lingua pi\u00f9 parlata come madrelingua al mondo, dopo il cinese mandarino, l'inglese e lo spagnolo.\nEtimologia.\nLa parola \"hind\u012b\" \u00e8 un termine pre-islamico di origine persiana, e significa letteralmente \"indiano\", composta dal termine \"hind\" \"India\", e dal suffisso aggettivale \"-\u012b\". Questo termine veniva impiegato dai mercanti e ambasciatori persiani pre-islamici dell'India settentrionale in riferimento a qualunque lingua indiana. A partire dal XIII secolo, il termine \"hindi\" (con le sue varianti \"hindavi\" e \"hindui\") si inizi\u00f2 a usare per distinguere la lingua parlata nella regione di Delhi.\nStoria.\nCome molte altre moderne lingue dell'India, l'hindi deriva dal sanscrito, forse con influenze di altre lingue antiche a questo strettamente affini (pracrito).\nGi\u00e0 intorno al 400 d.C. compare nelle opere del poeta K\u0101lid\u0101sa il termine \"apabhra\u1e43\u015ba\" per indicare le lingue \"corrotte\" parlate nel nord dell'India - versioni dialettali del sanscrito che non rispettavano pienamente le sue regole grammaticali.\nIl termine \"apabhra\u1e43\u015ba\" copre approssimativamente le lingue di transizione parlate nel nord dell'India fino al XIII secolo. Alcuni studiosi hanno applicato anche a queste lingue di transizione il termine \"pracrito\", per altri limitato a lingue pi\u00f9 antiche e/o pi\u00f9 meridionali.\nLa lingua \"apabhra\u1e43\u015ba\" ebbe una propria letteratura, il cui ultimo rappresentante di rilievo fu Raighu (XV secolo).\nNel frattempo (intorno al 1100), aveva preso forma, a partire dalla scrittura usata per il sanscrito, la scrittura devanagari attualmente usata per l'hindi; mentre sul piano della lingua parlata era aumentata la differenziazione tra i vari dialetti, rendendo possibile distinguere l'hindi dal bengali e da altre lingue minori. Gi\u00e0 nel XII secolo Chand Bardai aveva composto \"Prithviraj Raso\", un poema epico che \u00e8 considerato una delle primissime opere della letteratura hindi (e non pi\u00f9 genericamente \"apabhra\u1e43\u015ba\").\nIl nome di hindi per la nuova lingua non era peraltro consolidato. Si trovano i termini \"hindavi\", \"indostano\" e \"urdu\", oltre che \"hindi\", per indicare in vari luoghi e tempi specifiche forme locali o fasi evolutive della stessa lingua. Solo nel XX secolo si \u00e8 arrivati a una definizione chiara del termine \"hindi\" (almeno nella forma standard).\nRapporti con l'urdu.\nL'hindi \u00e8 largamente imparentato con l'urdu, che non solo ha la stessa origine, ma, nella sua versione standard, fa riferimento anch'esso allo stesso dialetto khari boli. La differenza pi\u00f9 evidente riguarda la forma di scrittura, perch\u00e9 l'hindi fa uso della scrittura devanagari, mentre l'urdu usa una scrittura di origine araba.\nPer quanto riguarda il vocabolario, fermo restando che la base comune dell'hindi e dell'urdu \u00e8 il sanscrito con forti influenze persiane, l'hindi ha sub\u00ecto un processo di sanscritizzazione (ulteriore recupero di elementi sanscriti) mentre l'urdu ha sub\u00ecto un processo di persianizzazione (ulteriore incorporazione di termini provenienti dal persiano). Comunque, questi processi hanno avuto effetti circoscritti, in quanto coloro che parlano le due lingue possono comunicare fra loro con facilit\u00e0."}
{"id": "129966", "revid": "125749969", "url": "https://it.wikipedia.org/wiki?curid=129966", "title": "Storia della Sicilia islamica", "text": "Il dominio islamico sulla Sicilia (\"\u1e62iqilliyya\") inizi\u00f2 a partire dallo sbarco a Capo Granitola presso Mazara del Vallo nell'827 e termin\u00f2 con la caduta di Noto nel 1091.\nPrecedentemente, intorno al 700, era stata occupata l'isola di Pantelleria da \u02bfAbd al-Malik b. Qa\u1e25\u1e6d\u0101n.\nPalermo, centro principale del potere musulmano in Sicilia, cadde nel 1072, conquistata dai Normanni.\nContesto storico precedente alla conquista.\nGi\u00e0 a partire dal VII secolo l'isola aveva subito molte incursioni musulmane, dopo che gli Arabi si erano attestati sulla sponda africana del mar Mediterraneo dove esistevano piccoli regni berberi, sconfitti dal condottiero \u02bfUqba b. N\u0101fi\u02bf intorno al 685 a seguito della celebre \"cavalcata\" che lo port\u00f2 fino alle sponde atlantiche del sud del Marocco. Conquistata parte della Spagna, le isole di Malta e Pantelleria, la Sicilia era ritenuta strategica per il controllo del Mediterraneo a discapito dei rivali Bizantini.\nPrimi attacchi musulmani alla Sicilia (652-826).\nL'opera di conquista musulmana della Sicilia e di parti dell'Italia meridionale dur\u00f2 75 anni. I primi attacchi navali musulmani diretti in Sicilia, regione dell'Impero romano d'Oriente, si verificarono nel 652: queste incursioni furono organizzate all'epoca in cui il futuro califfo omayyade Mu\u02bf\u0101wiya b. Ab\u012b Sufy\u0101n era \"w\u0101l\u012b\" (governatore) della Siria, da poco conquistata all'Impero bizantino, e furono condotte da Mu\u02bf\u0101wiya b. \u1e24udayj della trib\u00f9 dei Kinda. Le razzie durarono alcuni anni; l'esarca di Ravenna Olimpio organizz\u00f2 una spedizione per frenare le razzie, ma non riusc\u00ec a impedire che gli Arabi portassero via con s\u00e9 un ricco bottino.\nUna seconda spedizione si verific\u00f2 nel 669. La spedizione era composta da 200 navi da Alessandria d'Egitto. Venne saccheggiata per un mese Siracusa, capitale dell'isola, e il territorio circostante. Completata nel VII secolo la conquista da parte degli Omayyadi dell'Ifr\u012bqiya, gli attacchi alla Sicilia a scopo di saccheggio si fecero costanti: ne avvennero nel 703, 728, 729, 730, 731; nel 733 e 734 la reazione militare bizantina fu notevole.\nLa prima vera spedizione per la conquista dell'isola fu lanciata nel 740: il principe musulmano Habib, che aveva partecipato all'occupazione del 728 di Siracusa, inizi\u00f2 l'impresa ma fu costretto a rinunciarvi per la necessit\u00e0 di sedare una rivolta berbera in Tunisia. Un nuovo attacco fu portato a Siracusa nel 752.\nNell'805, il patrizio imperiale di Sicilia Costantino firm\u00f2 una tregua di dieci anni con Ibr\u0101h\u012bm b. al-Aghlab, emiro d'Ifr\u012bqiya (nome che gli invasori arabi dettero alla romana \"Provincia Africa\"), ma questo non fu un impedimento per i corsari provenienti dall'Africa e della Spagna musulmana ad attaccare ripetutamente tra l'806 e l'821 la Sardegna e la Corsica. Nell'812 il figlio di Ibr\u0101h\u012bm, \u02bfAbd All\u0101h I b. Ibr\u0101h\u012bm, ordin\u00f2 un'invasione vigorosa della Sicilia, ma le sue navi furono prima ostacolate dall'intervento di Gaeta e Amalfi, e poi distrutte in gran parte da una tempesta. Tuttavia, essi riuscirono a conquistare l'isola di Lampedusa e, nel mar Tirreno, a depredare e devastare Ponza e Ischia. Un ulteriore accordo tra il nuovo patrizio Gregorio e l'Emiro stabil\u00ec la libert\u00e0 di commercio tra l'Italia meridionale e l'Ifr\u012bqiya. Dopo un ulteriore attacco di Mu\u1e25ammad b. \u02bfAbd All\u0101h, cugino dell'emiro Ziy\u0101dat All\u0101h nell'819, sulle fonti non sono citati attacchi musulmani verso la Sicilia fino all'827.\nI prodromi dell'invasione.\nLa disgregazione dell'Impero bizantino e la sua debolezza si facevano pesantemente sentire in Sicilia, alimentando un certo malcontento.\nTra l'803 e l'820 l'efficienza bizantina nel quadrante centrale del Mediterraneo cominci\u00f2 a decrescere vistosamente, in concomitanza con il governo dell'Imperatrice Irene che contribuiva ad accrescere lo stato di debolezza dell'Impero.\nIl turmarca della flotta bizantina Eufemio di Messina, che si era impadronito del potere in Sicilia con l'aiuto di vari nobili, chiese l'aiuto dei regnanti maghrebini nell'825 per tutelare il suo dominio sull'isola. I Bizantini reagirono duramente sotto la guida di Fotino ed Eufemio, battuto a Siracusa, scapp\u00f2 in Ifr\u012bqiya (all'incirca l'attuale Tunisia). L\u00ec trov\u00f2 rifugio presso l'emiro aghlabide di Qayraw\u0101n, Ziy\u0101dat All\u0101h I, cui chiese aiuti per realizzare uno sbarco in Sicilia e cacciare gli odiati bizantini.\nGli Aghlabidi erano allora squassati da un acuto contrasto che contrapponeva la componente indigena, islamizzata in seguito alle prime conquiste islamiche del VII secolo e condotta da Man\u1e63\u016br al-Tunb\u016bdh\u012b, all'esercito arabo che era giunto in Ifr\u012bqiya all'epoca dell'istituzione dell'Emirato, per volere del califfo H\u0101r\u016bn al-Rash\u012bd col primo emiro Ibr\u0101h\u012bm b. al-Aghlab.\nI musulmani, che forse avevano gi\u00e0 progettato un'invasione della Sicilia, prepararono una flotta di 70 navi, chiamando al \"jih\u0101d\" marittimo il maggior numero di volontari, ufficialmente per assolvere a un obbligo morale ma di fatto per allontanare dall'Ifr\u012bqiya il maggior numero possibile di sudditi facinorosi che non avevano mancato di creare gravi tensioni, tanto nelle file della componente araba quanto all'interno dei ranghi berberi, con grave nocumento per la popolazione civile.\nLa conquista aghlabide della Sicilia.\nL'invasione ebbe inizio il 17 giugno dell'827 e lo stuolo composto da arabi, berberi e persiani fu affidato al \"q\u0101d\u012b\" di Qayraw\u0101n, Asad b. al-Fur\u0101t, grande giurisperito malikita autore della notissima \"Asadiyya\", di origine persiana del Khor\u0101s\u0101n.\nSecondo la successiva cronaca araba di Shih\u0101b al-D\u012bn A\u1e25mad ibn 'Abd al-Wahh\u0101b al-Nuwayr\u012b, adattata al fine di mostrare un originale intento conquistatore: \nLo sbarco avvenne il giorno seguente nei pressi di Capo Granitola, occupando la vicina Mazara del Vallo (che diverr\u00e0 emirato), e quindi Lilibeum (poi Marsala, in arabo \"Marsa \u02bfAl\u012b\", \"il porto di \u02bfAl\u012b\" o \"Marsa All\u0101h\", ossia il \"porto di Dio\") ed entrambi i centri furono fortificati e usati come testa di ponte e base di attracco per le navi.\nLa spedizione che voleva con ogni probabilit\u00e0 (al di l\u00e0 del leggendario racconto cristiano) effettuare una razzia in profondit\u00e0 dell'isola, non s'illuse di poter superare le formidabili difese di Siracusa, la capitale bizantina dell'isola, ma la sostanziale debolezza bizantina, da poco uscita da un duro conflitto contro l'usurpatore Tommaso lo Slavo, fece prospettare ad Asad la concreta possibilit\u00e0 che l'iniziale intento strategico potesse essere facilmente mutato in una spedizione di vera e propria conquista.\nSuperato in uno scontro dall'indeterminata ampiezza un non meglio identificato Balatas (\"Curopalate\"?), messo in fuga presso Corleone, e superata quindi alla meglio nell'828 un'epidemia, probabilmente di colera, che port\u00f2 alla morte per dissenteria lo stesso Asad (sostituito da Mu\u1e25ammad b. Ab\u012b l-Jaw\u0101r\u012b per volere degli stessi soldati), i musulmani ottennero rinforzi nell'830, in parte dall'Ifr\u012bqiya (allora impegnata a respingere l'attacco del duca di Lucca, Bonifacio II) e in maggior parte da al-Andalus, mentre in Sicilia giunse un gruppo di mercenari al comando del berbero Asbagh b. Wak\u012bl, detto Farghal\u016bs.\nFu cos\u00ec possibile ai musulmani - che gi\u00e0 avevano preso Agrigentum (divenuta in seguito Girgenti) - espugnare nell'agosto-settembre dell'831 Palermo, eletta capitale della Sicilia islamica (\"\u1e62iqilliyya\"), quindi Messina, M\u016bdhiqa (\u0645\u0648\u0630\u0642\u0629) e Ragusa (il cui nome pre-islamico tuttavia \u00e8 ancora discusso), mentre Enna (in seguito indicata come \"Castrogiovanni\") fu presa solo nell'859. Resisteva Siracusa, sede dello \"strategos\" da cui dipendevano tanto il drungariato di Malta quanto le arcontie (ducati) di Calabria, di Otranto e, almeno teoricamente, di Napoli.\nFu necessario pi\u00f9 d'un decennio per piegare la resistenza degli abitanti del solo Val di Mazara e ancor pi\u00f9 per impadronirsi tra l'841 e l'859 del Val di Noto e del Val Demone. Cefal\u00f9 cadde nell'837, Corleone nell'839, Caltabellotta nell'840, Messina nell'842, Modica nell'845, nell'848 Ragusa, nell'853 Butera, Enna (Castrogiovanni) nell'859, nell'865 Scicli e l'anno dopo definitivamente Noto. In questo contesto la battaglia di Butera conclusasi intorno all'845 con il massacro di almeno 9 000 soldati bizantini fu decisiva per il controllo dell'isola.\nSiracusa, superato il blocco impostale tra l'872 e l'873 da Khaf\u0101ja b. Sufy\u0101n b. Sawd\u0101n (o Saw\u0101dan), cadde il 28 maggio 878, a oltre mezzo secolo dal primo sbarco, al termine d'un implacabile assedio condotto dal generale Ja'far ibn Muhammad che si concluse col massacro di 5 000 abitanti e con la schiavit\u00f9 dei sopravvissuti, riscattati solo molti anni pi\u00f9 tardi. Restavano le fortezze di Taormina e Catania.\nL'ultima roccaforte importante della resistenza bizantina a cedere fu \"Tauromenium\" (Taormina) il 1\u00ba agosto del 902 sotto gli attacchi del decimo emiro aghlabide, Ab\u016b l-\u02bfAbb\u0101s \u02bfAbd All\u0101h Ibr\u0101h\u012bm b. A\u1e25mad (902-903).\nL'ultima fortezza a resistere ai musulmani fu Rometta che capitol\u00f2 solo nel 965, quando l'Emirato aghlabide era gi\u00e0 caduto da oltre mezzo secolo sotto i colpi degli ismailiti Fatimidi. \nNel 902, il padre di Ab\u016b l-\u02bfAbb\u0101s \u02bfAbd Allah, Ibr\u0101h\u012bm II (875-902), dismessi i panni di Emiro per il veto opposto alla sua nomina dal califfo abbaside di Baghdad, al-Mu\u02bfta\u1e0did, indoss\u00f2 quelli del \"muj\u0101hid\" (combattente del \"jih\u0101d\") e tent\u00f2 di risalire l'Italia, con l'idea di giungere poi, non senza grande ottimismo, fino a Costantinopoli, non \u00e8 chiaro se via terra (assolutamente sconosciuta ai geografi musulmani) o se via mare. Pass\u00f2 pertanto lo stretto e percorse in direzione nord la Calabria. Non trov\u00f2 particolare resistenza ma la sua marcia si arrest\u00f2 nei dintorni di Cosenza, che forse fu la prima cittadina a opporsi con un certo impegno all'invasione. Tuttavia l'arresto avvenne probabilmente pi\u00f9 per il disordine con cui le operazioni militari furono svolte e per la carenza di conduzione militare, che impedirono di cogliere concreti risultati. Inoltre Ibr\u0101h\u012bm, colto da dissenteria, spir\u00f2 in breve tempo e le sue truppe, al limite dello sbando, si ritirarono. Cos\u00ec si concluse la velleitaria conquista della \"Terra grande\" (\"al-ar\u1e0d al-kab\u012bra\").\nSicilia islamica.\nIl periodo di dominazione islamica della Sicilia, dall'827 al 1072, pu\u00f2 essere suddiviso in tre parti:\nTra il 1050 e il 1091 vi furono degli Emirati autonomi:\nL'Emirato di Sicilia.\n\u00c8 necessario dire che il governo dell\u2019isola non fu esente da lotte intestine tra fazioni che si contendevano il potere.\nLa Sicilia fu gestita in semi-autonomia dai suoi emiri, anche se dipendente dagli Aghlabidi dapprima e dai Fatimidi poi.\nLa Sicilia provincia del califfato fatimida.\nDal 910 l'isola fu governata dai Fatimidi che avevano messo fine all'emirato aghlabide in Ifr\u012bqiya ai primi anni del X secolo. Nel 915 a seguito di un accordo di tregua tra il reggente fatimida Ibn Qurhub e l\u2019imperatrice di Bisanzio Zoe che concedeva la somma di 22 000 monete d\u2019oro, i musulmani agrigentini si ribellarono considerando l\u2019accordo un errore, dato che avrebbero voluto proseguire le scorrerie nell\u2019Italia meridionale. La ribellione infiamm\u00f2 la Sicilia e Ibn Qurhub scelse di rinunciare alla carica di governatore per andare in esilio. Ma il 16 luglio 916 venne catturato e massacrato. La rivoluzione dei musulmani fu di breve periodo perch\u00e9 dall\u2019Africa giunse il capitano Abu sa\u00ecd Musa detto ad-Daif che assediata Palermo per sei mesi venne conquistata grazie a un accordo con cui si consegnavano i capi della rivolta ossia Ab\u00fb detto il Peloso, figlio di Giafar. A seguito della conquista la Sicilia fu retta da Sal\u012bm b. Asad ibn Rash\u012bd al-Kut\u0101m\u012b (917-937) consentendo un ventennio di pace e tranquillit\u00e0 politica.\nI fatimidi divisero la gestione dell\u2019emiro in amministrazione civile affidata al \"wali\" (governatore) e ai militari provenienti dall\u2019Africa gli aspetti bellici. Nel 937 Agrigento si ribell\u00f2 contro il governatore locale che una volta sconfitto facilit\u00f2 l\u2019avanzata su Palermo che nuovamente assediata, questa volta cedette ai musulmani dall\u2019interno. Dall\u2019Ifr\u012bqiya il secondo emiro fatimida al-Qaim (934-946) invi\u00f2 il comandante Abu\u2019l Ab\u00e0s Khal\u00ecl Ibn Ish\u00e0q che giunto a Palermo con un grosso esercito la riprese, ma lavorando alla costruzione di una cittadella fortificata della Kalsa. L\u2019anno successivo i musulmani ritentarono nuovamente sconfiggendo i Fatimidi. Ma il comandante Khal\u00ecl assedi\u00f2 nuovamente Palermo per otto mesi riprendendola. Nel 939 la ribellione scoppi\u00f2 in tutto il Val di Mazara con la richiesta di aiuto persino all\u2019imperatore bizantino che invi\u00f2 delle forze insufficienti finch\u00e9 nel 940 i tumulti furono sedati.\nL\u2019emirato kalbita.\nL'isola venne suddivisa amministrativamente in tre valli (\"aq\u0101l\u012bm\", pl. di \"Iql\u012bm\"): \"Val di Mazara\", \"Val Demone\" e \"Val di Noto\".\nQuando nel 948 l\u2019emirato fatimida venne spostato in Egitto, la conduzione dell'isola fu affidata, con la pi\u00f9 ampia autonomia, ai loro fedeli emissari kalbiti che crearono un emirato, fedele al governo del Cairo solo per ci\u00f2 che riguardava l'aspetto religioso. Il dominio della Dinastia Kalbita durato oltre cento anni corrisponde anche all\u2019epoca d\u2019oro della Sicilia islamica, un periodo ricco di arte e cultura.\nIl primo emiro kalbita fu al-Hasan ibn Al\u00ec (948-953), mentre il capitano dell\u2019esercito era il fatimida al-Mans\u00f9r che dovette subito reprimere delle rivolte a Palermo. Poi si mosse verso la Calabria dove alcune citt\u00e0 bizantine si erano rifiutate di pagare i tributi (\"gizy\u00e2h\") ai musulmani. Nel 951 intervenne l\u2019imperatore bizantino Costantino Porfirogenito a protezione delle sue citt\u00e0, ci\u00f2 innesc\u00f2 una serie di scontri per cui l\u2019emiro accett\u00f2 un armistizio in cambio di cospicui balzelli. Ma l\u2019avanzata musulmana non si ferm\u00f2 conquistarono Reggio Calabria provocando la reazione di Costantino che nel 957 entr\u00f2 a Reggio abbattendo la moschea erettavi.\nAl-Hasan recandosi presso la nuova capitale Mahdiyya nel rendere omaggio al quarto sceicco fatimida press\u00f2 affinch\u00e9 potesse completare la conquista delle ultime citt\u00e0 della Sicilia sotto il controllo bizantino. Al-Mu\u00eczz acconsent\u00ec la rottura dell\u2019accordo preesistente con i bizantini e forn\u00ec le truppe necessarie per proseguire nella conquista. Nel 962 fu espugnata Taormina, dopo un lungo assedio finalmente cadde anche Rometta nel maggio del 965. Nello stesso periodo cambi\u00f2 il comando della Sicilia subentrando Ahmad o Amm\u00e2r.\nNel 970 deposto il precedente emiro giunse a Palermo Ali Ibn al-Hasan (970-982) che riusc\u00ec a sedare le tensioni tra berberi e arabi. Ma l\u2019emiro era minacciato da un tentativo bizantino di conquista di Messina nel 976, tentativo fermato che anzi consent\u00ec ad Ali di saccheggiare diverse citt\u00e0 bizantine del Sud Italia. Nel 982 le milizie italiane si unirono sotto il comando dell\u2019imperatore tedesco Ottone II che riprese diverse citt\u00e0 del Sud Italia e negli scontri Ali venne ucciso e l\u2019imperatore si salv\u00f2 fuggendo su un'imbarcazione.\nSotto gli Emiri Ysuf e Giafar II, tra il 989 e il 1019, l'Emirato di Sicilia raggiunse l'apice della sua potenza politica e militare. Detta situazione si tradusse anche nel campo economico e scientifico letterario ove si raggiunsero altissimi livelli di progresso e raffinatezza.\nGli emiri che si succedettero ebbero spesso un regno breve, alcuni regnarono male, altri non riuscirono pi\u00f9 a estendere i territori come nel passato, ma anzi i vari tentativi vennero sempre pi\u00f9 respinti da una convergenza di interessi da parte dei regni italiani di scacciare i musulmani. Si avviava cos\u00ec una fase di decadenza dell\u2019emirato, anche perch\u00e9 le nuove generazioni di regnanti non avevano la stessa tempra dei genitori.\nContesto economico, culturale e sociale.\nI musulmani imposero ai cristiani che non intendevano convertirsi all'Islam la consueta fiscalit\u00e0 prevista dalla \"dhimma\" (meno di rispetto a quella riservata ai sudditi musulmani - assoggettati al pagamento della \"zak\u0101t\" - e costituita dalla \"jizya\" ed eventualmente dal \"khar\u0101j\"), cos\u00ec la parte occidentale dell'isola si convert\u00ec quasi al 50%, mentre la parte orientale mantenne prevalentemente la fede cristiana. Nell'usuale statuto giuridico della \"dhimma\" ai cristiani fu vietato di fare proselitismo e di edificare nuovi luoghi di culto, consentendo tuttavia il culto in forma privata nella pratica nicodemica e nelle chiese gi\u00e0 esistenti e furono soppressi i vescovadi\nAltri non-arabi siciliani, furono ridotti in schiavit\u00f9 e deportati nella citt\u00e0 tunisina di Qayrawan, che all'epoca era la capitale del grande Imamato fatimide dell'Africa nord-occidentale. Tra questi i genitori cristiano-bizantini di quello che diventer\u00e0 uno dei pi\u00f9 grandi generali islamici: Giafar al-Siqilli.\nSotto il dominio musulmano le comunit\u00e0 ebraiche siciliane -in particolar modo quella di Palermo- aumentarono di numero, per l'arrivo di ebrei schiavi e riscattati dai loro correligionari. Gli ebrei durante il periodo musulmano furono perlopi\u00f9 artigiani e commercianti che condussero un lucroso commercio tra la Sicilia, il Maghreb e l'Egitto. Grazie al livello di ricchezza e prosperit\u00e0 che raggiunsero poterono donare denaro allo yeshivah di Palestina. Gli ebrei, esattamente come i cristiani, pagavano la jizya e l'imposta sugli immobili (\"khar\u0101j\"), dalla seconda met\u00e0 dell'XII secolo iniziarono a pagare anche una tassa speciale sulle merci importate (\"ushr\"). Una lettera scritta alla vigilia della conquista normanna, intorno al 1060, spiega che l'ultimo sovrano musulmano di Palermo, Mu\u1e25ammad ibn al-B\u0101b\u0101 al-Andalus\u012b, nomin\u00f2 Zakk\u0101ar ben \u02bfAmm\u0101r \"nagid\" della comunit\u00e0 ebraica palermitana.\nL'eventuale conversione del \"non arabo\" (siciliano o bizantino) comport\u00f2 la restituzione dello status di uomo libero (\"Mawl\u0101\") e, per un artifizio giuridico non esente da implicazioni sociali di una certa importanza, essi venivano affiliati giuridicamente alla trib\u00f9 araba d'appartenenza di quanti avevano combattuto nell'area e l'avessero conquistata.\nPalermo (\"Balarm\") fu designata capitale in quanto residenza dell'Emiro, ebbe un notevole sviluppo urbanistico divenendo potente e popolosa. Ibn Hawqal, mercante e geografo nel X secolo nel suo \"Viaggio in Sicilia\" parla di Palermo come citt\u00e0 dalle \"trecento moschee\". \nL'economia.\nSecondo la maggioranza degli storici, Amari in testa, la Sicilia, con la conquista, rifior\u00ec sia economicamente che culturalmente e godette di un periodo lungo di prosperit\u00e0. Vennero introdotte tecniche innovative nell'agricoltura, in particolare nel Val di Mazara, e abolita la monocoltura del grano che risaliva al tardo impero, si pass\u00f2 alla variet\u00e0 delle coltivazioni. Fu anche frantumato il latifondo. Nel commercio l'isola fu inserita in un'estesa rete marittima, divenendo il punto nevralgico degli scambi mediterranei.\nNel 1050 Palermo raggiunse i 350.000 abitanti, divenendo una delle pi\u00f9 grandi citt\u00e0 d'Europa, dietro solo alla capitale dell'Emirato di Spagna, Cordova, e alla capitale dell'Impero Bizantino, Costantinopoli. In seguito dell'invasione normanna la popolazione scese a 150 000, per poi declinare ulteriormente a 51 000 nel 1330.\nIn agricoltura si diffuse la coltivazione dei cereali, vite e olivo che era una coltivazione asciutta e non richiedeva irrigazione. Le nuove piante introdotte come l'arancio, il limone, la canna da zucchero, il papiro e gli ortaggi necessitavano di irrigazione. Ci\u00f2 fa intuire un apporto soprattutto locale piuttosto che arabo in quanto pur essendo prodotti provenienti dai paesi limitrofi, i musulmani possedevano capacit\u00e0 superiori dei romani, quanto al trasporto dell'acqua.Fondamentale fu il contributo specifico di tecnici persiani.\nL\u2019amministrazione.\nL'emiro era a capo dell'esercito, dell'amministrazione, della giustizia e batteva moneta. \u00c8 anche assai probabile che a Palermo fosse attivo un \"\u1e6dir\u0101z\", laboratorio in cui le autorit\u00e0 sovrane facevano creare tessuti di grande pregio (spesso concessi in segno di apprezzamento ai propri sudditi per premiarli della loro opera o come dono di Stato nel caso dell'invio o del ricevimento di ambascerie straniere). L'Emiro - che risiedeva nell'odierno Palazzo Reale - nominava i governatori delle citt\u00e0 maggiori, i giudici (\"q\u0101\u1e0d\u012b\") pi\u00f9 importanti e gli arbitri in grado di dirimere le controversie minori fra privati (\"hakam\"). Esisteva anche un\u2019assemblea di notabili detta \"giam\u00e0\u2019a\" che affiancava e in alcuni casi sostituiva l\u2019emiro nelle decisioni.\nBisogna anche specificare che la dominazione musulmana nell\u2019isola non fu uguale, la divisione nelle tre valli serviva anche a distinguere i differenti approcci di governo. La Sicilia occidentale infatti era maggiormente islamizzata e la presenza numerica degli arabi era molto maggiore rispetto alle altre parti. Nel Val Demone poi le difficolt\u00e0 nella conquista e le resistenze della popolazione determinarono una dominazione perlopi\u00f9 concentrata nel mantenimento delle tasse e dell\u2019ordine pubblico.\nI combattenti o \"giund\" nel conquistare le terre ottenevano i 4/5 come bottino (\"fai\u2019\") e 1/5 era riservato allo Stato o al governatore locale (\"khums\"), ci\u00f2 seguendo le regole del diritto islamico. Tuttavia questa regola non venne sempre rispettata e in molte aree come in quella di Agrigento i nuovi proprietari non ne avrebbero avuto il diritto. Ma c\u2019\u00e8 da dire che questa distribuzione delle terre determin\u00f2 la fine del latifondo e la possibilit\u00e0 di uno sfruttamento migliore delle terre. Vennero cos\u00ec introdotte nuove coltivazioni laddove da secoli si coltivava solo il grano. Comparve la canna da zucchero, gli ortaggi, gli agrumi, i datteri e i gelsi e si avvi\u00f2 anche uno sfruttamento minerario.\nLa monetazione.\nLa moneta introdotta dagli arabi era il \"dinar\", in oro e dal peso di 4,25 grammi. Il \"dirhem\" era d\u2019argento e pesava 2,97 grammi. Gli aghlabiti introdussero il \"solidus\" in oro e il \"follis\" in rame. Mentre a seguito della conquista di Palermo nel 886 venne coniata la \"kharruba\" che valeva 1/6 di \"dirhem\".\nLa decadenza.\nNello scenario di discordie e di instabilit\u00e0 creatosi, con l'emiro ziride \u02bfAbd All\u0101h che nel 1036 aveva preso possesso l'isola contro i Kalbiti, i Bizantini tentarono nel 1038 una riconquista con Stefano, fratello dell'imperatore Michele IV \"il Paflagone\", alcune truppe normanne ed esuli lombardi, guidate dal generale Giorgio Maniace. La spedizione fu un insuccesso da un punto di vista strategico ma i risultati tattici conseguiti furono di grande importanza, perch\u00e9 egli riusc\u00ec a sbaragliare un esercito in numero maggiore. Ma soprattutto veniva meno il mito dell'invincibilit\u00e0 degli arabi che dettero finalmente dei segni di cedimento interno su tutto il territorio siciliano. Maniace poi fu richiamato in patria nel 1043 a causa delle invidie che le sue imprese avevano suscitato e non pot\u00e9 pi\u00f9 riprendere in Sicilia le sue azioni militari. Nel suo corpo di spedizione aveva per\u00f2 militato il normanno Guglielmo \"Braccio di Ferro\" che, tornato tra i suoi parenti, rifer\u00ec delle meraviglie dell'isola e della possibilit\u00e0 di farsene un dominio a scapito dei musulmani. L'isola da allora fu divisa in tre diversi emirati praticamente autonomi e rivali tra loro: la parte occidentale (gran parte del cosiddetto Val di Mazara) fu sotto il dominio di Abd Allah ibn Mankut; Ali-ibn-Ni\u2019ma, detto ibn al-Hawwas (l\u2019agitatore) ebbe i territori da Messina fino a Castrogiovanni (oggi Enna) fino ad estendersi ad Agrigento; l\u2019ultimo, ibn al-Maklati divenne il reggente di Catania e del Val di Noto. In questa frammentazione si evidenzia l'avvio della decadenza musulmana in Sicilia.\nLa conquista normanna.\nL'imperatore Michele IV il Paflagone, volle iniziare una campagna di riconquista della Sicilia dagli arabi, che venne affidata al generale Giorgio Maniace. Alla fine dell'estate del 1038, sbarc\u00f2 nell'isola, dove in brevissimo tempo occup\u00f2 Messina. Successivamente la spedizione si diresse verso l'antica capitale dell'isola, Siracusa, che resistette fino al 1040.\nQuello stesso anno Maniace tra Randazzo e Troina sconfisse le truppe musulmane di un non meglio identificato \u02bfAbd All\u0101h ma poco dopo una rivolta interna lo costrinse ad abbandonare la Sicilia e a ritirarsi in Puglia.\nFu cos\u00ec che nel febbraio 1061 i Normanni di Roberto il Guiscardo e, sul campo, dal fratello Ruggero, della famiglia degli Altavilla, sbarcarono nei pressi di Messina per iniziare le operazioni di conquista dell'isola. L'occupazione di Messina avvenne poco dopo e, nonostante l'arrivo di rinforzi dal Maghreb, la superiorit\u00e0 militare normanna a poco a poco s'impose in un'isola ormai preda delle contese tra i piccoli signorotti (\"q\u0101\u02beid\") musulmani. Nel 1063 nei pressi del fiume Cerami (un affluente del Salso) Ruggero sconfisse un esercito di arabi siciliani e ifriqiyani, in cui cadde anche il \"q\u0101\u02beid\" di Palermo, Arcadio.\nContribu\u00ec alla disfatta degli Arabi anche la Repubblica Marinara di Pisa, alleata dei normanni, che nel 1063 attacc\u00f2 il porto di Palermo mettendo in grave difficolt\u00e0 i musulmani e saccheggiando numerose navi, con un bottino che servir\u00e0 anche per la costruzione della famosa cattedrale in Piazza dei Miracoli. Catania fu occupata nel 1071 nella seconda discesa normanna, e Palermo nel 1072, dopo un anno d'assedio.\nL'inutile resistenza fu capeggiata da Ibn \u02bfAbb\u0101d conosciuto come \"Benavert\", signore di Siracusa che resistette fino al 1086.\nLa Sicilia divent\u00f2 completamente normanna al termine di 30 anni di guerra, con la caduta di Noto nel 1091.\nLatinizzazione dell'isola con i Normanni.\nIl normanno Regno di Sicilia di Ruggero II \u00e8 stato caratterizzato dalla sua natura multietnica e dalla tolleranza religiosa.\nNormanni, ebrei, musulmani, latini, greci bizantini, provenzali, popolazioni lombarde e siciliani autoctoni vissero in discreta armonia sotto il potere normanno.\nPer almeno un secolo l'arabo rimase una lingua del governo e dell'amministrazione nello Stato normanno e tracce permangono ancora oggi nella lingua dell'isola.\nTuttavia, quando i Normanni ebbero conquistato l'isola, i musulmani dovettero scegliere tra la esilio o l'assoggettamento all'autorit\u00e0 cristiana. Molti musulmani scelsero di andarsene, sempre che avessero i mezzi per farlo. Infatti, gli studiosi musulmani hanno messo in guardia dal vivere sotto un governo non musulmano, se questo pu\u00f2 essere evitato a causa della storia di intolleranza dei regni cristiani. Una parte della comunit\u00e0 islamica tuttavia rimase, anche alla luce di un'importante \"fatw\u0101\" dell'imam al-M\u0101zar\u012b che legittimava la permanenza di musulmani in \"D\u0101r al-\u1e25arb\" purch\u00e9 fosse loro consentito di godere concretamente del portato della Legge islamica.\n\u201cLa trasformazione della Sicilia in una terra cristiana\u201d, sottolinea David Abulafia, \u201cfu anche, paradossalmente, opera di coloro la cui cultura era minacciata\u201d.\nNonostante la presenza di popolazione cristiana di lingua araba, alcuni contadini musulmani cominciarono ad accettare il battesimo dai cristiani greco-ortodossi, adottando nomi greco-ortodossi; in molti casi, servi della gleba cristiani aventi nomi greci, elencati nei registri di Monreale, avevano genitori musulmani viventi.\nTuttavia i governanti normanni seguirono costantemente una politica di latinizzazione (intesa come conversione dell'isola al Cristianesimo romano) e una delle pi\u00f9 evidenti testimonianze in tal senso resta l'avvio nel 1130 della costruzione della Cappella Palatina, all'interno dell'antico Palazzo emirale, diventato palazzo regio dei Normanni, per volere di re Ruggero II consacrata il 28 aprile 1140 come chiesa privata della famiglia reale. I lavori furono completati nel 1143.\nAlcuni musulmani finsero di convertirsi: un rimedio che poteva fornire protezione individuale, ma non consentire la sopravvivenza di una comunit\u00e0.\nNegli anni 1160 iniziarono i \"\"pogrom\" longobardi\" (i \"lombardi di Sicilia\", genti trapiantate nell'isola che provenivano dalla Lombardia storica, soprattutto dall'odierno Piemonte) contro i musulmani che in Sicilia furono sempre pi\u00f9 separati dai cristiani, anche dal punto di vista geografico.\nLa maggior parte delle comunit\u00e0 musulmane dell'isola fu confinata oltre una frontiera interna che divideva la met\u00e0 sud-occidentale dell'isola dal cristiano nord-est.\nI musulmani siciliani erano una popolazione sottomessa, che dipendeva dalla benevolenza dei padroni cristiani e in ultima analisi, dalla protezione reale. Fin tanto che si pot\u00e9 esprimere la protezione della Corona normanna sui suoi sudditi musulmani, le cose non precipitarono, ma una violenta rivolta di alcuni nobili contro re Guglielmo il Malo comport\u00f2 anche l'esplodere di una politica ferocemente anti-musulmana nell'isola.\nLa dura repressione regia della rivolta di Ruggero Sclavo e di una parte della nobilt\u00e0, aveva nel 1161 salvato la vita ai sudditi musulmani della Corona. Si ricorder\u00e0, ad esempio, come fu distrutta la ribelle citt\u00e0 di Piazza (che allora sorgeva nell'attuale zona del Casale, non a caso chiamato dei testi dell'epoca \"Casalis Saracenorum\") e come fosse ripopolata la nuova citt\u00e0, fatta risorgere sul colle che ancor oggi la ospita, con genti lombarde (in maggioranza del Monferrato, di Novara, di Asti e di Alessandria), che v'imposero la loro parlata che con crescenti difficolt\u00e0 \u00e8 in uso ancor oggi.\nQuando re Guglielmo il Buono mor\u00ec per\u00f2 nel 1189, la protezione reale venne meno e si pot\u00e9 dare il via a incontrastate aggressioni contro i musulmani dell'isola, facendo scomparire ogni residua speranza di coesistenza, nonostante la totale subordinazione musulmana all'elemento cristiano.\nDopo la morte di Enrico VI nel 1197 e quella di sua moglie Costanza l'anno successivo in Sicilia si verificarono tumulti politici.\nPriva della protezione reale e con Federico II ancora fanciullo sotto la custodia del papa, la Sicilia divenne un campo di battaglia per le forze rivali tedesche e papali.\nI ribelli musulmani dell'isola si schierarono con i signori della guerra tedeschi, come Marcovaldo di Annweiler.\nIn risposta, papa Innocenzo III proclam\u00f2 una crociata contro Marcovaldo, sostenendo che aveva stretto una diabolica alleanza con i Saraceni di Sicilia.\nNondimeno, nel 1206 lo stesso papa tent\u00f2 di convincere i leader musulmani a rimanere leali.\nA quell'epoca, stava assumendo proporzioni critiche la ribellione dei musulmani, che controllavano Jato, Entella, Platani, Celso, Calatrasi, Corleone (presa nel 1208), Guastanella e Cinisi.\nIn altre parole, la rivolta musulmana si era estesa ad un intero tratto della Sicilia occidentale.\nI ribelli erano guidati da Mu\u1e25ammad b. \u02bfAbb\u0101d; che si proclam\u00f2 \"comandante dei credenti\", coni\u00f2 sue monete e tent\u00f2 di ottenere aiuto da altre parti del mondo musulmano.\nNel 1221 Federico II, non pi\u00f9 bambino, rispose con una serie di campagne contro i ribelli musulmani e le forze degli Hohenstaufen sradicarono i difensori da Jato, Entella e dalle altre fortezze.\nPiuttosto che sterminarli, nel 1223, Federico II e i cristiani cominciarono le prime deportazioni di musulmani a Lucera.\nUn anno pi\u00f9 tardi, furono inviate spedizioni per porre sotto il controllo reale Malta e Gerba ed evitare che le loro popolazioni musulmane aiutassero i ribelli.\nParadossalmente, in quest'epoca gli arcieri saraceni erano una componente comune di questi eserciti \"cristiani\" e la presenza di contingenti musulmani nell'esercito imperiale rimase una realt\u00e0 anche sotto Manfredi e Corradino.\nI normanni, e i loro successori Hohenstaufen, nel corso di due secoli, \"latinizzarono\" gradualmente la Sicilia, e questo processo sociale gett\u00f2 le basi per l'introduzione del Cristianesimo di obbedienza romana, in contrasto con l'ortodossia greco-bizantina, precedente all'occupazione araba.\nIl processo di latinizzazione fu grandemente favorito dalla Chiesa di Roma e dalla sua liturgia.\nL'annientamento dell'Islam in Sicilia fu completato entro la fine degli anni quaranta del XIII secolo, quando ebbero luogo le ultime deportazioni a Lucera, poi distrutta da Carlo II d'Angi\u00f2.\nLe tracce rimaste nel territorio.\nL'architettura.\nSe nell'oggettistica le tracce musulmane sono numerose e visibili, in architettura invece il periodo islamico non ha lasciato tracce dirette di s\u00e9 (si discute dell'originalit\u00e0 del Bagno di Cefal\u00e0 Diana, degli ambienti inferiori della Cappella Palatina, del castello della Cannita, di tratti del complesso di San Giovanni degli Eremiti e di altri luoghi in Sicilia, tra cui rare tracce sporadiche presso la Valle dei Margi), se non esigui resti archeologici, come l'unica moschea fin qui nota, presso il Teatro di Segesta. Il motivo risiede forse nel fatto che i musulmani in parte si erano limitati a destinare a nuovo uso e a modificare edifici e strutture preesistenti ma, assai pi\u00f9 significativa sarebbe stata la volont\u00e0 di cancellare il ricordo del periodo islamico a guidare l'intento distruttivo delle nuove autorit\u00e0 dell'isola, messo in atto a partire dal periodo angioino. Molte testimonianze artistiche sarebbero state volutamente cancellate, cos\u00ec come avverr\u00e0 pi\u00f9 tardi nella Spagna della \"Reconquista\" cristiana. Un'evidente traccia di architettura musulmana in Sicilia rimarrebbe, dunque, nei soli edifici realizzati dai normanni - in tempi alquanto posteriori - ricorrendo a manodopera islamica, fra cui si possono ricordare il Castello della Zisa (dall'arabo \"\u02bfAz\u012bza\", \"Meravigliosa\"), il Castello della Cuba (dall'arabo \"qubba\", \"cupola\") di cui faceva parte la Cubula (la \"piccola Cuba\") - entrambe collocate in un complesso lacustre artificiale, circondato da un'estesa foresta, cui fu dato il nome di \"Jannat al-ar\u1e0d\", \"Il giardino - o paradiso - della terra\": il Genoardo.\nSi ricorderanno anche la Cappella Palatina (cio\u00e8 di Palazzo) e il parco reale della Favara, dall'arabo \"Faww\u0101ra\", \"sorgente\". D'altra parte, non si possono non tenere in conto le osservazioni dello storico Peri: \"Le spade normanne per quanto affilate e pesanti non valevano a rompere le pietre; e non sembra che i normanni abbiano prediletto distruggere le citt\u00e0 occupate con il fuoco, [...] accanimento [...] dal quale comunque le pietre almeno non sarebbero state distrutte n\u00e9 gli edifici sradicati dalle basi\".\nVa notato che parte dell'architettura dell'epoca fu anche riutilizzata nei secoli successivi e inserita in altri contesti. Ad esempio nel portico sud della Cattedrale di Palermo si trova ancora una colonna con un'iscrizione araba, probabilmente originale, che riporta il versetto 54 della s\u016bra 7 del Corano, detta \"del Limbo\", che recita \"Egli copre il giorno del velo della notte che avida l'insegue; e il sole e la luna e le stelle cre\u00f2, soggiogate al Suo comando. Non \u00e8 a Lui che appartengono la creazione e l'Ordine? Sia benedetto Iddio, il Signor del Creato!\".\nRestano ancora poco conosciute tracce di iscrizioni cufiche che se valorizzate potrebbero invece ricostruire un tessuto storico valido per la nuova rivalutazione di un periodo storico affascinante.\nFra queste vi \u00e8 una testimonianza di fede=sciadda (leggasi \"shah\u0101da\") sul Monte Altesina nella provincia di Enna.\nL\u2019urbanistica.\nOltre all\u2019architettura la dominazione araba ha lasciato tracce indelebili sull\u2019urbanistica di diverse citt\u00e0. Seppur non pi\u00f9 evidenti, a causa delle sovrapposizioni costruttive dei secoli successivi, paiono evidenti i segni in molte localit\u00e0 come: Palermo, Agrigento, Trapani, Noto, Mazara del Vallo, ecc. In alcuni di essi sussiste ancora oggi la toponomastica del quartiere \"Rabato\", un borgo residenziale.\nLe influenze Artistiche.\nUna particolare traccia del periodo arabo in Sicilia sono le Teste di Moro, vasi decorativi che rappresentano un moro e una donna (siciliana). La nascita di questo tipo di sculture, oggi prettamente decorative, viene fatta risalire proprio al periodo arabo, intorno all'anno 1000. La leggenda, molto probabilmente inventata, narra che un soldato arabo si innamor\u00f2 di una bella ragazza vista su un balcone delle viuzze di Palermo. Tra i due nacque un'appassionata storia d'amore, solo che il ragazzo arabo nascondeva di avere moglie e figli nella sua terra d'origine. Cos\u00ec la ragazza, consumata dalla gelosia, decise di uccidere il giovane soldato, e usare la sua testa come vaso per piantare del basilico.\nLe influenze linguistiche e toponomastiche.\nLa presenza islamica ha determinato l'adozione di termini di origine araba nei dialetti isolani. Essendo la lingua in uso per parecchio tempo, l'arabo ha inciso anche sulla toponomastica di parecchi nomi presenti sull'isola. Ad esempio, il termine \"qual\u2019at\" 'rocca, castello' \u00e8 all'origine di diversi poleonimi come Calascibetta, Caltanissetta, Caltagirone, Caltavuturo; \"gebel\" 'monte' ha originato toponimi come Gibilmanna, Gibellina, Mongibello.\nLe influenze culturali.\nSecondo Guy de Maupassant, nel carattere, nei gesti e persino nell'aspetto dei siciliani si possono individuare influenze di tipo arabo. Viaggiando in Sicilia nella seconda met\u00e0 dell'Ottocento, lo scrittore francese credette d'individuare molti aspetti risalenti al periodo islamico:"}
{"id": "129968", "revid": "3732", "url": "https://it.wikipedia.org/wiki?curid=129968", "title": "Database relazionale", "text": ""}
{"id": "129969", "revid": "22475", "url": "https://it.wikipedia.org/wiki?curid=129969", "title": "Quis custodiet ipsos custodes?", "text": "Quis custodiet ipsos custodes? \u00e8 una locuzione latina tratta dalla VI \"Satira\" di Giovenale, che letteralmente significa: \u00abChi sorveglier\u00e0 i sorveglianti stessi?\u00bb.\nTra le sedici satire che compongono l'opera di Giovenale, la VI \u00e8 forse la pi\u00f9 nota per l'argomento: rappresenta un feroce attacco ai vizi delle donne romane e non, ricche e povere, nobili e plebee, tutte corrotte e depravate, e Messalina era una di queste. Il verso completo suona cos\u00ec:\nIn un passo del dialogo \"La Repubblica\" del filosofo greco Platone (III, 403e) si asserisce che i custodi dello Stato devono guardarsi dall'ubriachezza, per non avere essi stessi bisogno di esser sorvegliati. La frase recita: \u00ab\u0393\u03b5\u03bb\u03bf\u1fd6\u03bf\u03bd \u03b3\u03ac\u03f1 \u03c4\u03cc\u03bd \u03b3\u03b5 \u03c6\u03cd\u03bb\u03b1\u03f0\u03b1 \u03c6\u03cd\u03bb\u03b1\u03f0\u03bf\u03c2 \u03b4\u03b5\u1fd6\u03c3\u03d1\u03b1\u03b9\u00bb (in latino: \"Nempe ridiculum esset, custode indigere custodem\"). Il significato \u00e8: \u00ab\u00c8 certamente ridicolo che un custode abbia bisogno di un custode\u00bb.\nQuesto passo di Giovenale \u00e8 ripreso da Alan Moore per il fumetto \"Watchmen\" (lett. \"I custodi\", appunto)."}
