{"id": "104871", "revid": "135224", "url": "https://it.wikipedia.org/wiki?curid=104871", "title": "Cesarea marittima", "text": " \nCesarea marittima (, in latino \"Caesarea ad mare\") fu una citt\u00e0 portuale fondata da Erode il Grande tra il 25 e il 13 a.C. sulla costa mediterranea nel regno di Giudea sotto protettorato romano. Fu chiamata Cesarea in onore di Cesare Ottaviano Augusto. La citt\u00e0 \u00e8 conosciuta con molti nomi, tra cui, oltre a Cesarea marittima, anche Cesarea di Palestina, \"Colonia Prima Flavia Augusta Caesariensis\", \"Cesarea di Erode\", \"Horvat Qesari\", \"Kaisariyeh\", \"Kessaria\", \"Metropoli della provincia di Siria e Palestina\", \"Migdal Shorshon\", \"Qaisariya\", \"Qaisariyeh\", \"Qaysariyah\", \"Qesari\", \"Qisri\", \"Qisrin\". Essa porta lo stesso nome di molte altre citt\u00e0 dell'era romana, tra cui Cesarea di Filippo sulle alture del Golan e Cesarea Mazaca in Cappadocia. La citt\u00e0 era un emporio commerciale gi\u00e0 all'epoca dei Fenici (IV secolo a.C.).\nStoria.\nNel 6 d.C. Cesarea divenne la capitale politica e militare della provincia romana di Giudea (rinominata Syria Palaestina nel 135 d.C.) e vi risiedeva il procuratore e governatore romano.\nAncora in et\u00e0 romana, la citt\u00e0 possedeva un porto molto grande con un molo che proteggeva gli attracchi da sud e da ovest. Cesarea era nata come un fiorente borgo mercantile fenicio dedito alla produzione e al commercio della preziosa porpora. Sul porto si ergeva il tempio di Augusto e Roma, in posizione sopraelevata. Un doppio acquedotto portava l'acqua in citt\u00e0 dalle sorgenti del monte Carmelo. I ruderi di un imponente anfiteatro sono ancora visibili oggi come resti del citato acquedotto. La citt\u00e0 era fiorente e abitata da popolazioni di varia etnia, ebrei, greci, romani, samaritani. Fu molto ben descritta da Flavio Giuseppe nei suoi libri \"Guerra giudaica\" e \"Antichit\u00e0 giudaiche\".\nDopo la rivolta di Simon Bar Kokheba, Gerusalemme fu completamente distrutta e Cesarea divenne il centro della cristianit\u00e0 in Israele.\nNel III secolo Origene vi soggiorn\u00f2 a lungo fondandovi la scuola di teologia e annessa biblioteca, il cui testo pi\u00f9 importante \u00e8 la Storia Ecclesiastica, in 10 volumi. Vi scrisse la sua opera pi\u00f9 famosa la Exapla. Eusebio vi fu arcivescovo tra il 315 e 318. Con il sostegno finanziario di Panfilo di Cesarea presbitero in Cesarea, la biblioteca divenne una delle pi\u00f9 rinomate dei suoi tempi, conteneva pi\u00f9 di 30.000 manoscritti. Gregorio Nazianzeno, Basilio Magno e Sofronio Eusebio Girolamo vennero a Cesarea per approfondire i propri studi. A Cesarea nacque Procopio, lo storico dell'imperatore Giustiniano. \nL'importanza del teatro \u00e8 testimoniata da numerose citazioni di Flavio Giuseppe e degli Atti degli Apostoli; anche una fonte tarda (la \"Descriptio Orbis Terrae\" del IV sec. d.C.) cita Cesarea per i suoi attori.\n&lt;br&gt;Quando la provincia bizantina di Syria Palaestina venne divisa in tre parti alla fine del quarto secolo, Cesarea continu\u00f2 ad essere capitale della \"Palaestina Prima\". \nLa citt\u00e0 cominci\u00f2 a decadere dopo essere stata conquistata dagli arabi, che spostarono la capitale del distretto di Palestina (\"Filastin\") da Cesarea a Lydda.\nPonzio Pilato, Erode il Grande e Ottaviano Augusto.\nNegli anni '60 del XX secolo venne rinvenuta nel teatro cittadino la famosa iscrizione di Pilato, che era stata reimpiegata come scalino. Qui Pilato aveva posto la sede del proprio potere e, caso unico in tutto l'impero, il nome di questa citt\u00e0 era stato dedicato da Erode il Grande in onore di Cesare Ottaviano. L'anello di Pilato fu ritrovato nella sua dimora di Herodion, a testimoniare i rapporti di profonda e intima amicizia fra Pilato e Erode il Grande da un lato, e Ottaviano dall'altro.\nErode aveva fatto erigere un ampio e sontuoso palazzo sulle rive del porto, sia a Gerusalemme presso la quale Erode il Grande trasform\u00f2 il Secondo Tempio e lo un\u00ec a una fortezza per le legioni romane, da lui battezzata Antonia in onore di Marco Antonio, ma anche dell\"Antonia degli Angeli\" di Davide, il luogo di ritiro spirituale dei re d'Israele che sorgeva accanto a quello del sommo sacerdote del Tempio.\nSempre secondo fonti cristiane, in quella che era stata la sede storica della dinastia asmonea, Erode Antipa, figlio di Erode il Grande, aveva posto la sua dimora accanto alle legioni romane e non distante dal letto di nozze di Ponzio Pilato. \nCristianesimo israelita e reazione romana.\nGli eventi successivi segnano in questo luogo, l'apertura del mondo israelita ai pagani e l'inizio della repressione del mondo romano.\nA Cesarea Marittima fu imprigionato san Paolo apostolo, dopo avervi trovato riparo presso la comunit\u00e0 ebraica dagli ebrei greci di Gerusalemme che intendevano ucciderlo (); da questa citt\u00e0 ebbe inizio la predicazione del diacono Filippo (), poco tempo prima che Pietro convertisse il primo non ebreo al Cristianesimo, il centurione Cornelio.\nA Cesarea il generale Vespasiano riconquist\u00f2 il consenso e mobilit\u00f2 le forze romane in vista della Prima Guerra Giudaica del 66 d.C. Suo figlio Tito Augusto port\u00f2 a termine la distruzione e il saccheggio del Tempio di Gerusalemme, riuscendo ad impossessarsi della Menorah dei sommi sacerdoti. \nNei pressi delle antiche rovine di Cesarea marittima \u00e8 stata fondata la moderna citt\u00e0 di Caesarea in Israele."}
{"id": "104872", "revid": "767487", "url": "https://it.wikipedia.org/wiki?curid=104872", "title": "Il trionfo dell'amore (commedia)", "text": "Il trionfo dell'amore (\"Le Triomphe de l'amour\") \u00e8 il titolo di una commedia di Marivaux composta nel 1732.\nRacconta di Leonide, principessa di Sparta il cui padre aveva usurpato il regno uccidendo Cl\u00e9om\u00e8ne, il legittimo sovrano.\nTrama.\nUn giorno Leonide viene a sapere che il filosofo Ermocrate insieme alla sorella Leontine in una sua tenuta ha allevato di nascosto Agis, figlio di Cl\u00e9om\u00e8ne. Quando viene a saperlo, Leonide decide di restituire il regno ad Agis, ma prima vuole conoscerlo.\nErmocrate, purtroppo per lei, non ammette donne nella sua tenuta perch\u00e9 non le considera degne di fiducia. Crede, inoltre, che l'amore ed il romanticismo siano nemici dell'intelletto e con questi principi ha allevato Agis.\nLeonide, pur di conoscere Agis, si traveste da uomo ed entra nella tenuta. Quando incontra Agis se ne innamora all'istante, per questa ragione cerca ogni occasione per parlargli e cambiarne l'atteggiamento verso le donne.\nErmocrate, per\u00f2, scopre che Leonide \u00e8 una donna (ma non la reale identit\u00e0): quest'ultima prende quindi tempo fingendo di essersi innamorata del filosofo. Ermocrate se ne invaghisce all'istante e si danno appuntamento per sposarsi di nascosto in citt\u00e0 il giorno dopo, rinunciando in un colpo solo a tutti i suoi principi. Lo stesso giorno Leontine ha da ridire sulla presenza di Leonide nella tenuta: quest'ultima, mascherata da uomo, dichiara di essersi innamorata proprio di lei. Anche Leontine cede ed organizzano il loro matrimonio sempre per il giorno dopo.\nNella notte Leonide riesce a vincere le resistenze di Agis e gli rivela la sua identit\u00e0 ed i suoi sentimenti. Agis corrisponde l'amore di Leonide e decidono di sposarsi, dando cos\u00ec una bella lezione ad Ermocrate e Leontine e, attraverso loro, al culto della ragione.\nCommento all'opera.\nLo smacco subito dai due fratelli, innamorati entrambi di Leonide, \u00e8 una severa critica agli ideali illuministi: l'autore, di nazionalit\u00e0 francese, vissuto tra il 1688 ed il 1763, rappresent\u00f2 la commedia per la prima volta il 12 marzo 1732, appena sessant'anni prima della rivoluzione francese (1789-1799) quando le idee illuministiche gi\u00e0 andavano per la maggiore tra gli intellettuali.\nTrasposizioni cinematografiche.\nNel 2001 la commedia \u00e8 stata portata sul grande schermo da una produzione italiana con la regia di Clare Peploe, con Mira Sorvino nella parte di Leonide, Ben Kingsley di Hermocrates, Fiona Shaw di Leontine e Jay Rodan di Aegis."}
{"id": "104873", "revid": "339392", "url": "https://it.wikipedia.org/wiki?curid=104873", "title": "Marivaux", "text": ""}
{"id": "104878", "revid": "1543377", "url": "https://it.wikipedia.org/wiki?curid=104878", "title": "Puttaparthi", "text": "Puttaparthi (lett. \"Villaggio dei Coni\", poich\u00e9 in passato era stato invaso dalle termiti, che avevano costruito termitai ovunque; detto anche semplicemente Parthi) \u00e8 un villaggio dell'India di 11.340 abitanti, situato nel distretto di Anantapur, nello stato federato dell'Andhra Pradesh. Il villaggio \u00e8 famoso per aver dato i natali a Sathya Sai Baba (23 novembre 1926 - 24 aprile 2011), il guru \u00e8 ivi sepolto per meriti acquisiti presso la citt\u00e0 in un mausoleo aperto al pubblico.\nGeografia fisica.\nLa citt\u00e0 \u00e8 situata a 14\u00b0 10' 13 N e 77\u00b0 48' 05 E e ha un'altitudine di 800 .\nStoria.\nLa cittadina, che un tempo consisteva in un piccolo agglomerato di capanne, oggi presenta un volto completamente rinnovato. Grazie all'impegno di Sathya Sai Baba nel campo del sociale, Puttaparthi oggi ospita numerosi istituti scolastici a tutti i gradi di istruzione, completamente gratuiti, e vari ospedali tra i quali merita di essere menzionato il Puttaparthi Super Speciality Hospital, uno dei policlinici pi\u00f9 all'avanguardia dell'India, in cui interventi chirurgici a livello specialistico vengono eseguiti a titolo completamente gratuito.\nOgni giorno migliaia di persone, provenienti da ogni parte del mondo, si recano a Puttaparthi per fare visita a Sathya Sai Baba all'interno del suo Ashram, di nome Prashanti Nilayam.\nSociet\u00e0.\nEvoluzione demografica.\nAl censimento del 2001 la popolazione di Puttaparthi assommava a 11.340 persone, delle quali 5.611 maschi e 5.729 femmine, distribuite in 2.981 abitazioni. I bambini di et\u00e0 inferiore o uguale ai sei anni assommavano a 1.422, dei quali 709 maschi e 713 femmine. Infine, coloro che erano in grado di saper almeno leggere e scrivere erano 6.464, mentre gli analfabeti erano 4.876."}
{"id": "104880", "revid": "6923", "url": "https://it.wikipedia.org/wiki?curid=104880", "title": "Voltampere", "text": "In elettrotecnica, il voltampere (simbolo: VA) \u00e8 l'unit\u00e0 di misura, accettata dal sistema internazionale, per la potenza apparente in un sistema in corrente alternata. Dimensionalmente equivale al watt (simbolo: W) e al voltampere reattivo (simbolo: var), ovvero kg \u00d7 m2 \u00d7 s\u22123, unit\u00e0 di misura utilizzate in relazione al fatto che generalmente non ha significato sommare tra loro potenze attive (W), reattive (var) e apparenti (VA). La potenza apparente \u00e8 il prodotto dei valori efficaci di tensione e corrente:\nIn regime periodico sinusoidale, la potenza apparente \u00e8 il modulo della potenza complessa e quindi si pu\u00f2 indicare con formula_2."}
{"id": "104881", "revid": "547034", "url": "https://it.wikipedia.org/wiki?curid=104881", "title": "Serena (principessa romana)", "text": "Fu lei a scegliere una sposa per Claudiano \u2013 poeta alla corte del cugino Onorio \u2013 che le dedic\u00f2 un elogio in versi, la \"Laus Serenae\".\nBiografia.\nSerena nacque nella Spagna settentrionale da Onorio, fratello di Teodosio, e da una donna di nome, forse, Maria. Teodosio, prima di diventare Imperatore, si ritir\u00f2 per qualche tempo nei possessi di famiglia ed ebbe occasione di affezionarsi alla nipote, ancora bambina, secondo quanto narra Claudiano. Salito al trono, quando Onorio mor\u00ec la chiam\u00f2 a Costantinopoli e la allev\u00f2 a corte come figlia sua. Serena continu\u00f2 ad avere un legame particolare con lo zio, diventandone confidente. Spos\u00f2 Flavio Stilicone, ufficiale delle guardie, che, con l'appoggio di lei, fece una brillante carriera, peraltro sorretta da autentiche capacit\u00e0 di comando.\nDal suo matrimonio con Stilicone nacquero Eucherio e due figlie, Maria e Termanzia, entrambe destinate a sposare Onorio, il figlio minore di Teodosio.\nAlla morte di Teodosio, il figlio maggiore Arcadio eredit\u00f2 l'Impero d'Oriente e il minore Onorio quello d'Occidente. Entrambi erano molto giovani: Stilicone, affiancato da Serena, esercit\u00f2 di fatto le funzioni di governo in Occidente. In quegli anni Serena risiedette a Milano, all'epoca sede imperiale, e fu attiva nelle vicende politiche del tempo. Donna colta e ambiziosa, parte della tradizione la ricorda come un'amante del lusso e del potere. \nPolitica antipagana.\nUn pesante colpo agli interessi del Senato romano Serena lo produsse quando (intorno al 406) intervenne presso Onorio per sostenere in modo determinante la causa della vedova Melania la giovane, che riusc\u00ec cos\u00ec a donare il suo immenso patrimonio immobiliare e finanziario alla Chiesa e ai poveri, ignorando le proteste degli eredi legittimi e gli impedimenti posti dal senato, che sperava di incamerare i beni. \nA Roma fece poi grande impressione un suo gesto antipagano, citato dallo storico Zosimo (\"Storia nuova\" V, 38): ella si sarebbe appropriata di una collana che adornava un simulacro di Cibele. Si narra che una vestale scagli\u00f2 una maledizione contro di lei e tutta la sua famiglia:\nIl gesto di spoglio, fatto in pubblico, davanti a testimoni, aveva intento simbolico di spregio e abbandono dei culti pagani. \nZosimo vide la vendetta di Cibele nella morte cruenta di Serena: dice che mor\u00ec strangolata e cio\u00e8 venne punita proprio nella parte del corpo che aveva accolto il monile tolto alla dea. .\nLa congiura e la morte.\nStilicone ambiva ad assumere il controllo di tutto l'Impero, per cui si scontr\u00f2 con la corte di Costantinopoli, ove Arcadio si mostrava un Imperatore debole e irresoluto. Serena assecond\u00f2 la politica del marito, scontrandosi con Elia Eudossia, moglie di Arcadio, ben pi\u00f9 energica del consorte; tuttavia, quando Stilicone decise di provocare uno scontro armato contro l'Impero d'Oriente, si rese conto dei pericoli di una guerra civile in un momento particolarmente critico. Popolazioni germaniche, infatti, premevano sui confini occidentali e i visigoti di Alarico, gi\u00e0 alleati dei romani, chiedevano una sistemazione di loro gradimento entro i confini dell'Impero. Stilicone non ascolt\u00f2 i consigli di Serena e sguarn\u00ec le difese sul Reno, facilitando, nel 407, l'irruzione in Gallia di Vandali, Alani e Svevi. A quel punto, prese forma una congiura che port\u00f2 all'eliminazione di Stilicone, nel 408. \nSecondo Olimpiodoro, il senato, grazie anche alla testimonianza di Galla Placidia, accus\u00f2 Serena di complicit\u00e0 con Alarico (che in quel momento assediava Roma). Il pagano Pompeianus, in qualit\u00e0 di \"praefectus urbi\" presiedette il processo, che si concluse con Serena condannata a morte. Venne ucciso anche suo figlio Eucherio, mentre la figlia Termanzia mor\u00ec a breve distanza di tempo.\nIl Castello di Serena.\nAvendo seguito il marito durante la battaglia di Fiesole (405), la principessa Serena, attratta dalla bellezza della Toscana, avrebbe fondato una villa, che da lei prese il nome di \u00abCastello di Serena\u00bb, presso Chiusdino, nell'attuale provincia di Siena. Il castello, divenuto nel Medioevo feudo dei conti della Gherardesca e successivamente trasformato in abbazia, fu distrutto nel 1128 e mai pi\u00f9 riedificato. In esso sarebbe nato, secondo alcuni studiosi locali, il papa Giovanni I."}
{"id": "104884", "revid": "123596763", "url": "https://it.wikipedia.org/wiki?curid=104884", "title": "Cercafase", "text": "Il cercafase \u00e8 un semplice ed economico strumento usato per rilevare la presenza di tensione elettrica su un qualsiasi elemento circuitale, ed in particolare per individuare la presenza di una fase su un conduttore.\nDescrizione.\nOgni cercafase ha un suo range di funzionamento, al di fuori del quale o non rileva la tensione anche se presente o si rompe.\nSolitamente ha la forma e la funzionalit\u00e0 di un cacciavite con un manico trasparente ed isolante, nel quale \u00e8 alloggiata una piccola lampada al neon con una resistenza elettrica collegata in serie. Un'estremit\u00e0 del circuito \u00e8 collegata alla punta del cacciavite, l'altra ad una piastrina metallica presente sul manico.\nEsistono altri tipi di cercafase, alcuni di questi sono a puntali e richiedono l'uso di entrambe le mani ed in alcuni casi indicano anche la tensione presente.\nModo d'uso e sicurezza.\nPer utilizzare il cercafase \u00e8 necessario tenere un dito in contatto con la piastrina e toccare con la punta dello strumento le parti da verificare (fili elettrici, morsetti, carcasse metalliche ecc).\nSe sulla parte testata \u00e8 presente una tensione diversa dalla massa, al momento del contatto con il cercafase nel dispositivo scorre una piccolissima corrente che passando attraverso la lampadina la fa accendere; tale corrente scorre poi attraverso l'operatore per poi disperdersi verso terra. Il flusso di corrente con cui viene a contatto l'operatore \u00e8 molto debole e non percettibile a causa della resistenza molto alta in serie con la lampadina, che fa s\u00ec che la corrente sia bassissima (per la legge di Ohm)."}
{"id": "104885", "revid": "8489", "url": "https://it.wikipedia.org/wiki?curid=104885", "title": "Half-life", "text": ""}
{"id": "104886", "revid": "115974075", "url": "https://it.wikipedia.org/wiki?curid=104886", "title": "Isometria", "text": "In matematica, una isometria (dal greco \u1f34\u03c3\u03bf\u03c2, \"isos\", che significa \"uguale\") \u00e8 una nozione che generalizza quella di movimento rigido di un oggetto o di una figura geometrica. Formalmente, \u00e8 una funzione fra due spazi metrici che conserva le distanze.\nEsempi di isometrie sono le traslazioni, le rotazioni e le riflessioni nel piano o nello spazio. Generalmente le isometrie conservano, oltre alle distanze, altri concetti geometrici come angoli, aree e lunghezze.\nDefinizione.\nLe isometrie (che significa: uguali misure) sono tutte le trasformazioni (movimenti, spostamenti) che mantengono inalterate le figure, pi\u00f9 precisamente che mantengono inalterate le caratteristiche misurabili (la lunghezza dei lati, l'ampiezza degli angoli)\nSi definisce isometria una funzione formula_1 fra due spazi metrici tale che, per ogni coppia di punti formula_2 in formula_3, vale l'uguaglianza:\nQui formula_5 e formula_6 denotano le distanze rispettivamente in formula_3 e formula_8. In altre parole, la distanza fra due punti di formula_3 \u00e8 uguale alla distanza fra le loro immagini in formula_8.\nUna tale funzione \u00e8 necessariamente iniettiva, non \u00e8 per\u00f2 necessariamente suriettiva: alcuni autori includono la suriettivit\u00e0 nella definizione di isometria; con questa definizione ogni isometria definisce una corrispondenza biunivoca.\nGruppo di isometrie.\nLe isometrie formula_11 di uno spazio metrico formula_3 fissato formano un gruppo con l'operazione di composizione di funzioni. Questo gruppo \u00e8 il gruppo delle isometrie di formula_3, spesso indicato con formula_14. Ad esempio:\nVariazioni.\nSpazi vettoriali.\nNel caso di uno spazio vettoriale munito di un prodotto scalare, una isometria \u00e8 spesso definita diversamente: in questo contesto un'isometria \u00e8 un'applicazione lineare che conserva il prodotto scalare, cio\u00e8 tale che\nNel caso in cui il prodotto scalare sia definito positivo, lo spazio vettoriale \u00e8 anche uno spazio metrico, e le due definizioni fondamentalmente coincidono; l'unica differenza consiste che nello spazio vettoriale l'isometria \u00e8 supposta fissare l'origine: in particolare, non sono ammesse traslazioni.\nVariet\u00e0 riemanniane.\nIn geometria differenziale ogni variet\u00e0 riemanniana \u00e8 dotata di un tensore metrico che definisce distanze, angoli, volumi, lunghezze, etc. La nozione di isometria usata in questo contesto \u00e8 quindi mutuata da quella usata in algebra lineare.\nUn diffeomorfismo\nfra due variet\u00e0 riemanniane (o pseudo-riemanniane) induce in ogni punto formula_21 di formula_22 un differenziale\nche \u00e8 un isomorfismo lineare fra gli spazi tangenti in formula_21 e in formula_25. La funzione formula_26 \u00e8 un\"'isometria\" se per ogni coppia di vettori tangenti formula_27 in ogni punto formula_21 vale la relazione\nQui formula_30 e formula_31 sono il tensore metrico in formula_22 e in formula_33.\nIn altre parole, si richiede che formula_30 sia il pull-back del tensore formula_31 di rango (0,2):\nUna variet\u00e0 riemanniana \u00e8 anche uno spazio metrico: una isometria fra variet\u00e0 riemanniane \u00e8 anche un'isometria fra spazi metrici nel senso usuale.\nSe formula_26 \u00e8 un diffeomorfismo locale tale che formula_36, allora formula_26 \u00e8 chiamata \"isometria locale\".\nEsempi.\nIn uno spazio euclideo, traslazioni, rotazioni e riflessioni sono isometrie. La classificazione di tutte le isometrie dipende dalla dimensione dello spazio.\nIsometrie nel piano euclideo.\nNel caso particolare del piano euclideo, queste sono tutte le varie tipologie di isometrie:\nIsometrie in geometria iperbolica.\nLa geometria iperbolica \u00e8 una geometria non euclidea, che sostituisce allo spazio euclideo uno spazio iperbolico. Lo spazio iperbolico \u00e8 un particolare spazio metrico. In dimensione 2, questo \u00e8 raffigurabile come il disco di Poincar\u00e9.\nCome nel piano euclideo, tramite isometrie \u00e8 possibile ruotare lo spazio iperbolico intorno ad un punto e spostare un punto su un altro punto qualsiasi."}
{"id": "104887", "revid": "834", "url": "https://it.wikipedia.org/wiki?curid=104887", "title": "Half life", "text": ""}
{"id": "104891", "revid": "217591", "url": "https://it.wikipedia.org/wiki?curid=104891", "title": "Basilica della Madonna dei Sette Dolori", "text": "La basilica della Madonna dei Sette Dolori \u00e8 un santuario di Pescara, localizzato in largo Madonna, Pescara Colli.\n\u00c8 intitolata a Maria Addolorata la quale, secondo la tradizione cristiana, ha dovuto affrontare sette dolori ed \u00e8 un punto di riferimento religioso, storico, artistico e culturale per la citt\u00e0 di Pescara come per tutta la regione.\nLa festa, che ricorre tutti gli anni la prima domenica di giugno, attrae devoti dall'Abruzzo e anche da fuori regione.\nArchitettura.\nLa chiesa \u00e8 a pianta basilicale a croce latina. La facciata \u00e8 a capanna tripartita suddivisa verticalmente da paraste. Sul corpo centrale vi \u00e8 un bassorilievo della Madonna, con accanto due nicchie laterali spoglie. Il portale \u00e8 semplice. L'architrave centrale mostra la scritta \"Basilica\", aggiunta nel 1952. La facciata fino agli anni '60 era staccata in bianco e rosso porpora, colori successivamente smantellati ripristinando il sobrio colore dei mattoni. Il campanile \u00e8 una torre con cuspide. A fianco la chiesa vi \u00e8 un piccolo edificio conventuale. L'interno \u00e8 a tre navate stuccate, con affreschi sulla volta centrale. L'altare terminea ad abside semicircolare, e ha una statua lignea della Madonna dei Sette Dolori, rappresentati in sette spade che trafiggono il cuore sporgente della Vergine.\nLe origini del culto.\nLe \"apparizioni\" mariane.\nLa narrazione dell'apparizione della Madonna dei Sette Dolori risale alla fine del XVI secolo o agli inizi del XVII secolo. Nel luogo ove sorge l'attuale santuario, oggi Largo Madonna, vi era una folta foresta di querce dove spesso i contadini conducevano al pascolo il loro gregge. In un giorno imprecisato, in mezzo ai cespugli, sarebbe apparsa, dipinta su una pietra, la scena della Deposizione di Ges\u00f9, raffigurante la Madonna, con sette spade conficcate nel cuore e sulle ginocchia il corpo esanime di Ges\u00f9.\nDopo le perplessit\u00e0 iniziali, i credenti si convinsero che si trattava di un evento soprannaturale, per cui fu deciso di portare l'immagine in una modesta cappella (luogo abituale di culto) sita in Colle Ruscitelli (odierna contrada De Jacobis), e di costruirvi una chiesa. Ma il mattino successivo, ai molti curiosi recatisi sul posto, l'immagine sembr\u00f2 essere ritornata nel luogo del giorno precedente. Si credette a uno scherzo e pertanto, la sera, il dipinto fu ricollocato nella cappella. L'indomani, per\u00f2, l'episodio si ripropose.\nL'immagine fu condotta di nuovo nella cappella e furono prese delle precauzioni, ispezionando ogni angolo, assicurando porte e finestre e ponendovi una guardia notturna. I guardiani, al mattino, insieme ai devoti accorsi, riferirono del misterioso ritorno dell'immagine nel luogo primitivo, interpretando l'accaduto come il segno della predilezione della Madonna verso quel luogo.\nIl \"miracolo\" della pioggia.\nUn nuovo episodio contribu\u00ec a sviluppare la devozione verso la Madonna dei Sette Dolori: contro la siccit\u00e0 che imperversava sulle campagne della zona, i fedeli invocarono l'intercessione di Maria, la cui immagine fu portata in processione per alcuni giorni. Il 12 maggio, mentre la processione si dirigeva verso il mare, piovve abbondantemente, i raccolti furono salvi e i devoti videro nell'evento meteorologico un segno dell'intervento divino. Ogni anno, in ricordo dell'accaduto, il 12 maggio ricorre la celebrazione religiosa della \"giornata del ringraziamento\".\nLa basilica.\nPoco tempo dopo tempo l'apparizione mariana, fu eretta una cappella con un altare su cui posero l'immagine. Vi eressero una cupola dove sistemarono una campana, che fu successivamente (1888) collocata sulla odierna torre campanaria e precisamente nel finestrone rivolto verso il mare. Il 26 novembre 1665 (giorno in cui si tenne il primo battesimo) fu istituita dal vescovo Raffaele Esuberanzio la parrocchia con il titolo \"Santa Maria dei Sette Dolori\". In seguito fu progettato e realizzato un nuovo e pi\u00f9 grande santuario che, probabilmente, ha inglobato la primitiva e piccola cappella. L'attuale santuario venne consacrato ufficialmente il 30 maggio 1757 dal vescovo di Penne e Atri, monsignor Gennaro Fezzelli.\nAffidamento del santuario e della parrocchia ai frati minori cappuccini.\nIl 20 giugno 1948 l'arciprete Jacone rinuncia al suo incarico di parroco e monsignor Gilla Vincenzo Gremigni, allora vescovo di Teramo ed amministratore apostolico di Penne ed Atri, consegnava la nomina di vicario-economo ad Alberto Mileno da Vasto. L'8 dicembre 1948 il santuario veniva affidato dalla Santa Sede all'Ordine dei Frati Minori Cappuccini, ed il 6 marzo 1949 Alberto da Vasto fu nominato parroco della parrocchia della Madonna dei Sette Dolori, anno in cui Benedetto Falcucci divenne primo vescovo della nuova diocesi di Penne-Pescara.\nElevazione del santuario a basilica.\nIl 3 dicembre 1952 il papa Pio XII proclamava in perpetuo la Madonna dei Sette Dolori celeste patrona della diocesi di Penne-Pescara.\nDesiderando che il santuario mariano accrescesse la sua importanza, per poterne propagare di pi\u00f9 il culto, dietro istanza del vescovo Benedetto Falcucci prima, e per interessamento dell'arcivescovo Antonio Iannucci poi, con decreto del 16 gennaio 1959 di papa Giovanni XXIII, si eleva la chiesa, consacrata a Dio in onore della Beata Vergine Maria dei Sette Dolori, alla dignit\u00e0 di basilica minore."}
{"id": "104892", "revid": "1504506", "url": "https://it.wikipedia.org/wiki?curid=104892", "title": "Ducato di Tuscia", "text": "Il Ducato di Tuscia, inizialmente noto come Ducato di Lucca, fu un ducato longobardo dell'Italia centrale, che comprendeva gran parte dell'odierna Toscana e della provincia di Viterbo. Dopo l'occupazione dei territori appartenuti ai Bizantini, i Longobardi fondarono questo florido ducato che, tra gli altri centri, annoverava anche Firenze. Capitale del ducato era Lucca, che era posta lungo la Via Francigena, dove risiedeva il duca, indicato nei documenti \"dux et iudex\". Il ducato, costituito nel 574 in seguito all'occupazione longobarda della Tuscia, conobbe poi un'evoluzione storica nel periodo post-carolingio, con la formazione della Marca di Tuscia.\nTerritorio.\nAl momento della sua costituzione confinava ad ovest col mar Tirreno e per il resto con i territori bizantini dell'Esarcato d'Italia. La Piana di Pisa cadr\u00e0 in mano longobarda solamente mezzo secolo dopo..\nStoria.\nL'occupazione longobarda della Tuscia (574-680).\nSecondo la storiografia pi\u00f9 recente, Lucca e Spoleto furono i primi ducati longobardi formatisi dopo la morte di re Alboino, durante il periodo dell'anarchia ducale (574 circa), nella parte centrale della Tuscia. I ducati furono costituiti da schiere longobarde sfuggite al controllo regale. Il Ducato di Lucca venne a presidiare il percorso finale della Via Aurelia che, all'altezza di Pisa, deviava verso Lucca e - attraversando la Garfagnana e la Lunigiana percorse dall'attuale \"Scorciatoia Sarzanese\" - raggiungeva Luni (Ortonovo).\nFin dall'inizio il ducato dovette affrontare il problema delle inondazioni dell' \"Auserculus\" (il fiume Serchio) che circondava Lucca. La tradizione attribuisce la bonifica del territorio a san Frediano, vescovo di Lucca, che con l'apertura di una nuova bocca fece gettare il Serchio direttamente in mare.\nSul finire del VI secolo riprese incessante la penetrazione longobarda della Tuscia, con la conquista di vari \"castra\", fortificazioni bizantine approntate per contenere l'occupazione longobarda. La cronologia delle numerose scorrerie longobarde viene cos\u00ec descritta: avanti il 590 cadde la Garfagnana, occupata dalle milizie di Teodolinda che trasformarono il \"Castrum Aghinolfi\" in fortezza longobarda. Dopo il 591 il duca di Lucca Gummarith irruppe nell'abitato di Populonia occupando il \"castrum\" di Poggio di Castello e provocando la fuga dei residenti, rifugiatisi nell'isola d'Elba con il proprio vescovo, san Cerbone. Verso la fine del 592, sebbene contese dai Bizantini, divennero longobarde Sovana e Roselle.\nNel 593 re Agilulfo, addentrandosi nei passi dell'Appennino centrale, con il proprio esercito giunse al confine del Ducato Romano, occupando \"Balneus Regis\" (Bagnoregio) e \"Urbs Vetus\" (Orvieto). Nel 644 re Rotari conquist\u00f2 Luni, estremo \"castrum\" settentrionale della Tuscia. L'ultima impresa di Rotari segn\u00f2 la fine dell'espansione longobarda nella \"Tuscia Langobardorum\", confinante a sud con la \"Tuscia Romana\" di propriet\u00e0 bizantina, ma dominata dalla crescente autorit\u00e0 pontificia. I confini tra i due territori, negoziati nel trattato di pace del 680 tra re Pertarito e l'imperatore d'Oriente Costantino IV, rimasero definitivamente stabili. Vi sorsero fondazioni monastiche provenienti dall'abbazia di Bobbio che ripresero i commerci con la pianura, creando le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si aprirono nuove vie commerciali con la Pianura padana attraverso le future e varie vie commerciali e di comunicazione: olio, sale, legname, carne, ecc.\nIl Ducato di Tuscia nel Regno longobardo (680-774).\nNell'ultimo periodo dell'occupazione longobarda, Lucca riusc\u00ec a primeggiare su quasi tutte le \"iudicarie\" limitrofe. Per lungo tempo capitale della Tuscia, fu sede abituale dei re longobardi, citt\u00e0 privilegiata per la sua storia passata, per le comunicazioni stradali rese ancor pi\u00f9 convenienti dall'apertura della Via Romea, poi Francigena. Dopo la conversione dei Longobardi al cattolicesimo, il territorio della diocesi ed il suo patrimonio ecclesiastico si incrementarono notevolmente: il territorio meridionale di Luni, tra Massa e Montignoso, si trov\u00f2 incluso nella diocesi di Lucca. Nel 713 i Longobardi, con il vescovo Balsari, edificarono la chiesa di San Miniato. Sul finire dell'occupazione longobarda la diocesi, coincidente con la iudicaria retta dal duca, comprese i territori della Val d'Elsa e della Maremma toscana, con Roselle e Sovana. Anche le condizioni economiche del ducato progredirono notevolmente sia nell'agricoltura che nel commercio, soprattutto in quello marittimo e fluviale. I \"Negotiantes\", imprenditori navali, effettuavano il trasporto di grano e sale per conto del duca Walperto.\nNell'ultimo periodo della dominazione longobarda il re Astolfo, in vista di un prossimo scontro con i Franchi, invi\u00f2 Desiderio nella \"Tuscia Langobardorum\" con l'incarico di effettuare un vasto reclutamento militare. Durante la sua permanenza in Tuscia attribuiscono a Desiderio il titolo di \"Duca di Tuscia\"; altri, invece, rigettano tale ipotesi rilevando in proposito l'assoluta mancanza di prove certe, poich\u00e9 l'unica fonte disponibile - il Liber Pontificalis - descrive Desiderio \u00ab\"directu [...] in Tuscia\"\u00bb con il solo compito di procedere al reclutamento militare richiesto da Astolfo. Conferma di tale tesi pu\u00f2 essere anche la nota avversione di Astolfo al potere ducale, gi\u00e0 manifestata a Spoleto con l'assunzione in proprio di quel ducato.\nIn quel periodo, anche nella Tuscia dove stava operando Desiderio, la zecca lucchese emise tremissi (monete longobarde) non con l'iscrizione \u00ab\u00bb, ma con \u00ab\u00bb nel recto e \u00ab\u00bb nel verso, secondo la denominazione assunta da Lucca fin dai tempi di Autari, autodefinitosi \"Flavius\" in ossequio alla tradizione romana.\nLa Tuscia dopo la fine del Regno longobardo.\nNel 774, in seguito alla conquista del Regno longobardo, Carlo Magno assunse il titolo di\" Gratia Dei rex Francorum et Langobardorum atque patricius Romanorum\" (\"Per grazia di Dio re dei Franchi e dei Longobardi e patrizio Romano\"), realizzando un'unione personale dei due regni. Carlo scelse di mantenere le \"Leges Langobardorum\" anche se in seguito alla rivolta del 776, capeggiata dal duca del Friuli Rotgaudo, sostitu\u00ec con i conti, dei funzionari pubblici, i duchi longobardi e ridistribu\u00ec i patrimoni di questi ultimi tra gli aristocratici franchi. Pertanto, anche il Ducato di Tuscia venne riorganizzato su base comitale e nel 781 venne inquadrato assieme agli altri territori ex-longobardi nel \"Regnum Italicorum\", affidato a Pipino sotto la tutela del padre Carlo. In seguito i governatori di Toscana ricevettero il titolo di margravi."}
{"id": "104896", "revid": "768068", "url": "https://it.wikipedia.org/wiki?curid=104896", "title": "Ut (nota)", "text": "Ut \u00e8 una nota musicale, il primo dei sei suoni del sistema esacordale teorizzato da Guido d'Arezzo, corrispondente all'odierno Do.\nAllo scopo di distinguere i suoni delle note, Guido d'Arezzo utilizz\u00f2 le prime sillabe dei primi sei emistichi di un inno a San Giovanni scritto da Paolo Diacono:\nda cui derivarono i nomi delle note Ut-Re-Mi-Fa-Sol-La-Si.\nNei paesi latini, tranne in Francia, dove si continu\u00f2 ad usare la nota Ut, la stessa venne sostituita con Do a partire dal XVII secolo. Il nuovo nome venne introdotto perch\u00e9, uscendo in vocale, si pronuncia in modo pi\u00f9 fluido nel solfeggio, mentre la \"t\" finale di Ut pu\u00f2 dare fastidi nella pronuncia."}
{"id": "104897", "revid": "287204", "url": "https://it.wikipedia.org/wiki?curid=104897", "title": "Alessandro de' Medici", "text": ""}
{"id": "104898", "revid": "842", "url": "https://it.wikipedia.org/wiki?curid=104898", "title": "Maffeo Barberini", "text": ""}
{"id": "104899", "revid": "1629", "url": "https://it.wikipedia.org/wiki?curid=104899", "title": "Giulio de' Medici", "text": ""}
{"id": "104902", "revid": "1833487", "url": "https://it.wikipedia.org/wiki?curid=104902", "title": "Portarinfuse", "text": "Le portarinfuse sono navi usate per trasportare carichi non-liquidi e non unitarizzati in container o pallet.\nLe portarinfuse (\"bulk carrier\" in inglese) sono per convenzione divise in categorie a seconda delle capacit\u00e0 di carico.\nLa gran maggioranza delle navi portarinfuse navigano in mare, ma alcune sono impiegate per i trasporti all'interno di laghi. Quelle usate in mare sono dette in inglese \"Salties\", quelle usate nei laghi \"Lakers\". La maggior parte delle \"Lakers\" navigano nei Grandi Laghi americani.\nQuasi tutte queste navi hanno solo un ponte principale (il ponte di coperta)."}
{"id": "104903", "revid": "701660", "url": "https://it.wikipedia.org/wiki?curid=104903", "title": "Basilica di San Paolo fuori le mura", "text": "La basilica papale di San Paolo fuori le mura \u00e8 una delle quattro basiliche papali di Roma, la seconda pi\u00f9 grande dopo quella di San Pietro in Vaticano.\nSorge lungo la via Ostiense, nell'omonimo quartiere, vicino alla riva sinistra del Tevere, a circa fuori dalle mura aureliane (da cui il suo nome), uscendo dalla Porta San Paolo. Si erge sul luogo che la tradizione indica come quello della sepoltura dell'apostolo Paolo (a circa 3\u00a0km dal luogo, detto \"Tre Fontane\", in cui sub\u00ec il martirio e fu decapitato); la tomba del santo si trova sotto l'altare papale. Per questo, nel corso dei secoli, \u00e8 stata sempre meta di pellegrinaggi; dal 1300, data del primo Anno Santo, fa parte dell'itinerario giubilare per ottenere l'indulgenza e vi si celebra il rito dell'apertura della Porta Santa. Fin dall'VIII secolo la cura della liturgia e della lampada votiva sulla tomba dell'apostolo \u00e8 stata affidata ai monaci benedettini dell'annessa abbazia di San Paolo fuori le mura.\nL'intero complesso degli edifici gode del beneficio dell'extraterritorialit\u00e0 della Santa Sede, pur trovandosi nel territorio della Repubblica Italiana. La Basilica \u00e8 Istituzione collegata alla Santa Sede, inclusa l'annessa abbazia. Su tutto il Complesso extraterritoriale la Santa Sede gode di piena ed esclusiva giurisdizione nonch\u00e9 del divieto, da parte dello Stato Italiano, di attuare espropriazioni o imporre tributi.\nIl luogo rientra nella lista dei patrimoni dell'umanit\u00e0 dell'Unesco dal 1980.\nStoria.\nPrima della basilica.\nL'area in cui sorge la basilica di San Paolo fuori le mura, al 2\u00ba miglio della via Ostiense, era situata presso l'argine del Tevere dove esisteva un'area portuale nota ora come \"Darsene di Pietra Papa\" attivo tra I\u00b0 secolo a.C. e II d.C., costituendo un nodo di un antico reticolo viario (via Ostiense, via Laurentina, via che conduceva alla via Appia, via Grotta Perfetta e oltre l'argine l'antica via Campana). Nelle immediate vicinanze, come emerso dalle ispezioni archeologiche anteriori alla costruzione del nuovo ospedale Bambino Ges\u00f9, erano presenti resti di una propriet\u00e0 di pertinenza di una villa romana di circa 1100 mq esistente tra il I\u00b0 sec. a.C. e il III d.C. forse appartenente alla famiglia dei Calpurni Pisoni.&lt;br&gt;\nIl territorio era inoltre interessato da un vasto cimitero subdiale (da \"sub divos\" = sotto gli d\u00e8i, vale a dire a cielo aperto), in uso costante nell'era coincidente con l'attivit\u00e0 del vicino porto fluviale, dal I secolo a.C. al III secolo d.C. ma sporadicamente riutilizzato, soprattutto per la costruzione di mausolei, fino alla tarda antichit\u00e0. Era un cimitero esteso e comprendeva diverse tipologie di tombe, dai colombari di famiglia a piccole cappelle funerarie spesso affrescate e decorate con stucchi. La quasi totalit\u00e0 di quest'area sepolcrale \u00e8 ancora sepolta (per la gran parte sotto il livello del vicino Tevere), ed \u00e8 stimata estendersi sotto tutta l'area della basilica e della zona circostante. Una minima ma significativa parte di essa \u00e8 visibile lungo la Via Ostiense, appena fuori del transetto nord della basilica\nDalla sepoltura di Paolo a Costantino.\n\u00c8 nell'area dove sorge l'attuale basilica, un non meglio identificato \"Praedium Lucinae\" posto lungo la via Ostiense, che una consolidata tradizione cristiana afferma che Paolo di Tarso grazie all'intervento della matrona Lucina, sia stato sepolto all'interno della propriet\u00e0 di costei, dopo aver subito il martirio per decapitazione non lungi da questo luogo, presso la localit\u00e0 nota come \"Acque Salvie\" oggi Tre Fontane. &lt;br&gt;\nSia Paolo che Pietro sarebbero caduti vittime della persecuzione neroniana seguita al grande incendio di Roma del 64. Secondo alcune teorie i due sarebbero stati martirizzati proprio nel 64, dopo l'incendio. Secondo Eusebio di Cesarea invece i due sarebbero stati uccisi nel 67.\nCome per il sepolcro di Pietro anche quello di Paolo divenne immediatamente oggetto di venerazione per la nutrita comunit\u00e0 cristiana di Roma che relativamente presto eresse, sulle tombe dei due, dei piccoli monumenti funerari. Eusebio di Cesarea riporta nella sua \"Storia ecclesiastica\" un passo di una lettera di Gaio, presbitero sotto papa Zefirino, che cita i due trofei posti sopra le tombe degli apostoli, uno sul colle Vaticano e l'altro lungo la Via Ostiense.\nIl luogo, meta di pellegrinaggi ininterrotti dal I secolo, venne monumentalizzato, come testimoniato dal \"Liber Pontificalis\", dall'imperatore Costantino I, con la creazione di una piccola basilica, di cui si conserva solo la curva dell'abside, visibile nei pressi dell'altare centrale della basilica attuale ed orientato in direzione opposta all'attuale. Doveva trattarsi di un piccolo edificio probabilmente a tre navate, che ospitava in prossimit\u00e0 dell'abside la tomba di Paolo, ornata da una croce dorata.\nLa basilica di Costantino venne consacrata il 18 novembre 324 durante il pontificato di Silvestro I, e si inserisce nella serie di basiliche costruite dall'imperatore dentro ma soprattutto fuori della citt\u00e0, ed \u00e8 la seconda fondazione costantiniana in ordine di tempo, dopo la cattedrale dedicata al Santo Salvatore (l'attuale basilica di San Giovanni in Laterano).\nLa basilica dei Tre Imperatori.\nLa basilica di San Paolo costantiniana risult\u00f2 nel tempo inadeguata per la folla dei pellegrini che vi si recavano; essa era molto pi\u00f9 piccola rispetto alla coeva basilica di San Pietro. Venne quindi ricostruita completamente sotto il regno congiunto degli imperatori Teodosio I, Graziano e Valentiniano II (391), e tale struttura rimarr\u00e0 sostanzialmente intatta fino al disastroso incendio del 1823.\nLa costruzione venne affidata a Ciriade \"professor mechanicus\" che costru\u00ec un edificio a cinque navate, con 80 colonne e un quadriportico che si differenziava dal precedente, oltre che per le dimensioni anche per l'opposto orientamento dell'abside, che la basilica mantenne anche dopo l'incendio del 1823.\nLa basilica fu consacrata da papa Siricio nel 390 e venne completata sotto l'imperatore Onorio nel 395.\nSuccessive aggiunte, come l'arco trionfale retto da colonne monumentali e lo splendido mosaico che lo decorava, sono attribuibili rispettivamente ai restauri compiuti da Galla Placidia e agli interventi di papa Leone I. Quest'ultimo fece realizzare i tondi con i ritratti papali che correvano sopra le arcate della navata centrale; alcuni di essi, sopravvissuti all'incendio, sono conservati nella Raccolta De Rossi, nell'attiguo monastero, insieme ad altri restaurati nel corso dei secoli. Nel programma musivo leoniano erano comprese anche scene dell'Antico Testamento e degli Atti degli Apostoli rispettivamente sulla navata destra e sinistra, e l'arco absidale con il Cristo entro un clipeo che regge una Croce, e dodici Vegliardi dell'Apocalisse ai suoi lati, e le immagini di San Pietro e San Paolo nei pennacchi, soggetto ripreso dal rifacimento successivo all'incendio. Una testa di San Pietro a mosaico, potentemente espressiva, per anni ritenuta facente parte della facciata della basilica vaticana e oggi conservata nelle Grotte Vaticane, \u00e8 stata riconosciuta come parte della figura dell'apostolo sull'arco absidale.\nA papa Leone I va anche attribuito un rialzamento del transetto, per il quale fu necessario innalzare il punto devozionale corrispondente alla tomba dell'apostolo.\nA papa Simmaco si deve la ristrutturazione dell'abside pericolante e la realizzazione di \"habitacula\", delle dimore per i pellegrini pi\u00f9 poveri, rinnovate poi da papa Sergio I.\nLa basilica da Gregorio I al 1823.\nSotto il pontificato di papa Gregorio I la basilica venne modificata drasticamente. Il livello pavimentale venne rialzato, soprattutto nel settore del transetto, per realizzare l'altare direttamente sopra la tomba di Paolo (in precedenza l'altare doveva trovare la sua collocazione presso la navata centrale, mentre sulla tomba vi era un basso monumento, racchiuso da transenne marmoree). Un'operazione del tutto analoga fu compiuta per la basilica di San Pietro. L'esito fu quello di poter realizzare anche una Confessione, cio\u00e8 un piccolo accesso posto sotto il livello del transetto, dal quale si poteva raggiungere la tomba dell'apostolo.\nAd Adriano I si deve il rifacimento del pavimento dell'atrio, e al suo successore Leone III la collocazione del primo pavimento in marmo.\nNel IX secolo per preservare la basilica Giovanni VIII la fa circondare da una cinta di mura fortificata con torri, creando un vero e proprio borgo soprannominato \"Giovannipoli\".\nNell'XI secolo viene eretto il campanile accanto alla navata nord dalla parte della facciata.\nLa basilica si imprezios\u00ec poi di un ciborio, realizzato nel 1285 da Arnolfo di Cambio, della struttura del chiostro e di un candelabro per il cero pasquale.\nSotto Clemente VIII, nel 1600, fu costruito l'altare maggiore e nel 1724 Benedetto XIII fece costruire la Cappella del Crocifisso, oggi intitolata al Santissimo Sacramento, per accogliere un crocifisso ligneo del XIV secolo, attribuito a Tino di Camaino.\nNel dicembre 1787 Goethe durante la sua seconda visita a Roma visita la chiesa e nel suo \"Viaggio in Italia\" ne lascia una descrizione, che \u00e8 anche un prezioso documento, essendo la descrizione della chiesa prima dell'incendio di alcuni decenni dopo:\nL'incendio del 1823.\nLa notte del 15 luglio 1823 nella basilica si svilupp\u00f2 un incendio che dur\u00f2 cinque ore circa, distruggendone una gran parte.\nIl rogo fu provocato dalla negligenza di uno stagnaio, che, dopo aver aggiustato le grondaie del tetto della navata centrale, dimentic\u00f2 acceso il fuoco che aveva usato per il lavoro. Un buttero, Giuseppe Perna, che pascolava il bestiame nelle vicinanze lanci\u00f2 l'allarme quando l'incendio era comunque gi\u00e0 avviato. Avvisati da Perna, i Vigili del Fuoco, al comando del marchese Origo, arrivarono in circa due ore.\nDopo l'incendio rimasero in piedi poche strutture. Il transetto miracolosamente aveva retto al crollo di parte delle navate e resistito alle altissime temperature dell'incendio, preservando in buona parte il ciborio di Arnolfo di Cambio ed alcuni mosaici. Si salvarono anche l'abside, l'arco trionfale, il chiostro e il candelabro, ma si dovettero ricostruire gran parte delle strutture murarie. And\u00f2 invece irrimediabilmente distrutto lo splendido ciclo di affreschi nella navata centrale di Pietro Cavallini, a ci\u00f2 si aggiunse l'abbattimento del trecentesco campanile rimasto indenne dalle fiamme. In quell'epoca il dibattito sulle varie teorie del restauro era gi\u00e0 piuttosto avanzato rispetto alla scarsa attenzione del passato. Per questo e anche per espressa volont\u00e0 dei Papi (v. pi\u00f9 avanti), pur con l'utilizzo di nuovi materiali reso necessario dall'entit\u00e0 della distruzione, la ricostruzione rispecchi\u00f2 fedelmente l'architettura dell'antica basilica costantiniana, di modo che tra le quattro principali basiliche romane quella di San Paolo \u00e8 quella che maggiormente richiama la forma della basilica iniziale.\nDurante la notte del 15 luglio Pio VII, che era caduto il 6 luglio fratturandosi un femore, era in agonia e non gli venne comunicata la notizia dell'incendio. Morir\u00e0 il 20 agosto.\nLa basilica attuale.\nLa ricostruzione fu voluta da Leone XII, che il 25 gennaio 1825 eman\u00f2 l'enciclica \"Ad plurimas\" nella quale invitava i vescovi ad una raccolta di offerte presso i fedeli per la ricostruzione. All'appello rispose buona parte del mondo cristiano, con offerte generose tra le quali quelle del Re di Sardegna, della Francia, delle Due Sicilie, dei sovrani dei Paesi Bassi, dello zar Nicola I che offr\u00ec i blocchi di malachite dei due altari laterali del transetto e del vicer\u00e9 d'Egitto che invi\u00f2 le colonne d'alabastro. Proprio il dono dello zar fece s\u00ec che non si potesse pi\u00f9 collocare nella chiesa l'altare a cui avevano lavorato Camillo Rusconi e Luigi Mirri, che venne cos\u00ec donato da Pio IX alla cattedrale di Santa Croce a Forl\u00ec in occasione di un suo viaggio in quella citt\u00e0, nel 1857.\nLo stesso Leone XII, in un chirografo del 18 settembre 1825 pose le basi per il progetto:\nI lavori, diretti dall'architetto Pasquale Belli (che lavorava su un progetto iniziale di Giuseppe Valadier) poterono iniziare l'anno successivo, con la demolizione dell'Arco di Galla Placidia e il reinserimento del quadriportico. L'attuale aspetto della basilica \u00e8 per\u00f2 dovuto, in massima parte, all'architetto Luigi Poletti. Una prima consacrazione avvenne il 5 ottobre 1840 ad opera di Gregorio XVI, che dedic\u00f2 solennemente l'altare della Confessione, ma l'intera basilica venne consacrata da Pio IX il 10 settembre 1854, alla presenza di un gran numero di cardinali e di vescovi, presenti a Roma per la proclamazione del Dogma dell'Immacolata Concezione.\nI lavori comunque andarono oltre, entro il 1874 furono completati i mosaici della facciata, mentre solo nel 1928 fu aggiunto il vasto quadriportico esterno, disegnato da Guglielmo Calderini e Giuseppe Sacconi.\nIl 23 aprile 1891 lo scoppio della polveriera del Forte Portuense mand\u00f2 in frantumi le vetrate a colori eseguite da Antonio Moroni nel 1830: al loro posto furono sistemate sottilissime lastre di alabastro donate da re Fuad I d'Egitto.\nNel dicembre 2006 furono ultimati alcuni lavori di ristrutturazione nella zona davanti all'altare papale, pi\u00f9 bassa rispetto al pavimento della basilica: con la demolizione dell'altare che era presente in questa zona, \u00e8 stato reso in parte visibile il sarcofago marmoreo che si trova sotto l'altare papale e che, secondo la tradizione, contiene i resti mortali dell'apostolo Paolo. \u00c8 anche visibile la traccia della piccola abside appartenente alla chiesa pi\u00f9 antica e orientata in senso contrario rispetto alla basilica attuale (l'abside era anticamente rivolta verso ovest, mentre oggi \u00e8 rivolta verso est).\nAll'interno della basilica sono stati inumati a tutt'oggi solo due papi: san Felice III e Giovanni XIII.\nDescrizione.\nL'intera basilica, lunga 131\u00a0m, larga 65, alta 29,70. \u00e8 per grandezza la seconda delle quattro basiliche patriarcali di Roma.\nEsterno.\nQuadriportico.\nIl corpo della basilica \u00e8 preceduto dal cortile quadriporticato (70\u00a0m di lato) realizzato tra il 1890 e il 1928 da Giuseppe Sacconi e Guglielmo Calderini; il progetto iniziale era stato redatto da Luigi Poletti.\nMentre il nartece, ovvero il portico che costeggia la facciata della basilica, ha una sola fila di colonne, i due laterali hanno una doppia fila, mentre quello che si trova sul lato opposto presenta una tripla fila di colonne, pi\u00f9 alte e robuste rispetto alle altre. Le pareti laterali sono decorate con medaglioni raffiguranti i simboli degli apostoli e alcuni discepoli di San Paolo. Nei medaglioni del lato d'ingresso, invece, sono raffigurati i dodici apostoli.\nAl centro del cortile si trova la statua di San Paolo, realizzata in marmo di Carrara da Giuseppe Obici.\nLe cancellate sono dell'architetto Gino Benigni, vincitore di un apposito concorso nel 1913, e furono poste in opera nel 1926.\nIl quadriportico ha subito significativi danneggiamenti in seguito al terremoto del 30 ottobre 2016.\nFacciata.\nLa facciata sopra il colonnato \u00e8 decorata con dei mosaici eseguiti fra il 1854 e il 1874 su cartoni di Filippo Agricola e Nicola Consoni che si ispirarono per quanto possibili a quello originale del X secolo. Il mosaico \u00e8 suddiviso in tre fasce. In quella inferiore, su sfondo oro, alternati alle finestre sono raffigurati i quattro profeti dell'Antico Testamento: Isaia, Daniele, Geremia ed Ezechiele. Sopra di essi, prima del cornicione, vi \u00e8 una fascia con l\"Agnus Dei\" sul monte del paradiso da cui sgorgano i quattro fiumi simboleggianti i Vangeli, nei quali si dissetano dodici agnelli, che simboleggiano gli apostoli.\nNel timpano triangolare, infine, vi \u00e8 raffigurato \"Cristo benedicente\" posto in mezzo a San Paolo e San Pietro e la striscia centrale\nNel nartece, arricchito anch'esso, come gli altri tre lati del quadriportico, da marmi policromi nel rivestimento delle pareti, si aprono i cinque portali che permettono l'accesso alla basilica. Fra le porte, quella centrale, che \u00e8 la pi\u00f9 grande, risale al 1931 ed \u00e8 opera di Antonio Maraini. Essa, alta 7,48\u00a0m e larga 3,35 raffigura degli episodi della vita dei santi Pietro e Paolo ed \u00e8 realizzata in bronzo e decorata da una croce realizzata con la tecnica dell'agemina in argento ed incrostata di lapislazzuli.\nLa porta di destra, risalente all'XI secolo \u00e8 la pi\u00f9 antica: divisa in 54 pannelli nei quali sono incise scene di vita di Ges\u00f9 e dei suoi apostoli, \u00e8 chiamata \"porta bizantina\" e fungeva da ingresso principale fino al 1967 quando \u00e8 stata invece scelta per chiudere dall'interno il vano della \"Porta Santa\". Quest'ultima, opera di Enrico Manfrini, misura 3,71\u00a0m in altezza e 1,82\u00a0m in larghezza, illustra sull'esterno il tema della Trinit\u00e0 e reca alla base un distico augurale in latino: \"Ad sacram Pauli cunctis venientibus aedem \u2013 sit pacis donum perpetuoquoe salus\" (\"A quanti vengono nel santo tempio di Paolo sia concesso il dono della pace e della salvezza eterna\").\nCampanile.\nAlle spalle dell'abside, in posizione centrale, si eleva la torre campanaria, costruita su progetto di Luigi Poletti e terminata nel 1860. In stile neoclassico, fu oggetto di aspre critiche al di fuori dello Stato Pontificio. Il campanile si articola in cinque ordini, dei quali i tre inferiori a pianta quadrata; di questi quello pi\u00f9 in alto presenta un finto loggiato tuscanico e si raccorda alla cella campanaria superiore (corinzia, a pianta circolare, che costituisce l'ultimo piano del campanile) con un ordine intermedio ottagonale con colonne ioniche. La copertura \u00e8 costituita da una cupoletta.\nLa torre ospita, nei suoi vari livelli, un concerto di 7 bronzi a slancio, fuso nel 1959 dalla Pontificia fonderia di campane Marinelli di Agnone ad eccezione del pi\u00f9 acuto, corrispondente alla nota \"Do\" e risalente al 1653. La campana maggiore, chiamata \"Pierpaola\", \u00e8 la ventesima campana pi\u00f9 grande presente nella penisola italiana; suona la nota \"Sol\", ha un diametro di 2\u00a0m e un peso di circa 5000\u00a0kg.\nArea archeologica.\nDurante lavori di scavo effettuati nel 2008-2009 per la costruzione di un nuovo edificio di servizio \u00e8 emerso nell'area dell'orto dell'abbazia un complesso di reperti altomedievali. I ritrovamenti, ben musealizzati grazie alla collaborazione tra vari soggetti istituzionali (Pontificio Istituto di Archeologia Cristiana, Scuola di Specializzazione in Beni architettonici e del paesaggio della \"Sapienza\"), sono stati aperti al pubblico il 1\u00ba luglio 2013.\nVi sono stati identificati:\nInterno.\nNavate.\nLa basilica di San Paolo fuori le Mura presenta una pianta a croce latina; l'aula \u00e8 divisa in cinque navate, separate da quattro file di 20 colonne monolitiche di granito di Montorfano, e prive di cappelle laterali. Il rivestimento delle pareti, come quello del pavimento, \u00e8 in marmi policromi che compongono motivi geometrici. Lungo le due navate laterali pi\u00f9 esterne, il transetto e la navata centrale si aprono i grandi finestroni ad arco a tutto sesto, chiusi con sottilissime lastre di alabastro sorrette da elaborate intelaiature in ferro battuto. Nella fascia immediatamente sopra gli archi che dividono le navate, vi \u00e8 la serie dei tondi contenenti i ritratti di tutti i pontefici, da San Pietro fino a papa Francesco. Realizzati con la tecnica del mosaico e su sfondo oro, furono iniziati nell'anno 1847, durante il pontificato di Pio IX. L'idea di questa serie di tondi ha le radici nell'antica basilica, poich\u00e9 erano presenti anche in quest'ultima seppure dipinti. Attualmente i tondi sono 265 e i ritratti sono di fantasia; solo i papi a partire dal XVI sec. mostrano fattezze realistiche. Poich\u00e9 secondo una leggenda Cristo ritorner\u00e0 quando non vi sar\u00e0 pi\u00f9 spazio sufficiente per un nuovo medaglione, sotto Giovanni Paolo II essendovi solo ancora tre medaglioni liberi, furono realizzati altri 25 tondi, per cui attualmente vi sono 26 medaglioni liberi.\nSopra i medaglioni musivi, nella parte alta della navata centrale e del transetto, sono presenti 36 affreschi di vari artisti di cui uno \u00e8 Vincenzo Morani (Paolo e Silla flagellati a Filippi). nei quali sono raffigurati degli episodi della vita di san Paolo, anch'essi voluti da Pio IX, ma terminati soltanto nel 1860.\nDurante i vari scavi e sondaggi compiuti dalla prima met\u00e0 dell'Ottocento ad oggi sono emerse pi\u00f9 di 1700 lastre con iscrizioni, che fungevano da lapidi per le oltre 5000 sepolture stimate ancora sotto il pavimento della basilica. Le basiliche martiriali (non solo di Roma) vennero infatti usate dal IV secolo in poi come enormi cimiteri coperti, con una densa stratificazione e numerosi casi di \"furti di tombe\".\nNella navata centrale, ai lati della scalinata d'accesso al presbiterio, vi sono due statue, raffiguranti rispettivamente \"San Pietro\", di Salvatore Ravelli, e \"San Paolo\", di Ignazio Jacometti.\nArco trionfale.\nL'arco trionfale, ovvero l'arco che separa il transetto dalla navata centrale, \u00e8 detto \"di Galla Placidia\", dal nome della committente dell'opera, che fece realizzare la decorazione musiva, che lo ricopre tuttora, durante il pontificato di Leone I. In esso vi sono due iscrizioni: la prima recita \u00abTeodosio inizi\u00f2, Onorio comp\u00ec / l'aula consacrata al corpo di Paolo dottore del mondo\u00bb e fu ricollocata nella parte sommitale dell'arco dopo la demolizione e ricostruzione del XIX secolo; la seconda recita \u00abLa pia mente di (Galla) Placidia gioisce del decoro dell'opera paterna in tutto lo splendore dovuto alla cura del pontefice Leone\u00bb. Alcuni importanti restauri conservativi furono attuati durante il pontificato di Clemente XII (1731-1740). Dopo l'incendio del 1823, il mosaico venne staccato e sottoposto ad un intervento di restauro.\nAl centro della composizione, al disopra dell'arco, \u00e8 raffigurato Cristo Pantocratore iscritto dentro una circonferenza da cui fuoriescono dei raggi. Ai suoi lati, fra le nuvole rosse e verdi del cielo dorato, vi sono i quattro simboli degli Evangelisti: il bue di Luca e l'angelo di Matteo a sinistra; l'aquila di Giovanni e il leone di Marco a destra. Pi\u00f9 in basso, ai due lati dell'arco, sono raffigurati ventiquattro uomini anziani disposti in quattro gruppi da sei, due per ogni lato. Indossano il pallio e portano una corona. Ancora pi\u00f9 sotto, su sfondo blu scuro, vi sono le figure di san Paolo (a sinistra) e di san Pietro (a destra).\nTransetto e cappelle laterali.\nIl transetto riprende nella decorazione lo schema della navata centrale: le pareti sono decorate da marmi policromi e scandite da lesene corinzie nella fascia inferiore, mentre in quella superiore continuano gli affreschi sulla vita di San Paolo alternati ai finestroni in alabastro. Alle due testate vi sono due altari gemelli, realizzati con la malachite donata dallo zar di Russia Nicola I in stile neoclassico. I due altari sono dedicati alla Madonna (altare di destra, con pala raffigurante l\"Incoronazione della Vergine\" e a San Paolo (altare di sinistra, con pala raffigurante la \"Conversione di San Paolo\"). Sul transetto si aprono quattro cappelle, due a destra e due a sinistra dell'abside, in corrispondenza alle relative navate laterali. Qui di seguito si descrivono a partire dall'estrema sinistra.\nLa prima \u00e8 la cappella di Santo Stefano. Conserva all'interno il dipinto \"Martirio di santo Stefano\" di Francesco Podesti e la statua del protomartire, di Rinaldo Rinaldi.\nLa seconda \u00e8 la cappella del Santissimo Sacramento, scampata all'incendio del 1823; fu progettata da Carlo Maderno, che scolp\u00ec anche la statua di Santa Brigida qui conservata. Sull'altare si trova un pregevole crocifisso ligneo attribuito dal Vasari a Pietro Cavallini, ma pi\u00f9 probabilmente di scuola senese di inizio Trecento. Secondo altri l'autore del crocifisso \u00e8 Tino da Camaino.\nProcedendo verso destra e superata l'abside, la terza cappella del transetto \u00e8 la \"cappella di San Lorenzo\", gi\u00e0 \"del Santissimo Sacramento\", anch'essa del Maderno; contiene gli stalli intarsiati del coro dei monaci e alcuni dipinti di Giuseppe Ghezzi, fra cui l\"Ultima Cena\", posta sulla parete di destra. Sull'altare si pu\u00f2 ammirare un trittico marmoreo di Andrea Bregno, del 1494.\nL'ultima cappella \u00e8 la cappella di San Benedetto, progettata dal Poletti con l'intento di riprodurre la cella di un tempio pagano; conserva la statua marmorea di Pietro Tenerani ritraente il santo abate assiso in cattedra; le dodici colonne sono antiche, provenendo dall'antica citt\u00e0 di Veio. All'ingresso di questa cappella una singolare acquasantiera ottocentesca rappresenta plasticamente l'azione salvifica dell'acqua benedetta.\nNelle immediate vicinanze vi \u00e8 la Sala del Martirologio, o oratorio di san Giuliano, in cui si trovano lacerti di affreschi del XII-XIII secolo, raffiguranti molti santi venerati nell'antico monastero abbaziale di San Paolo, tra cui i santi Cesario di Terracina, e Stefano (titolari dei due antichissimi monasteri presso la basilica di San Paolo fuori le mura: \"Monasterium Ss. Stephani et Caesarii ad S. Paulam\").\nCiborio.\nAl centro del transetto della basilica, sotto l'arco trionfale, si trova il ciborio, opera mirabile in stile gotico di Arnolfo di Cambio che lo realizz\u00f2 per volere dell'abate Bartolomeo nel 1285 in collaborazione con un tal \"socius Petrus\" (ipoteticamente identificato con Pietro di Oderisio). Realizzato in marmo, \u00e8 costituito da un'edicola gotica sorretta da quattro colonne corinzie in porfido rosso (sostituite nei restauri ottocenteschi) che ha alla base, in corrispondenza dei lati, quattro cuspidi che si aprono verso l'interno con degli archi a sesto acuto.\nAi quattro angoli dell'edicola, entro delle nicchie sormontate da cuspidi triangolari, vi sono le statue di \"San Paolo\", \"San Pietro\", \"San Benedetto\" e \"San Timoteo\". In alto, l'opera scultorea termina con un'alta cuspide sormontata da una croce dorata e sorretta da un piccolo loggiato con aperture di foggia gotica. Nel periodo immediatamente successivo alla riapertura della basilica ricostruita dopo il disastroso incendio del 1823, il ciborio venne coperto da un ampio baldacchino in stile neoclassico, poi demolito. Nei pressi del ciborio, si trova il candelabro del cero pasquale, realizzato da Pietro Vassalletto e Nicol\u00f2 D'Angelo nell'anno 1170 e raffigurante scene della vita di Ges\u00f9 alternate a motivi floreali.\nDinnanzi all'altar maggiore, vi \u00e8 la Confessione, posta ad una quota pi\u00f9 bassa rispetto alla navata centrale ed accessibile tramite due scale in marmo. Fino ai restauri del 2002, essa era utilizzata per la Messa feriale e vi era un altare addossato alla parete su cui poggia il ciborio gotico. Dopo i restauri suddetti, l'altare \u00e8 stato demolito per lasciar spazio all'attuale apertura quadrangolare che permette di vedere sia il sarcofago dell'apostolo Paolo, sia l'abside della basilica costantiniana, che aveva orientamento inverso rispetto all'attuale.\nAbside.\nUna delle strutture meno colpite dall'incendio del 1823 \u00e8 stata l'ampia abside semicircolare, posta in asse con la navata centrale oltre il transetto. Al centro, vi \u00e8 l'imponente cattedra, sopra la quale siede il papa quando celebra nella basilica. Il catino absidale \u00e8 completamente decorato con il pregevole mosaico opera realizzata durante il pontificato di Onorio III (1216-1227) con l'aiuto di artigiani che avevano collaborato ai mosaici di San Marco a Venezia.\nL'insieme \u00e8 dominato dalla figura del Redentore assiso in trono con il libro dei Vangeli aperto nella mano sinistra ed in atto di benedire. Ai suoi lati, vi sono i santi Pietro e Paolo alla sua destra, affiancati dalle figure dei santi Andrea apostolo e Luca evangelista, della medesima grandezza dei primi. Ai piedi del trono, \u00e8 raffigurato Onorio III in abiti pontificali che rende omaggio a Cristo; esso \u00e8 raffigurato in scala minore rispetto agli altri personaggi di questa parte di mosaico.\nNella fascia inferiore incorniciata fra due greche geometriche, vi \u00e8 al centro la Croce, affiancata da due angeli. Ai due lati, alternati da palme, appaiono dieci dei dodici apostoli. Ai piedi della croce, anche in questo caso pi\u00f9 piccoli delle altre figure della fascia, vi sono il Papa Niccol\u00f2 III, al secolo Giovanni Gaetano Orsini e gi\u00e0 abate di San Paolo fuori le Mura, il monaco Ardinolfo e i Cinque Santi Innocenti, il cui santuario principale \u00e8 stata la basilica di san Paolo fino alla traslazione delle loro reliquie in quella di Santa Maria Maggiore per volere di papa Sisto V.\nOrgani a canne.\nOrgano maggiore.\nL'organo maggiore venne costruito nel 1857-1858 da Enrico Priori con materiale Serassi per la basilica di San Giovanni in Laterano, ove era collocato su cantoria mobile nel transetto; nel 1858 venne trasferito in San Paolo fuori le mura da Giacomo Locatelli per conto dei Serassi (\"opus 649\"), il quale oper\u00f2 alcune modifiche sotto la direzione di Salvatore Meluzzi, mentre la cassa, progettata nel 1843 da Virginio Vespignani e rimasta vuota fino ad allora, venne rimodulata su disegno di Luigi Poletti. Un nuovo intervento fu condotto da Domenico Farinati nel 1895, il quale raggrupp\u00f2 i ripieni, aggiunse alcuni registri di 8' al secondo manuale e trasform\u00f2 la trasmissione da meccanica in pneumatica. In occasione del matrimonio fra il futuro re Vittorio Emanuele III ed Elena di Montenegro (24 ottobre 1896), lo strumento, sfruttando le ruote del basamento, venne spostato nella basilica di Santa Maria degli Angeli e dei Martiri, luogo prescelto per la celebrazione del rito, con l'intervento dell'organaro Pacifico Inzoli ne che cur\u00f2 anche il ritorno alla basilica ostiense. Nel corso del XX secolo l'organo fu oggetto di altri interventi: il primo nel 1910 ad opera di Carlo Vegezzi Bossi; nel 1975 Leandro Buccolini ampli\u00f2 l'estensione della pedaliera e sostitu\u00ec alcuni registri; nel 1993-1995 Stefano Buccolini elettrific\u00f2 la trasmissione e dot\u00f2 l'organo di una nuova consolle, ampliando ulteriormente l'estensione di manuali e pedale.\nLo strumento \u00e8 collocato su un alto basamento-cantoria mobile a ridosso della parete occidentale del braccio di sinistra nel transetto, nei pressi dell'arco trionfale. Il materiale \u00e8 interamente racchiuso entro una cassa lignea in stile neoclassico, riccamente ornata con intagli e dorature; nella parete anteriore di quest'ultima si apre la mostra, costituita da tre cuspidi di canne di principale disposte in altrettanti campi a serliana; al di sopra del prospetto vi \u00e8 lo stemma di papa Pio IX. La consolle, mobile indipendente, \u00e8 posta a pavimento nell'abside; costituita da un mobile in legno scuro privo di elementi decorativi, dispone di due tastiere e pedaliera, con i registri, le unioni e gli accoppiamenti azionati da placchette a bilico. L'organo \u00e8 a trasmissione elettrica ed ha 36 registri per un totale di canne.\nOrgano della cappella di San Lorenzo.\nNella cappella di San Lorenzo \u00e8 situato un secondo organo a canne, presumibilmente costruito da William George Trice nel 1891 per la chiesa di Sant'Anselmo all'Aventino dalla quale fu rimosso nel 1911 in seguito alla realizzazione di un pi\u00f9 grande strumento; fu collocato nell'attuale posizione, nella nicchia alla sinistra del presbiterio, tra il 1925-1930. L'organo \u00e8 a trasmissione pneumatica tubolare e dispone di 12 registri per un totale di 698 canne; la sua consolle \u00e8 a finestra ed ha due tastiere e pedaliera.\nL'abbazia benedettina.\nSan Paolo fuori le mura era in passato un'abbazia territoriale e l'abate era abate mitrato. L'abbazia territoriale \u00e8 stata soppressa il 7 marzo 2005. Il 31 maggio 2005 papa Benedetto XVI con il motu proprio \"L'antica e venerabile Basilica\" ha stabilito che anche per San Paolo, come per le altre tre basiliche papali di Roma, sia nominato dal Papa un arciprete, che eserciti la giurisdizione ordinaria ed immediata avendo come suo vicario per la pastorale l'abate dell'abbazia, di cui la Basilica costituisce la chiesa abbaziale. I monaci sovrintendono alla vita liturgica presso la Basilica, attraverso una pastorale \"monastica\" ed esercitando il ministero di riconciliazione in quanto penitenzieri apostolici minori, per il cui compito non dipendono dal Cardinale Arciprete bens\u00ec dal Tribunale della Penitenzieria Apostolica. Inoltre, appare utile evidenziare che sotto un profilo statuale vaticano, l'Abbazia \u00e8 sottoposta alla giurisdizione civile della Santa Sede, mentre sotto un profilo prettamente religioso - canonistico, l'Abbazia \u00e8 posta alle dirette dipendenze dell'Abate Presidente della Congregazione Cassinese - Sublacense. In seguito alla fusione tra i rami Cassinese e Sublacense, nel 2016 l'Abate Presidente decret\u00f2 la giurisdizione dell'Abbazia ostiense su quella di San Pietro a Perugia quale Casa religiosa dipendente.\nCelebri abati dell'abbazia sono stati il beato Ildefonso Schuster (poi cardinale e arcivescovo di Milano) e Giovanni Franzoni (prima \"sospeso a divinis\" e poi dimesso dallo stato clericale, nel 1976). Dal 2021 la giurisdizione \u00e8 affidata all'arcivescovo Arrigo Miglio a seguito delle dimissioni dell'abate Roberto Dotta disposte da papa Francesco."}
{"id": "104905", "revid": "599", "url": "https://it.wikipedia.org/wiki?curid=104905", "title": "Sviluppo di un poliedro", "text": ""}
{"id": "104907", "revid": "74801", "url": "https://it.wikipedia.org/wiki?curid=104907", "title": "Antille Olandesi", "text": "Le Antille Olandesi sono state una nazione costitutiva del Regno dei Paesi Bassi fino al 10 ottobre 2010.\nDopo tale data il territorio ha assunto una nuova statuizione amministrativa: parte di esso \u00e8 stato integrato nei Paesi Bassi in qualit\u00e0 di municipalit\u00e0 speciali, mentre l'altra parte \u00e8 andata a formare tre nuove nazioni costitutive del Regno dei Paesi Bassi. Il sovrano dei Paesi Bassi fu rappresentato durante questo periodo dai governatori: Teun Struycken (dal 1951 al 1956); Cola Debrot (dal 1962 al 1970); Ren\u00e9 R\u00f6mer (dal 1983 al 1990); Frits Goedgedrag (dal 2002 al 2010).\nStoria.\nLe Antille Olandesi furono istituite il 15 dicembre 1954 come successore della colonia caraibica dei Paesi Bassi di Cura\u00e7ao e Dipendenze, diventando, insieme a Suriname e Paesi Bassi, una delle nazioni costitutive del Regno dei Paesi Bassi.\nNel 1986, Aruba decise di rendersi indipendente dalle Antille Olandesi, rimanendo per\u00f2 all'interno del Regno dei Paesi Bassi con lo status di nazione costitutiva.\nDopo vari referendum di riforma amministrativa tenutisi nei territori, il 10 ottobre 2010 le Antille Olandesi cessarono di esistere come entit\u00e0 unitaria: da allora le isole di Bonaire, Saba e Sint Eustatius sono comuni a statuto speciale dei Paesi Bassi, mentre Cura\u00e7ao e Sint Maarten hanno lo status di nazioni costitutive come Aruba.\nPopolazione.\nLingue.\nLa lingua ufficiale del territorio era l'olandese, ma le lingue parlate comunemente erano l'inglese nelle isole settentrionali e il papiamento, una lingua creola basata sul portoghese con influenze dallo spagnolo, olandese e inglese, nelle isole meridionali.\nReligioni.\nLa religione pi\u00f9 diffusa era quella cristiana, presente sia nella forma cattolica che in quella protestante.\nPolitica.\nIl potere esecutivo era nelle mani del Consiglio del Governo.\nLo status amministrativo era mutato sotto il regno di Guglielmo dei Paesi Bassi. Il regnante dei Paesi Bassi nomina un governatore che lo rappresenta.\nGeografia.\nLa dipendenza, situata nella regione caraibica delle Piccole Antille, aveva una superficie di , contava abitanti e capoluogo Willemstad, oggi capitale di Cura\u00e7ao. Essa era composta da 4 isole intere, la citata Cura\u00e7ao, Bonaire, Saba, Sint Eustatius e la parte meridionale dell'isola di Saint Martin ovvero Sint Maarten.\nLe Antille Olandesi erano un Paese transcontinentale, in quanto vi erano isole appartenenti sia all'America settentrionale, sia a quella meridionale a causa della vicinanza di due sue isole, Bonaire e Cura\u00e7ao, al continente meridionale. Sono comunque generalmente considerate nord-americane in virt\u00f9 della loro appartenenza alle Indie Occidentali.\nEconomia.\nL'unit\u00e0 monetaria era rappresentata dal fiorino delle Antille Olandesi.\nL'economia era basata sull'agricoltura (agrumi, sisal, cotone, canna da zucchero), sull'industria estrattiva (fosfati), petrolchimica e sul turismo.\nPer la Repubblica Italiana le Antille Olandesi costituivano un paradiso fiscale. Il sistema fiscale italiano, con il D.M. 04/05/1999, le inser\u00ec tra gli Stati o Territori aventi un regime fiscale privilegiato. La cosiddetta \"Lista nera\" poneva, quindi, limitazioni fiscali ai rapporti economico-commerciali tra aziende italiane e societ\u00e0 di tale territorio."}
{"id": "104908", "revid": "1522738", "url": "https://it.wikipedia.org/wiki?curid=104908", "title": "Africa del Sud-Ovest", "text": "L'Africa del Sud-Ovest (in inglese: \"South West Africa\") fu un territorio, corrispondente all'odierna Namibia, assegnato nel 1919 all'Unione Sudafricana, a sua volta prima colonia e poi dominion dell'Impero britannico, in regime di mandato della Societ\u00e0 delle Nazioni; tale entit\u00e0, gi\u00e0 ricompresa nell'Impero coloniale tedesco con la denominazione di Africa Tedesca del Sud-Ovest, fu ceduta dalla Germania al termine della prima guerra mondiale, insieme agli altri possedimenti tedeschi in Africa, in forza degli accordi stabiliti col trattato di Versailles, dal trattato di pace il paese assunse il nome di Africa del Sud-Ovest o talvolta Africa britannica del sud-ovest.\nNel 1931 l'Unione Sudafricana ottenne lo status di \"dominion\" e nel 1961 usc\u00ec dal Commonwealth delle nazioni e abol\u00ec la monarchia, assumendo contestualmente la denominazione di Repubblica del Sudafrica; nondimeno, l'Africa del Sud-Ovest rimase sotto l'amministrazione del governo sudafricano.\nNel 1990, a conclusione della guerra d'indipendenza, il Paese raggiunse la piena sovranit\u00e0 dal Sudafrica con la proclamazione della Repubblica di Namibia; la citt\u00e0 di Walvis Bay e le Isole dei Pinguini furono tuttavia aggregate dalla Namibia solo nel 1994."}
{"id": "104909", "revid": "599", "url": "https://it.wikipedia.org/wiki?curid=104909", "title": "Duale di uno sviluppo di un poliedro", "text": ""}
{"id": "104911", "revid": "599", "url": "https://it.wikipedia.org/wiki?curid=104911", "title": "Albero delle facce di uno sviluppo di un poliedro", "text": ""}
{"id": "104912", "revid": "834", "url": "https://it.wikipedia.org/wiki?curid=104912", "title": "Isole Antille", "text": ""}
{"id": "104913", "revid": "1305772", "url": "https://it.wikipedia.org/wiki?curid=104913", "title": "Honduras (disambigua)", "text": ""}
{"id": "104914", "revid": "287204", "url": "https://it.wikipedia.org/wiki?curid=104914", "title": "Pieter Bruegel", "text": "Pieter Bruegel \u00e8 il nome di due pittori fiamminghi:"}
{"id": "104917", "revid": "7077", "url": "https://it.wikipedia.org/wiki?curid=104917", "title": "Third Generation Partnership Project", "text": "Third Generation Partnership Project (3GPP) \u00e8 un accordo di collaborazione, formalizzato nel dicembre 1998, fra enti che si occupano di standardizzare sistemi di telecomunicazione in diverse parti del mondo.\nIn questo momento fanno parte del 3GPP: \"RIB\", \"CCSA\", \"ETSI\", \"ATIS\", \"TTA\" e \"TTC\".\nL'obiettivo originale del \"3GPP\" era di produrre specifiche tecniche per un sistema mobile di terza generazione basato sulla \"Core Network GSM\" e sulla tecnologia di accesso radio \"Universal Terrestrial Radio Access\" (UTRA).\nSuccessivamente al \"3GPP\" \u00e8 stato chiesto di controllare e migliorare le specifiche tecniche per il GSM includendo tecnologie di accesso pi\u00f9 moderne come il GPRS e l'EDGE."}
{"id": "104918", "revid": "2207", "url": "https://it.wikipedia.org/wiki?curid=104918", "title": "Pieter Brueghel il Vecchio", "text": ""}
{"id": "104919", "revid": "729019", "url": "https://it.wikipedia.org/wiki?curid=104919", "title": "Vene polmonari", "text": "Le vene polmonari sono i vasi sanguigni che, partendo dai polmoni, raggiungono il cuore, a livello dell'atrio sinistro.\nLe vene polmonari fanno parte della circolazione polmonare e, al contrario di tutte le altre vene del corpo umano, trasportano sangue arterioso, cio\u00e8 ricco di ossigeno e povero di anidride carbonica dai polmoni al cuore.\nStruttura.\nLe vene polmonari principali emergono da ciascun iilo polmonare, ricevendo il sangue da tre o quattro vene bronchiali a testa per poi trasportarlo nell'atrio sinistro. Ogni polmone viene drenato da una vena principale inferiore e una superiore, quindi ci sono quattro vene principali in totale.\nLa vena polmonare superiore destra si trova di fronte e al di sotto dell'arteria polmonare; l'inferiore \u00e8 situata nella parte pi\u00f9 bassa dell'ilo polmonare. Dietro l'arteria polmonare c'\u00e8 il bronco. Le vene polmonari principali destre passano dietro l'atrio destro e la vena cava superiore; quelle sinistre di fronte all'aorta toracica discendente.\nVariazioni.\nOccasionalmente le tre vene sul lato destro rimangono separate, e non di rado le due vene sinistre terminano con un'apertura comune nell'atrio sinistro. Pertanto, il numero di vene polmonari che si aprono nell'atrio sinistro pu\u00f2 variare tra tre e cinque nella popolazione sana. Le due vene di sinistra possono essere unite in una singola vena polmonare nel 25% delle persone circa; le due vene di destra possono essere unite in circa il 3% della popolazione.\nFunzione.\nLe vene polmonari svolgono un ruolo essenziale nella respirazione.\nAl contrario di tutte le altre vene del corpo umano, le vene polmonari trasportano sangue arterioso, cio\u00e8 ricco di ossigeno e povero di anidride carbonica. \u00c8 a livello polmonare, infatti, che avvengono gli scambi gassosi e il sangue si arricchisce di ossigeno, per poi essere trasportato dalle vene polmonari al cuore e raggiungere la circolazione sistemica. Anche le arterie polmonari fanno eccezione, in quanto sono le uniche arterie che trasportano sangue venoso.\nLa denominazione delle arterie e delle vene polmonari, quindi, non \u00e8 dovuta al tipo di sangue trasportato, ma alla loro struttura, uguale a quelle degli omologhi vasi del resto del circolo, ed anche al fatto che le vene hanno decorso centripeto, le arterie decorso centrifugo.\nLe arterie sono i vasi sanguigni che portano sangue dal cuore a tutti i tessuti del corpo (attraverso l'aorta e le sue ramificazioni) e ai polmoni (attraverso le arterie polmonari). Le vene sono i vasi sanguigni che portano sangue al cuore, sangue refluo dai tessuti appena ossigenati (attraverso le vene cave superiore e inferiore), e sangue che torna al cuore dopo essersi ossigenato nei polmoni (attraverso le vene polmonari). \nPatologia.\nRitorno venoso anomalo polmonare.\nUn raro difetto genetico che pu\u00f2 colpire le vene polmonari \u00e8 il ritorno venoso anomalo polmonare totale o parziale, che causa la connessione delle vene polmonari con la vena cava o l'atrio destro.\nSindrome della scimitarra.\nLa sindrome della scimitarra costituisce un tipo di ritorno venoso polmonare anomalo parziale. Si tratta di un difetto congenito in cui la vena polmonare inferiore destra drena nella vena cava inferiore (anzich\u00e9 nell'atrio sinistro). Di solito \u00e8 associata ad ipoplasia del polmone destro, ad anomalie bronchiali ed a destrocardia."}
{"id": "104925", "revid": "23013", "url": "https://it.wikipedia.org/wiki?curid=104925", "title": "Bosco-Gurin", "text": ""}
{"id": "104928", "revid": "834", "url": "https://it.wikipedia.org/wiki?curid=104928", "title": "Pas de Calais", "text": ""}
{"id": "104930", "revid": "834", "url": "https://it.wikipedia.org/wiki?curid=104930", "title": "Nord-Pas-de-Calais", "text": ""}
{"id": "104931", "revid": "729019", "url": "https://it.wikipedia.org/wiki?curid=104931", "title": "Gattamelata", "text": "Fu al servizio prima della Repubblica di Firenze, poi dello Stato Pontificio ed infine della Repubblica di Venezia, da cui ottenne la carica di capitano generale. Abile stratega militare, difese la Serenissima dagli attacchi dei Visconti e riusc\u00ec a conquistare la citt\u00e0 di Verona.\nBiografia.\nErasmo Stefano da Narni nacque nel 1370 a Narni, in Umbria; il padre Paolo era un fornaio di Duesanti, frazione di Todi, mentre la madre Melania, anch'essa di Todi, probabilmente diede a Erasmo il principio di quello che sarebbe poi diventato il suo \"soprannome\", essendo il cognome della donna Gattelli. Costretto dalle sue misere condizioni alla vita militare di basso rango, Erasmo fa il suo esordio nella vita militare militando sotto il nobile di Assisi Ceccolo Broglia, prima di passare, con l'amico Brandolino Conte Brandolini, patrizio forlivese, al servizio di Braccio da Montone, grandissimo condottiero italiano del '400.\nSecondo un suo biografo, Giovanni Eroli, ad Erasmo venne attribuito il nomignolo di Gattamelata \"per la dolcezza de' suoi modi congiunta a grande astuzia e furberia, di cui giovossi molto in guerra a uccellare e corre in agguato i mal cauti nemici e pel suo parlare accorto e mite dolce e soave\".\nAltri ritengono invece che il soprannome derivi dal cognome della madre, Melania Gattelli.\nIn una nuova ricerca pubblicata negli Atti del convegno: \"La chiesa di Santa Maria Maggiore e i domenicani a Narni\" l'appellativo Gattamelata pu\u00f2 derivare dal cimiero con la forma di una gatta dal colore miele, che il condottiero narnese aveva scelto d'indossare durante le battaglie.\nFormatosi alla scuola di Braccio da Montone e di Niccol\u00f2 Piccinino, milit\u00f2 al servizio della Repubblica di Firenze, dello Stato Pontificio (1427-1434), e infine della Repubblica di Venezia, a cui rimase sempre fedele. Per questo, la Serenissima Repubblica volle riconoscere a lui e al suo compagno Brandolino Conte Brandolini la signoria di Valmareno, con sede nel \"Castello di Costa\" di Cison (1436). L'anno successivo, per\u00f2, intervenne un accordo tra i due, in base al quale Brandolino si ritirava dalle imprese militari ed il Gattamelata rinunciava alla sua parte della signoria di Valmareno.\nDurante la sua intensa carriera di uomo d'armi, partecip\u00f2 a numerose ed importanti azioni quali la repressione della rivolta di Bologna condotta contro il papa da Battista Canedolo, emissario di Filippo Maria Visconti, e la grande campagna nella Lombardia orientale e nel Veneto, ancora contro il Piccinino (1437-1439). In questa campagna, subentrato nel comando generale delle forze veneziane a Gianfrancesco Gonzaga, il Gattamelata attu\u00f2 un'abile tattica soprattutto difensiva, che si concluse con la riconquista di Verona (1439), in cui fu aiutato da Francesco Sforza.\nL'anno dopo il condottiero, infermo, si ritir\u00f2 a Padova, dove mor\u00ec il 16 gennaio 1443. La Repubblica di Venezia lo onor\u00f2 con l'iscrizione al libro d'oro del patriziato. Particolari le caratteristiche del suo stemma che nel corso della sua lunga carriera di ventura assumono quattro fogge diverse, anche se sempre impostate su due motivi, tre cappi (che potrebbero essere tre trecce di crini di cavallo o corregge di cuoio) e una gatta. Citando sempre come fonte \"La chiesa di Santa Maria Maggiore e i domenicani a Narni\" il suo stemma potrebbe rappresentare invece tre funi, implicando quindi che forse il padre del Gattamelata le lavorava.\nFamoso oltre che per le sue imprese militari per la statua equestre in bronzo fatta da Donatello su commissione della vedova Giacoma della Leonessa, ed attualmente a Padova nei pressi della Basilica del Santo. Celebre anche la frase \"Narnia me genuit / Gattamelata fui\", la quale si pu\u00f2 leggere incisa in una lapide che si trova presso la casa del Gattamelata a Narni.\nDiscendenza.\nErasmo Stefano da Narni si spos\u00f2 nel 1410 Giacoma della Leonessa (\u2020 Montagnana, settembre 1466), figlia di Beccarino Brunori e sorella del condottiero Gentile da Leonessa, la quale gli port\u00f2 in dote 500 ducati. Da lei ebbe:"}
{"id": "104932", "revid": "834", "url": "https://it.wikipedia.org/wiki?curid=104932", "title": "Baja California Sur", "text": ""}
{"id": "104933", "revid": "1305772", "url": "https://it.wikipedia.org/wiki?curid=104933", "title": "Ausa", "text": ""}
{"id": "104934", "revid": "287204", "url": "https://it.wikipedia.org/wiki?curid=104934", "title": "Tito Manlio Torquato (console 235 a.C.)", "text": "Biografia.\nEra un patrizio romano appartenente alla Gens Manlia.\nDurante il suo primo consolato del 235 a.C., sottomise la Sardegna, che era stata conquistata da poco dai Cartaginesi. Il suo consolato viene anche ricordato perch\u00e9 il tempio di Giano fu chiuso per la seconda volta nella storia romana (la prima volta avvenne durante il regno di Numa Pompilio quasi cinque secoli prima).\nNel 231 a.C. fu eletto censore assieme a Quinto Fulvio Flacco, ma si dovette dimettere a causa degli auspici sfavorevoli.\nNel 224 a.C., console per la seconda volta, condusse con successo la guerra contro i Galli nel nord d'Italia a lato dell'altro console Quinto Fulvio Flacco. Furono i primi generali romani a passare il Po. Nel 216 a.C. si oppose al riscatto dei Romani presi prigionieri nella battaglia di Canne; e nel 215 a.C. fu inviato in Sardegna con una nuova legione, dove debell\u00f2 una rivolta capeggiata da Ampsicora, favorita dai cartaginesi desiderosi di rimpossessarsi dell'isola.\nNel 212 a.C. fu anche candidato a pontefice massimo, ma non ottenne la carica. Verso la fine del 211 a.C., il console in carica Gneo Fulvio Centumalo Massimo fu richiamato a Roma per tenere i comizi centuriati ed eleggere i nuovi consoli per il 210 a.C.. La centuria Voturia dei pi\u00f9 giovani, vot\u00f2 per prima ed elesse consoli Manlio Torquato e T. Otacilio, che era assente. La folla si raccolse intorno a Manlio per congratularsi con lui, poich\u00e9 non c'era alcun dubbio sul consenso del popolo e delle restanti centurie, ma Manlio s'avvi\u00f2 alla tribuna del console e, fra l'attenzione di tutti, rifiut\u00f2 il consolato, adducendo come scusa una malattia di occhi. Chiese, pertanto, che la centuria Voturia dei pi\u00f9 giovani ripetesse la votazione e scegliesse dei consoli adeguati all'incarico, ricordando loro che in Italia vi era una guerra contro il temibile generale cartaginese, Annibale, che pochi mesi prima era giunto quasi ad assalire le mura di Roma.\nNel 208 a.C. fu nominato dittatore con lo scopo di tenere i comizi e di presiedere ai giochi indetti dal pretore \"Marco Emilio\".\nMor\u00ec nel 202 a.C."}
{"id": "104935", "revid": "2225", "url": "https://it.wikipedia.org/wiki?curid=104935", "title": "San Paolo fuori le mura", "text": ""}
{"id": "104937", "revid": "599013", "url": "https://it.wikipedia.org/wiki?curid=104937", "title": "Va", "text": ""}
{"id": "104938", "revid": "123983909", "url": "https://it.wikipedia.org/wiki?curid=104938", "title": "Michael Cadeddu", "text": "Biografia.\nNasce a Milano da Pietro Cadeddu, sardo e fantino professionista e da madre altoatesina. Ha una sorella maggiore, Francesca, e una minore, Eleonora Cadeddu, anch'ella attrice.\nTelevisione.\nDall'et\u00e0 di due anni appare in vari spot pubblicitari e in alcune trasmissioni televisive. Dal 1994 al 1996 partecipa, con il soprannome di \"Lenticchia\", al programma di Rai 1, \"Solletico\", condotto da Mauro Serio ed Elisabetta Ferracini.\nLa popolarit\u00e0 arriva nel 1998, anno in cui riappare su Rai 1, insieme alla sorella Eleonora, nella fortunata serie televisiva \"Un medico in famiglia\", in cui interpreta il ruolo di Ciccio Martini. Nello stesso anno appare nel quinto episodio della miniserie televisiva in onda su Canale 5 \"Amico mio\", regia di Paolo Poeti.\nNel 2003 presenta lo \"Zecchino d'Oro\" assieme a Cino Tortorella, Heather Parisi e Francesco Salvi. Nel 2013 lascia \"Un medico in famiglia\", dopo 15 anni e 8 stagioni. Riappare nella decima stagione, in onda nell'autunno 2016. Torna in tv nel 2019, venendo ospitato nel salotto della trasmissione \"Live - Non \u00e8 la D'Urso\", condotto da Barbara D'Urso su Canale 5.\nFantino.\nDal 2002 comincia, seguendo le orme del padre Pietro Cadeddu, l'attivit\u00e0 di fantino. In sella alla cavalla Nepal vince all'ippodromo di San Siro le Oaks d'Italia, il 29 maggio 2016.\nVita privata.\nMichael Cadeddu \u00e8 sposato dal 2016 con la fantina amatoriale Valentina Stefutti e nel 2018 \u00e8 diventato pap\u00e0 di Perseo. Attualmente risiede in Germania."}
{"id": "104943", "revid": "599", "url": "https://it.wikipedia.org/wiki?curid=104943", "title": "Net di un poliedro", "text": ""}
{"id": "104944", "revid": "2225", "url": "https://it.wikipedia.org/wiki?curid=104944", "title": "Erasmo da Narni", "text": ""}
{"id": "104945", "revid": "834", "url": "https://it.wikipedia.org/wiki?curid=104945", "title": "Cervenianum", "text": ""}
{"id": "104946", "revid": "834", "url": "https://it.wikipedia.org/wiki?curid=104946", "title": "Servilianum", "text": ""}
{"id": "104947", "revid": "11446", "url": "https://it.wikipedia.org/wiki?curid=104947", "title": "Teatro stabile d'Abruzzo", "text": ""}
{"id": "104949", "revid": "339392", "url": "https://it.wikipedia.org/wiki?curid=104949", "title": "Alsa", "text": ""}
{"id": "104952", "revid": "79968", "url": "https://it.wikipedia.org/wiki?curid=104952", "title": "Flusso luminoso", "text": "In fotometria, il flusso luminoso o potenza luminosa \u00e8 una \"grandezza fotometrica\" che misura la potenza percepita della luce. La sensibilit\u00e0 dell'occhio umano infatti varia a seconda della lunghezze d'onda della luce emessa. Il flusso luminoso differisce dal flusso radiante, il quale \u00e8 invece la misura della potenza totale di radiazione elettromagnetica emessa.\nIl flusso luminoso viene definito come il prodotto tra la potenza emessa da una sorgente luminosa puntiforme e il coefficiente di visibilit\u00e0\ndove \"\u03bb\" \u00e8 la lunghezza d'onda e il coefficiente \u00e8 adimensionale.\nIl flusso luminoso viene spesso usato come una misura oggettiva della potenza utile emessa da una sorgente luminosa, ed \u00e8 di solito riportato sulla confezione delle lampadine. Il valore del flusso luminoso \u00e8 utile quando si confrontino l'efficienza luminosa delle lampade a incandescenza e a fluorescenza.\nIl flusso luminoso non viene utilizzato per confrontare la luminosit\u00e0, in quanto questa \u00e8 una percezione soggettiva che varia a seconda della distanza dalla sorgente luminosa.\nUnit\u00e0 di misura.\nNel Sistema internazionale l'unit\u00e0 di misura del flusso luminoso \u00e8 il lumen (lm). Un lumen \u00e8 definito come il flusso luminoso di luce prodotta da una sorgente luminosa che emette una candela di intensit\u00e0 luminosa su di un angolo solido di uno steradiante:\nIn questa unit\u00e0 di misura il flusso pu\u00f2 essere calcolato come:\ndove\nIn altri sistemi di unit\u00e0, il flusso luminoso pu\u00f2 avere unit\u00e0 di misura di una potenza.\nUnit\u00e0 di misura anglosassoni.\nL'unit\u00e0 di misura del flusso luminoso \u00e8 lo \"spherical candle power\" (candela sferica):\nIl coefficiente di visibilit\u00e0.\nIl flusso luminoso tiene conto della sensibilit\u00e0 dell'occhio umano ponderando la potenza emessa per ogni lunghezza d'onda attraverso la funzione di efficacia luminosa spettrale, che rappresenta la risposta dell'occhio alle diverse lunghezze d'onda. Il flusso luminoso \u00e8 una somma ponderata della potenza di tutte le varie lunghezze d'onda nella banda della radiazione visibile. La luce al di fuori della banda visibile non contribuisce. Il rapporto tra il flusso luminoso totale per il flusso radiante \u00e8 chiamato efficienza luminosa.\nIl coefficiente di visibilit\u00e0 luminosa \u00e8 stato ottenuto statisticamente come il valore atteso o medio tra un certo numero di soggetti testati. Esso varia, come detto con la lunghezza d'onda tra la zona del violetto e quella del rosso ed \u00e8 massimo in corrispondenza della luce giallo-verde. La curva di visibilit\u00e0 possiede un andamento a campana ristretta.\nSe una sorgente luminosa, considerata puntiforme, emette un watt di potenza alla lunghezza d'onda di visibilit\u00e0 massima (555 nanometri), il flusso luminoso \u00e8 pari a 683 lumen. Per le altre lunghezze d'onda bisogner\u00e0 moltiplicare per il valore del coefficiente di visibilit\u00e0, ovvero il peso della curva formula_1.\nDal flusso luminoso derivano le altre grandezze fotometriche come l'illuminamento, la radianza e l'intensit\u00e0 luminosa.\nLa quantit\u00e0 di energia pu\u00f2 essere considerata secondo due fattori: il fattore di luce monocromatico o eterocromatico. Il primo rileva un solo colore mentre il secondo rileva un insieme di pi\u00f9 radiazioni con diverso valore di intensit\u00e0."}
{"id": "104955", "revid": "1522773", "url": "https://it.wikipedia.org/wiki?curid=104955", "title": "Lumen", "text": "Il lumen (simbolo: lm) \u00e8 l'unit\u00e0 di misura del flusso luminoso.\nIn passato il lumen era un'unit\u00e0 di misura derivata, definita tramite la candela, che \u00e8 l'unit\u00e0 di intensit\u00e0 luminosa ossia il flusso luminoso \"visibile\" emesso da una sorgente per unit\u00e0 di angolo solido misurato in steradianti. La candela ha sub\u00ecto diversi aggiornamenti della sua definizione passando da quella del 1967-1969 (emissione luminosa per unit\u00e0 di angolo solido in direzione perpendicolare a una superficie di area 1/60 di cm di Platino alla temperatura di fusione) a quella pi\u00f9 recente (emissione luminosa, in una determinata direzione, di una sorgente di radiazione monocromatica di frequenza 540\u00d710\u00a0Hz con una intensit\u00e0 luminosa in questa direzione di 1/683 di Watt per steradiante).\n&lt;br&gt;Com'\u00e8 noto dalla matematica la superficie di una sfera di raggio formula_1 \u00e8 formula_2, da cui l'angolo solido totale (in tutte le direzioni) nello spazio tridimensionale \u00e8 formula_3. Pertanto una sorgente isotropa emetter\u00e0 luce in maniera uniforme in tutte le direzioni ricoprendo un angolo solido di formula_3 steradianti. Se la sua l'intensit\u00e0 luminosa \u00e8 di 1 candela allora il suo flusso luminoso totale sar\u00e0 formula_3 lumen.\nNell'aggiornamento delle unit\u00e0 di misura e costanti fondamentali della fisica del Sistema Internazionale (SI) pubblicato nel 2020 il lumen viene definito esattamente dalla relazione 683 lm = 1 W di potenza di radiazione luminosa monocromatica di frequenza di 540\u00a0\u00d7\u00a010 Hz. La costante 683 rientra ora tra le sette costanti del SI. Quindi il lumen non viene pi\u00f9 definito tramite l'unit\u00e0 di intensit\u00e0 luminosa \"candela\" (\u00e8 stata abrogata la risoluzione del SI del 1979 che definiva la candela), ma \u00e8 la candela che viene definita tramite il lumen. La frequenza di 540 \u00d7 10 Hz corrisponde a una lunghezza d'onda nel vuoto di 555,1712 nm, assai spesso arrotondata per brevit\u00e0 a 555 nm.\nIl flusso luminoso \"visibile\", misurato appunto in lumen, \u00e8 pesato secondo la curva di sensibilit\u00e0 dell'occhio umano al variare delle lunghezze d'onda della radiazione luminosa ossia i diversi colori (vedere alla voce candela la sezione su curva di sensibilit\u00e0). Questa curva \u00e8 definita e adottata a livello internazionale ed \u00e8 rappresentata da una funzione formula_6 dove formula_7 \u00e8 la lunghezza d'onda. Per convenzione il massimo di formula_6 \u00e8 1 per formula_7\u00a0=\u00a0555\u00a0nm, che \u00e8 la lunghezza d'onda a cui l'occhio presenta la massima sensibilit\u00e0 e che \u00e8 percepita come un colore verde. Per altre lunghezze d'onda\nformula_6 \u00e8 minore di 1 e scende a valori molto bassi (inferiori a 0,005) per formula_7\u00a0&lt;\u00a0420\u00a0nm e per formula_7\u00a0&gt;\u00a0700\u00a0nm. La relazione tra flusso luminoso in lumen e potenza luminosa in Watt \u00e8 espressa dalla relazione\ndove formula_14 \u00e8 la distribuzione spettrale in potenza della sorgente luminosa con potenza complessiva P\nPer una sorgente monocromatica di lunghezza d'onda formula_16 non v'\u00e8 distribuzione spettrale, ossia formula_17 (dove formula_18 \u00e8 la funzione delta di Dirac) e quindi formula_19.\nPertanto per una sorgente di luce verde di lunghezza d'onda 555\u00a0nm e potenza 1\u00a0W si avr\u00e0 che i due integrali valgono 1 e il flusso luminoso \u00e8 683\u00a0lumen. Per una distribuzione spettrale su una gamma di pi\u00f9 lunghezze d'onda - e anche su una distribuzione continua su un intervallo di lunghezze d'onda - il primo integrale \u00e8 sempre minore del secondo e quindi si avr\u00e0 che il flusso luminoso \u00e8 minore di 683\u00a0\u00d7\u00a0P. Nel caso di luce percepita come bianca, la relazione tra flusso luminoso e potenza luminosa dipende sia dalla tonalit\u00e0 di bianco, esprimibile come temperatura equivalente di corpo nero, che dalla sua \"qualit\u00e0\", quantificabile coll'indice di resa cromatica (abbreviato con CRI da Color Rendering Index). Per sorgenti con tonalit\u00e0 tra 2700 e 4000 kelvin con CRI di 80 il flusso luminoso pu\u00f2 raggiungere valori massimi di 403-427 lm/W, mentre con CRI di 90 non pu\u00f2 oltrepassare i 387-406 lm/W.\nIl lumen non \u00e8 da confondere con la dicitura Ansi Lumen, che rappresenta il risultato della misurazione del flusso luminoso nelle condizioni standard suggerite dall\u2019American National Standards Institute.\nDifferenza tra lux e lumen.\nIl lux e il lumen sono due diverse misure del flusso luminoso, ma mentre il lumen \u00e8 una misura della \"quantit\u00e0 di luce\" attraverso una sfera unitaria (incentrata sulla sorgente), il lux \u00e8 una misura relativa all'area illuminata piana tangente la porzione sferica. 1 lumen su un'area di 1\u00a0m\u00b2 corrisponde a 1\u00a0lux, mentre lo stesso lumen concentrato in 1\u00a0cm\u00b2 corrisponde a 10\u00a0000\u00a0lux.\nInfine il nit \u00e8 l'unit\u00e0 di misura della luminanza, grandezza fisica ottica non appartenente al Sistema Internazionale di unit\u00e0 di misura."}
{"id": "104959", "revid": "125265863", "url": "https://it.wikipedia.org/wiki?curid=104959", "title": "Rafael Ben\u00edtez", "text": "\u00c8 stato il quarto allenatore a vincere la Coppa UEFA/Europa League per due volte e il secondo a riuscirci con due squadre diverse dopo Giovanni Trapattoni e prima di Emery. \u00c8 inoltre l'unico allenatore ad aver vinto la Coppa UEFA e la Champions League in due stagioni consecutive con due squadre differenti. Ha costruito la sua fama come \"re di coppe\": ha nel suo palmar\u00e8s tredici titoli (5 internazionali), conquistati in tre paesi diversi (Spagna, Inghilterra e Italia) e alla guida di sei squadre (Valencia, Liverpool, Inter, Chelsea, Napoli e Newcastle).\nPersonaggio molto pacato, ma comunque esposto a polemiche e controversie, per sei volte \u00e8 stato indicato come \"Manager of the Month\" e per due volte come Allenatore dell'anno UEFA. Ha legato principalmente la sua carriera al Liverpool, con cui ha raggiunto a distanza di due anni due finali di UEFA Champions League, la prima vinta nell'edizione 2004-2005 e la seconda persa nell'edizione 2006-2007; in entrambe le occasioni i \"Reds\" hanno affrontato in finale il Milan di Carlo Ancelotti.\nBiografia.\nRafa Benitez nasce il 16 aprile del 1960 a Madrid, figlio di Francisco e Rosaria. Ha un fratello maggiore e una sorella minore. Durante il periodo al Real Valladolid, Benitez conosce Maria de Montserrat con la quale convola a nozze nel 1998 e dalla quale avr\u00e0 due figlie, la prima Claudia nata un anno dopo la loro unione nel 1999 a Madrid, mentre la seconda Agata nel 2002 nata a Valencia.\nCaratteristiche tecniche.\nAllenatore.\nBen\u00edtez preferisce il modulo 4-2-3-1, con squadre corte, aggressive in pressing e capaci di sfruttare interamente l'ampiezza del campo in fase di possesso. Ha costruito la sua carriera nel tempo pianificando nei minimi dettagli il suo metodo di allenamento investendo principalmente su strumenti tecnologici sempre pi\u00f9 evoluti per migliorare l'analisi della partita e la comunicazione con i propri giocatori. Calcola dettagliatamente le intensit\u00e0 e le frequenze degli allenamenti ed ha l'abitudine di appuntare i cambiamenti di gioco su una lavagnetta. All'inizio della sua carriera ha usato il 4-4-2, ma nel 2001, anno della sua prima stagione al Valencia, ha cambiato i suoi schemi tattici dal 4-4-2 al definitivo 4-2-3-1 per far giocare stabilmente il trequartista Pablo Aimar tra le linee di centrocampo ed attacco, una posizione in cui l'argentino poteva sprigionare maggiormente il suo talento, arretrando cos\u00ec una delle due punte. Lo stesso modulo \u00e8 stato impiegato dall'allenatore spagnolo anche al Liverpool, dove per\u00f2 Ben\u00edtez si ritrova ad allenare un centrocampo con un po' pi\u00f9 di qualit\u00e0 nel mezzo, con un regista come Xabi Alonso al posto di un mediano di rottura come David Albelda. L'unica vera grande costante \u00e8 la difesa a 4, con esterni alti di ruolo capaci di dare equilibrio alla squadra.\nHa costruito la sua fama come re di coppe. Nel corso della sua carriera ne ha vinte 10, predilezione fondata sulla fisionomia, sulla compattezza della squadra e soprattutto sul turn-over, cio\u00e8 alternare continuamente i giocatori della rosa da mandare in campo per affrontare al meglio tutte le competizioni stagionali. Per questo motivo \u00e8 probabilmente uno degli allenatori maggiormente da evitare in gare ad eliminazione diretta. Dal 2002 al 2014, infatti, ha messo in fila 90 sfide a eliminazione diretta (finali comprese), vincendone ben 66 (il 73%). \u00c8 un allenatore che ha bisogno di potere assoluto nella gestione e tempo per poter garantire risultati adeguati alle aspettative della dirigenza. Ci\u00f2 nonostante in carriera ha fin qui mostrato molta duttilit\u00e0, cercando sempre di adattare al meglio le proprie convinzioni tattiche in funzione degli elementi a disposizione in rosa o delle trattative di mercato, senza disdegnare all'occorrenza soluzioni diverse da quelle inizialmente concepite. Per rimanere fede al suo modulo tattico, tuttavia, si \u00e8 visto costretto ad adattare alcuni giocatori in nuove posizioni, come nel caso di Dirk Kuijt da attaccante ad ala destra.\nCarriera.\nGiocatore.\nBen\u00edtez \u00e8 un prodotto del vivaio del Real Madrid, club nel quale entra come giovane nel 1974; non riuscir\u00e0 mai ad arrivare alla prima squadra e sar\u00e0 pertanto utilizzato esclusivamente nella squadra satellite, il Castilla. Un infortunio al ginocchio, giocando con la selezione universitaria di Spagna nella Universiade del 1979 in Messico, gli fa saltare quasi completamente la stagione seguente. Nel 1981 si trasferisce al Parla, contribuendo alla promozione nella Segunda Divisi\u00f3n B. Nel frattempo si iscrive come studente all'INEF, la facolt\u00e0 sportiva dell'Universit\u00e0 Politecnica di Madrid. Nel 1982 ottiene la laurea in Scienze Motorie pur continuando a giocare nel Parla fino al 1985, anno in cui firma per il Linares CF. Nella stagione 1985-1986 patisce ulteriori infortuni e per questo motivo decide di porre fine alla sua carriera da giocatore per dedicarsi a quella da allenatore.\nAllenatore.\nGli esordi.\nNel 1986 entra a far parte dello staff tecnico del . Fa esperienza con le formazioni Giovanili del dal 1986 al 1991, vincendo 6 trofei. Nel 1989 ottenne il patentino da allenatore e nell'estate del 1990 insegna alla UC Davis in California. Dal 1991 al 1993 allena gli Under-19 del e dal 1993 e il 1995 il Real Madrid B. Tra il 22 marzo 1991 e il 1995 \u00e8 inoltre assistente degli allenatori del Real Antic, Beenhakker, Floro, Del Bosque e Valdano. La sua prima esperienza da allenatore di squadre non giovanili fuori dall'area tecnica del non \u00e8 un successo. Ben\u00edtez viene ingaggiato come tecnico del Real Valladolid per la stagione 1995-1996 in massima serie, ma viene esonerato dopo aver ottenuto 2 vittorie in 23 partite, con la squadra all'ultimo posto della Primera Divisi\u00f3n. Nella stagione seguente passa all'Osasuna, in seconda serie, ma anche questa esperienza si conclude precocemente con un esonero dopo nove gare di campionato.\nNel 1997 viene ingaggiato dall'Extremadura e stavolta riesce a guidare la squadra alla promozione in massima serie, chiudendo il campionato da secondo in classifica dietro l'Alav\u00e9s, con 23 vittorie in 42 partite. Tuttavia l'Extremadura rimane solo per un anno nella Liga: l'anno seguente retrocede dopo aver concluso il campionato al diciassettesimo posto ed aver perso il play-out con il Rayo Vallecano. Ben\u00edtez quindi lascia la squadra per dedicarsi a studiare a livello teorico il mestiere dell'allenatore osservando club quali il Manchester United, e l'Arsenal. Lavora anche come commentatore e analista per Eurosport, Marca, El Mundo Deportivo ed alcune tv locali di Madrid. Nel 2000 viene assunto come allenatore del Tenerife e con una squadra che annovera giocatori quali Mista, Curro Torres e Luis Garc\u00eda ottiene una nuova promozione in Liga, chiudendo il campionato al terzo posto in classifica, dietro e Betis.\nValencia.\nNell'estate nel 2001 viene ingaggiato dal Valencia, in sostituzione di Hector Cuper passato all'Inter. All'inizio preferisce usare il 4-4-2, con due punte di sacrificio come Angulo e Mista, e due esterni puri ai lati, il mancino Vicente a sinistra e Rufete a destra. Nel corso della stagione compie il suo pi\u00f9 grande capolavoro tattico, imponendo alla squadra un modulo di gioco innovativo: il 4-2-3-1 che prediligeva in assoluto la posizione di Pablo Aimar che da trequartista si trasforma in un centrocampista aggiunto che fungendo da vertice alto del triangolo di centrocampo permette la superiorit\u00e0 numerica nella zona calda del campo. Il nuovo modulo segna una svolta nella stagione che si conclude con la vittoria della Liga. Ben\u00edtez riporta il titolo nazionale nella citt\u00e0 valenciana dopo 31 anni, ma soprattutto conquista il suo primo alloro personale. Nella stagione successiva la squadra non riesce a difendere il titolo di campione di Spagna chiudendo il campionato al quinto posto che assicura alla squadra un posto in Coppa UEFA. Nel corso della stagione Ben\u00edtez esordisce in UEFA Champions League, dove il Valencia \u00e8 eliminato dall'Inter nei quarti di finale.\nNella stagione seguente guida il Valencia al sesto titolo nazionale, bissando il successo di due stagioni prima e vincendo nel contempo il primo trofeo europeo con l'affermazione in Coppa UEFA, ottenuta superando per 2-0 in finale l'Olympique Marsiglia e anche il premio come allenatore dell'anno dalla UEFA per la stagione 2003-2004. Una settimana dopo il successo europeo, annuncia alla stampa la sua decisione di rifiutare l'offerta di prolungamento del contratto con il Valencia e la conseguente decisione di dimettersi con effetto immediato dalla guida tecnica del club spagnolo causata anche da incomprensioni sul calciomercato della squadra. Chiude la sua esperienza a Valencia con due titoli nazionali e una Coppa UEFA in tre stagioni.\nLiverpool.\nNella stagione 2004-2005 si trasferisce al Liverpool, rilevando la panchina del club inglese da G\u00e9rard Houllier. Dopo aver convinto il capitano Steven Gerrard a rimanere con i \"Reds\", Ben\u00edtez pressa il club ad acquistare due giocatori provenienti dalla Liga spagnola (Luis Garc\u00eda e Xabi Alonso) e riesce ad esaltare le doti del difensore Jamie Carragher. Il Liverpool termina la propria stagione con un quinto posto nella Premier League e con un secondo posto nella Football League Cup a causa della sconfitta per 3-2 contro il Chelsea. In UEFA Champions League Ben\u00edtez compie un capolavoro tattico, affidandosi soprattutto alla difesa e riportando i \"Reds\" in finale. Qui la squadra affronta il favoritissimo Milan allenato da Carlo Ancelotti. Il primo tempo si chiude con un 3-0 in favore dei rossoneri, con un Liverpool incapace di macinare gioco e con difficolt\u00e0 soprattutto in difesa. Nel secondo tempo \u00e8 lo stravolgimento tattico dell'allenatore spagnolo che permette al Liverpool di cambiare marcia: gli innesti di \u0160micer (entrato nel primo tempo) e Hamman (entrato nella ripresa) e il cambio di posizione di Gerrard (pi\u00f9 a destra in un ruolo di mezzo tra il terzino e il mediano) permettono agli inglesi di rimontare lo svantaggio e di imporsi ai rigori contro i rossoneri. Con questa vittoria, Ben\u00edtez diventa il solo allenatore ad aver vinto la Coppa UEFA e la Champions League in due stagioni consecutive con due squadre differenti e riconquista il premio di allenatore dell'anno.\nNella stagione successiva il tecnico spagnolo comincia la nuova stagione vincendo la Supercoppa Europea battendo i russi del con il punteggio di 3-1. Dopo aver perso la Coppa del mondo per club FIFA 2005 contro il San Paolo in finale, il Liverpool vince la FA Cup ai rigori dopo il 3-3 contro il West Ham e chiude la stagione al terzo posto. In UEFA Champions League, invece, il Liverpool campione in carica esce sconfitto negli ottavi di finale per mano del Benfica. L'arrivo di Javier Mascherano a centrocampo nell'inverno del 2007 seguente permette all'allenatore di modificare la rosa e lo schieramento: lo spagnolo sposta il centrocampista argentino al centro del campo in qualit\u00e0 di uomo d'ordine, concede pi\u00f9 libert\u00e0 a Gerrard e rinuncia a une delle due punte, ma non ai due esterni di ruolo. La stagione 2006-2007 si apre con la vittoria in Community Shield per 2-1 contro il Chelsea. I \"Reds\" concludono la stagione al terzo posto e perdono la finale di Champions League contro il Milan per 2-1. Nella stagione 2007-2008 i \"reds\" raggiungono la quarta posizione in Premier League e la semifinale di Champions League dove per\u00f2 sono sconfitti dal Chelsea con il punteggio di 1-1 e di 2-3. Nelle ultime due stagioni alla guida del ottiene rispettivamente il secondo e il settimo posto in Premier League, mentre in Champions League \u00e8 eliminato rispettivamente nei quarti di finale (dal ) e nella fase a gironi (per mano di e Lione). Sempre nell'ultima stagione, a causa del terzo posto raggiunto nella fase a gironi di Champions League il Liverpool accede all'Europa League dove viene eliminato in semifinale dall'.\nIl 3 giugno 2010 la societ\u00e0 inglese, attraverso un comunicato sul proprio sito internet, annuncia la separazione consensuale con il tecnico, dopo sei stagioni caratterizzate dalla vittoria di una Community Shield, una Coppa d'Inghilterra, una Champions League ed una Supercoppa Europea.\nInter.\nIl 10 giugno 2010 diviene l'allenatore dell'Inter, firmando un contratto fino al 30 giugno 2012. Sostituisce dunque il portoghese Jos\u00e9 Mourinho, l'allenatore che solo qualche settimana prima aveva guidato i nerazzurri alla conquista del \"treble\". Con Eto'o non pi\u00f9 in forma a giocare nel ruolo di esterno sinistro e i giovani Biabiany e Coutinho ancora troppo inesperti, Ben\u00edtez abbandona per la prima volta in carriera gli esterni alti e posiziona Pandev largo a sinistra. Pi\u00f9 difficile \u00e8 invece la collocazione in campo di Sneijder, giocatore mai a suo agio nel gioco del tecnico spagnolo. Il 21 agosto seguente, alla prima uscita ufficiale, arriva il primo trofeo: i nerazzurri si impongono infatti sulla per 3-1, grazie alla rete di Pandev e ad una doppietta di Eto'o, aggiudicandosi la Supercoppa italiana. Meno fortunato \u00e8, sei giorni dopo, l'esordio a livello internazionale: l'Inter, infatti, esce sconfitta contro l'Atl\u00e9tico Madrid nell'incontro valevole per la Supercoppa UEFA (2-0 il punteggio finale in favore dei madrileni). Dopo un inizio di stagione costellato da numerosi infortuni e prestazioni altalenanti, che ne mettono in dubbio la permanenza sulla panchina nerazzurra, infatti dopo 15 giornate, l'Inter \u00e8 gi\u00e0 a 10 punti dalla vetta, il 18 dicembre 2010 conduce la squadra alla conquista della Coppa del Mondo per club, battendo in finale per 3-0 i congolesi del TP Mazembe; Ben\u00edtez riporta in tal modo l'Inter al titolo mondiale dopo 45 anni, consegnandole il suo terzo titolo iridato. Cinque giorni dopo il trionfo, il 23 dicembre, la societ\u00e0 milanese, tramite un comunicato ufficiale sul proprio sito internet, annuncia la risoluzione consensuale del rapporto con il tecnico. A rimpiazzarlo, dal 24 dicembre, \u00e8 Leonardo, ex allenatore del .\nChelsea.\nIl 21 novembre 2012, viene reso noto l'accordo con il Chelsea fino al termine della stagione in sostituzione dell'esonerato Roberto Di Matteo. L'esperienza sulla panchina dei \"Blues\" \u00e8 vissuta con difficolt\u00e0: i tifosi lo criticano dagli spalti avvalorandosi di striscioni e fischi. Per quanto riguarda la squadra, Ben\u00edtez pu\u00f2 vantare stavolta di una formazione molto offensiva con Lampard, i trequartisti Oscar e Mata, e un giocatore d'equilibrio come Ramires, spesso usato con compiti pi\u00f9 difensivi. La prima parte di stagione si rivela fallimentare. Il Chelsea campione d'Europa in carica esce nella fase a gironi di Champions League, accedendo cos\u00ec all'Europa League. Per la prima volta nella storia la detentrice del trofeo esce nella fase a gironi. In seguito la squadra perde per 1-0 la finale di Coppa del mondo per club contro il Corinthians. Al termine della stagione, Ben\u00edtez conduce il Chelsea al terzo posto in Premier League e, il 15 maggio 2013, alla conquista dell'Europa League grazie alla vittoria per 2-1 contro il Benfica. Per il tecnico spagnolo si tratta del secondo successo personale in carriera e, insieme a Giovanni Trapattoni, a Jos\u00e9 Mourinho, e Unai Emery, diventa uno dei quattro allenatori a vincere il trofeo con due squadre diverse.\nNapoli.\nIl 27 maggio 2013 viene ingaggiato come allenatore del Napoli, firmando un contratto biennale (con opzione per il terzo anno) a 3,5 milioni di euro a stagione. Viene coadiuvato da uno staff tecnico composto da Fabio Pecchia in qualit\u00e0 di allenatore in seconda, Xavi Valero come preparatore dei portieri, Francisco de Miguel Moreno e Corrado Saccone - quest'ultimo gi\u00e0 nello staff tecnico della precedente gestione Mazzarri - come preparatori atletici e gli analisti Antonio G\u00f3mez P\u00e9rez (per la tattica) e Pedro Jim\u00e9nez Campos (per le squadre avversarie). Con l'avvento del tecnico spagnolo, il Napoli subisce una profonda metamorfosi nella sua struttura base, passando dal 3-4-2-1 al 4-2-3-1. Difficile \u00e8 l'utilizzo dello slovacco Marek Ham\u0161\u00edk, impiegato da Ben\u00edtez come trequartista centrale e non sempre con grandi risultati.\nDebutta sulla panchina azzurra il 25 agosto 2013, alla prima di campionato, con una vittoria (3-0) sul . Il 3 maggio 2014 vince il primo trofeo con il Napoli, conquistando la Coppa Italia con un 3 a 1 ai danni della Fiorentina nella finale allo Stadio Olimpico di Roma, confermandosi vincente nella stagione d'esordio come gi\u00e0 accaduto alla guida di Valencia, Liverpool, Inter e . Conclude la sua prima stagione con la societ\u00e0 partenopea portando la squadra a un 3\u00ba posto finale in campionato stabilendo il proprio primato assoluto di gol segnati e di vittorie ottenute in trasferta\nNel settembre 2014 partecipa al Forum UEFA Allenatori Club d'\u00c8lite, dove riceve una targhetta commemorativa per le 100 partite disputate in Champions League.\nDopo un calciomercato sotto le aspettative e con vari giocatori in partenza, la squadra non riesce a ripetere un buon inizio di stagione ed esce nei preliminari di UEFA Champions League contro l'Athletic Bilbao (1-1), accedendo cos\u00ec in Europa League. Il 22 dicembre vince la Supercoppa italiana contro la , secondo successo personale in questa competizione e decimo trofeo complessivo in carriera, a parte i titoli nazionali. Questo trofeo sar\u00e0 l'unica consolazione stagionale, poich\u00e9 la squadra partenopea conclude l'annata al quinto posto in campionato a causa della sconfitta interna contro la Lazio per 2-4 ed esce in semifinale sia in Coppa Italia che in Europa League.\nCon il contratto in scadenza a giugno, il 28 maggio, in una conferenza stampa congiunta con il presidente del Aurelio de Laurentiis, Ben\u00edtez annuncia la scelta di abbandonare la guida tecnica del Napoli dopo due anni. Il 1\u00ba giugno lascia definitivamente i partenopei.\nReal Madrid.\nIl 3 giugno 2015 viene annunciato come nuovo tecnico del Real Madrid, con cui firma un contratto triennale da 5,2 milioni di euro netti a stagione, e lo stesso giorno viene presentato alla stampa. Benitez diventa cos\u00ec il quarto allenatore nato a Madrid a guidare i \"blancos\" dopo Paco Bru, Miguel Mu\u00f1oz e Mariano Garc\u00eda Rem\u00f3n. Per quanto riguarda lo staff tecnico lo segue il vice Fabio Pecchia. Esordisce sulla panchina dei \"Blancos\" con un pareggio a reti inviolate contro il Real Sporting de Gij\u00f3n.\nIl 4 gennaio 2016, dopo il pareggio per 2-2 a Valencia, \u00e8 esonerato dalla societ\u00e0 spagnola lasciando il club blanco a 4 punti dalla vetta, qualificato agli ottavi di Champions ed eliminato per un disguido burocratico dalla Copa del Rey.\nNewcastle United.\nIl 10 marzo 2016, in seguito al licenziamento di Steve McClaren, la dirigenza del Newcastle United, in quel momento al penultimo posto in Premier League, mette Ben\u00edtez sotto contratto per un periodo iniziale di dieci incontri (fino alla fine della stagione), contratto che prevede il rinnovo triennale in caso di salvezza. L'11 maggio 2016 il Newcastle retrocede con una giornata di anticipo rispetto alla fine del campionato, condannato dalla vittoria e dalla salvezza conseguita dal Sunderland (3-0) nel recupero con l'Everton. Ben\u00edtez \u00e8 confermato sulla panchina dei Magpies anche per la stagione successiva in Championship, che il tecnico spagnolo vince in rimonta nei confronti del all'ultima giornata di campionato, riportando immediatamente il Newcastle in prima divisione. Nel giugno 2019, a pochi giorni dalla scadenza del suo contratto ne rifiuta il prolungamento offertogli dalla squadra bianconera e lascia la panchina dei Magpies dopo poco pi\u00f9 di 3 anni.\nDalian Yifang.\nIl 2 luglio 2019 viene ufficializzato come nuovo allenatore dei cinesi del con un contratto da 13,5 milioni di euro l\u2019anno. Arriva subito alla semifinale di Coppa di Cina perdendo contro lo Shangai Shenhua mentre termina il campionato al 10\u00ba posto.\nL\u2019anno seguente nella Coppa di Cina viene eliminato gi\u00e0 al primo turno per mano dello mentre nella Super League 2020 arriva 12\u00ba. \nLascer\u00e0 il club cinese nel gennaio del 2021 per motivi personali.\nEverton.\nIl 30 giugno 2021 firma un contratto triennale con l'Everton. A causa del suo passato alla guida dei rivali cittadini del Liverpool non viene accolto bene dai tifosi, che espongono anche uno striscione con scritte pesanti minacce nei suoi confronti. Il 16 gennaio 2022, all'indomani della sconfitta esterna contro il , viene esonerato dopo aver vinto una sola partita delle ultime 13 e con la squadra al 16\u00ba posto a 6 punti dalla zona retrocessione.\nControversie.\nDirigenza.\nBen\u00edtez ha bisogno di potere assoluto nella gestione della squadra e spesso \u00e8 entrato in contrasto con la dirigenza delle squadre che allenava per questioni legate principalmente al mercato. Questi motivi hanno condizionato la permanenza del tecnico sulle panchine di Valencia, Liverpool, e Inter. Nel 2004 lascia il Valencia per incomprensioni sul calciomercato della squadra, dichiarando: \u00abSperavo in un divano (difensore) e mi hanno portato una lampada (Fabi\u00e1n Canobbio, centrocampista)\u00bb. Nel 2007, dopo la finale di UEFA Champions League contro il Milan, accusa i proprietari del Liverpool, gli industriali americani Tom Hicks e George N. Gillett, Jr, di non impegnarsi sul calciomercato, dichiarando: \u00abI proprietari mi dicano se loro vogliono vincere la Premier e la Champions League. Noi abbiamo bisogno di fare le cose pi\u00f9 velocemente di Chelsea e United. Se noi non possiamo spendere i soldi, cambiano le cose, proviamo a migliorare in molte aree ma noi potremmo lottare per il quarto posto. I proprietari mi capiscono e mi sostengono e dicono che mi sosterranno. Ma se non modifichiamo alcuni aspetti fondamentali, non potremmo competere\u00bb. Dopo queste dichiarazioni, gli industriali Huck e Gillet hanno invitato lo spagnolo a concentrarsi solo sulla squadra e di non interferire sulle questioni societarie. Nel dicembre 2010, Ben\u00edtez lascia l'Inter dicendosi tradito dall'allora presidente nerazzurro Massimo Moratti, reo di non aver rispettato le sue richieste di mercato.\nAllenatori.\nBen\u00edtez ha avuto alcuni diverbi e litigi con Alex Ferguson, famoso allenatore del Manchester United. Il 9 gennaio 2009 Ben\u00edtez accusa il collega di condizionare gli arbitri e di tenere in panchina atteggiamenti intimidatori. La sfuriata del tecnico spagnolo, solitamente pacato, ha colto tutto il mondo del calcio di sorpresa. Ferguson ha ribattuto insultando sia il gioco tattico del collega e poi attaccandolo direttamente con parole di scherno e di sarcasmo. Ad esempio, in un'intervista rilasciata nel 2012, l'allenatore del Manchester United definisce Ben\u00edtez come un allenatore \"fortunato\" (\u00abpotrebbe esibire due Mondiali per club nel suo curriculum senza aver avuto nulla a che fare con le due squadre vincitrici Inter e Chelsea\u00bb). Difficile anche il rapporto con Jos\u00e9 Mourinho, con cui \u00e8 stato protagonista di alcune polemiche. Celebri le parole di Mourinho nel 2010, anno dell'arrivo di Ben\u00edtez sulla panchina nerazzurra: \u00abBen\u00edtez non dovr\u00e0 faticare come ho fatto io, perch\u00e9 in un mese ha la possibilit\u00e0 di vincere tre trofei: la Supercoppa italiana, la Supercoppa europea e il Mondiale per club. Un allenatore che arriva in un nuovo club di solito deve costruire la squadra, mentre Benitez si trova tutto pronto, societ\u00e0 e giocatori. Il suo non \u00e8 un lavoro, ma un sogno\u00bb.\nAltro.\nIl 12 maggio 2015 il tecnico spagnolo viene squalificato per una giornata di Serie A per avere, al termine della gara -Napoli, uscendo dal terreno di gioco, esclamato ad alta voce \u00abquesto \u00e8 il calcio italiano di me**a\u00bb. La frase \u00e8 stata rilevata dagli ispettori della Procura FIGC e ha provocato numerosi malumori nel calcio italiano.\nStatistiche.\nStatistiche da allenatore.\n\"Statistiche aggiornate al 16 gennaio 2022. In grassetto le competizioni vinte.\""}
{"id": "104961", "revid": "287204", "url": "https://it.wikipedia.org/wiki?curid=104961", "title": "Illuminamento", "text": "Lilluminamento \u00e8 una grandezza fotometrica risultato del rapporto tra il flusso luminoso (misurato in lumen) emesso da una sorgente e la superficie dell'oggetto illuminato - \u00e8 quindi riferita all'oggetto illuminato e non alla sorgente.\nL'illuminamento \u00e8 massimo quando la superficie \u00e8 disposta perpendicolarmente ai raggi luminosi e diventa nullo quando i raggi sono paralleli alla superficie.\nL'unit\u00e0 di misura dell'illuminamento \u00e8 il lux, che corrisponde all'illuminamento prodotto su una superficie perpendicolare ai raggi da una sorgente posta a 1 metro di distanza e che abbia l'intensit\u00e0 luminosa di una candela. L'intensit\u00e0 luminosa formula_1 \u00e8 invece il rapporto tra il flusso luminoso formula_2 e l'angolo solido formula_3 occupato dal fascio.\nDescrizione.\nIn generale, l'illuminamento formula_4 prodotto da un fascio luminoso su una superficie di area formula_5 si definisce come il rapporto tra il \"flusso luminoso formula_2 che viene intercettato dalla sezione\" e la sua area:\nformula_7\ndove il flusso luminoso formula_2 \u00e8 in realt\u00e0 una potenza, definita come il rapporto tra l'energia elettromagnetica formula_9 emessa dalla sorgente nello spettro visibile ed il tempo. La grandezza formula_9 \u00e8 quella che viene chiamata comunemente quantit\u00e0 di luce emessa dalla sorgente e comprende soltanto l'energia emessa nella banda ottica - e pertanto visibile dall'occhio umano - escludendo la quantit\u00e0 di energia emessa nell'infrarosso o nell'ultravioletto o in altre bande. \nPer \"flusso luminoso intercettato dalla superficie\" si intende il flusso luminoso che si ottiene proiettando la sezione formula_5 su un piano perpendicolare alla direzione dei raggi di luce, la cui area formula_12 \u00e8 di solito inferiore. Se formula_13 \u00e8 l'angolo che la direzione normale al piano della superficie forma con la direzione della luce incidente, formula_14. Indicando con formula_3 l'angolo solido occupato dal fascio di luce e con formula_16 la distanza della sezione dalla sorgente,\nformula_17 e vale la legge di Lambert\nformula_18\nche afferma che l'illuminamento su una superficie \u00e8 inversamente proporzionale al quadrato della distanza dalla sorgente.\nL'illuminamento \u00e8 utilizzato nella progettazione illuminotecnica degli ambienti, nell'illuminazione naturale e artificiale degli ambienti, e nella normativa sulla salute e sicurezza nei luoghi di lavoro.\nViene utilizzato anche nel settore fotografico e cinematografico, in quanto consente di misurare la quantit\u00e0 di luce sugli oggetti e in scena - fattore decisivo per la riuscita qualit\u00e0 delle riprese.\nPer misurare l'illuminamento si utilizza il luxmetro. \nIn fotografia si utilizza un luxmetro in grado di valutare l'illuminamento in rapporto al tempo di esposizione ed il tipo di pellicola, chiamato esposimetro."}
{"id": "104962", "revid": "54354", "url": "https://it.wikipedia.org/wiki?curid=104962", "title": "Memory card", "text": ""}
{"id": "104964", "revid": "834", "url": "https://it.wikipedia.org/wiki?curid=104964", "title": "Lm", "text": ""}
{"id": "104966", "revid": "77358", "url": "https://it.wikipedia.org/wiki?curid=104966", "title": "Castel Sant'Angelo (Roma)", "text": ""}
{"id": "104967", "revid": "486946", "url": "https://it.wikipedia.org/wiki?curid=104967", "title": "Nikita Khrushch\u00ebv", "text": ""}
{"id": "104969", "revid": "339392", "url": "https://it.wikipedia.org/wiki?curid=104969", "title": "Nikita Khruscev", "text": ""}
{"id": "104970", "revid": "339392", "url": "https://it.wikipedia.org/wiki?curid=104970", "title": "Nikita Khrusciov", "text": ""}
{"id": "104973", "revid": "125747639", "url": "https://it.wikipedia.org/wiki?curid=104973", "title": "Efficienza luminosa", "text": "L'efficienza luminosa o pi\u00f9 correttamente \"efficacia luminosa\" di una sorgente di luce \u00e8 il rapporto tra il flusso luminoso (emissione luminosa percepibile espressa in lumen) e il flusso radiante (potenza radiante espressa in Watt). Dimensionalmente si esprime quindi in lumen/Watt.\nIl flusso luminoso \u00e8 definito in base alla peculiare risposta ai diversi colori dell'occhio umano medio, rappresentabile con una ben definita curva di sensibilit\u00e0 alle lunghezze d'onda dello spettro della luce visibile. Una lampadina pu\u00f2 emettere radiazione anche al di fuori della banda visibile: nell'infrarosso e nell'ultravioletto. Questi due termini vengono inclusi nella potenza del \"flusso radiante\" (che considera tutto lo spettro di emissione) ma non contribuiscono alla percezione di luminosit\u00e0. Una lampada ha una pi\u00f9 alta efficienza luminosa quanto pi\u00f9 \u00e8 in grado di emettere una gamma di radiazione adatta alla percezione umana, ovvero con una distribuzione spettrale di potenza limitata entro l'intervallo dello spettro visibile e intorno alla lunghezza d'onda di 555\u00a0nm a cui corrisponde la massima sensibilit\u00e0 del nostro occhio.\nEfficacia ed efficienza luminosa.\nNel mondo anglosassone \u00e8 invalsa la distinzione tra \"efficacia\" luminosa (\"efficacy\") ed \"efficienza\" luminosa. Entrambe le grandezze si esprimono in lumen/Watt. La terminologia d'uso nella lingua italiana \u00e8 pi\u00f9 lasca e usa spesso \"efficienza\" ed \"efficacia\" come sinonimi. In realt\u00e0, sia in italiano che in inglese, numerosi rapporti e pubblicazioni tecnico-scientifiche fanno un uso piuttosto disinvolto dei due termini: \"efficacy\" si trova dove si dovrebbe utilizzare \"efficiency\", e al contrario \"efficienza\" compare dove sarebbe appropriato usare \"efficacia\".\nIl Sistema Internazionale ha ridefinito (anno 2020) l&amp;apos;\"efficacia luminosa\" e il lumen dalla relazione 683,000 lm = 1 W di potenza di radiazione luminosa monocromatica con frequenza 540 \u00d7 10 Hz, frequenza che corrisponde alla massima sensibilit\u00e0 fotopica dell'occhio. In passato la costante risultava 683,002. Va qui notato come il \"Bureau international des poids et mesures\" adotti le dizioni di \"efficacit\u00e9 lumineuse\" (in lingua francese) e \"luminous efficacy\" (in lingua inglese), mentre il termine \"efficienza\" non viene mai utilizzato.\nLa differenza tra \"efficienza\" ed \"efficacia\" si pu\u00f2 comprendere quando si considerano tutti i fenomeni che occorrono nella trasformazione dell'energia elettrica in flusso luminoso. Le moderne lampadine possono essere dotate - al loro interno o come elemento a s\u00e9 stante - di un alimentatore o un trasformatore. L'uscita di questo dispositivo \u00e8 connessa alla sorgente di luce vera e propria, sia essa fluorescente a LED o altro. A sua volta la sorgente emette luce su un suo spettro caratteristico (produce il \"flusso radiante\"), ma produce anche calore che si perde infine nell'involucro della lampada per conduzione e convezione. Il calore perso ovviamente non produce luce. \u00c8 quindi evidente che, a causa delle perdite in calore dell'eventuale alimentatore e della stessa sorgente, il flusso radiante (ossia la potenza radiante) non eguaglia la potenza elettrica assorbita dalla lampada ma \u00e8 sempre minore di essa. Il primo fattore che contribuisce all'efficienza complessiva \u00e8 quindi quello di conversione da potenza elettrica a potenza radiante. Il secondo fattore \u00e8 quello di \"efficacia luminosa\" o per cos\u00ec dire spettrale che tiene conto della curva di sensibilit\u00e0 dell'occhio e che dipende unicamente dalla distribuzione della potenza radiante tra le diverse lunghezze d'onda, ossia tra i diversi colori.\nA rigore l&amp;apos;\"efficienza luminosa\" \u00e8 il rapporto tra il \"flusso luminoso\" e la \"potenza elettrica\" con cui si alimenta la sorgente di luce. L&amp;apos;\"efficacia luminosa\" \u00e8 il rapporto tra \"flusso luminoso\" e \"flusso radiante\". Per quanto detto l'efficienza sar\u00e0 sempre minore dell'efficacia. Nella pratica corrente \u00e8 d'uso indicare l'efficienza di una lampadina, che \u00e8 poi ci\u00f2 che interessa maggiormente.\nLe due definizioni possono portare a differenze di poco conto. Le vecchie lampadine a filamento avevano il bulbo riempito di gas inerte (argon, kripton o con alogenuri) anche per minimizzare i termini di conduzione e convezione di calore interni al bulbo, e per massimizzare quello di irraggiamento. Pertanto la potenza elettrica veniva trasformata pressoch\u00e9 integralmente il potenza radiante. Nonostante ci\u00f2 l'efficacia luminosa era molto bassa dato che gran parte dell'emissione luminosa (con un spettro approssimabile con quello di corpo nero) avveniva nell'infrarosso. Nei moderni LED la trasformazione da potenza elettrica a potenza radiante avviene con rendimento del 50-70%, ma la distribuzione spettrale \u00e8 concentrata nel campo della luce visibile dove vi \u00e8 alta efficacia luminosa. Ne risulta che anche l'efficienza riferita alla potenza elettrica risulta comunque alta.\nDefinizione matematica.\nL&amp;apos;\"efficacia luminosa\", indicata con \"K\", \u00e8 definita dalla relazione\ndove \u03a6v \u00e8 il flusso luminoso in lumen, \u03a6e \u00e8 il flusso radiante, \u03a6e(\"\u03bb\") \u00e8 la distribuzione spettrale del flusso radiante nelle diverse lunghezze d'onda \u03bb, \"K\"(\"\u03bb\") \u00e8 l'efficacia luminosa spettrale nelle diverse lunghezze d'onda \u03bb. Per comodit\u00e0 si pone con \"K\"m = costante = 683 lm/W e \"V\"(\"\u03bb\") \u00e8 la funzione con valore massimo di 1 per \"\u03bb\"=555nm (la lunghezza d'onda della luce di frequenza 540 \u00d7 10 Hz) che rappresenta la sensibilit\u00e0 relativa fotopica della visione umana. Nell'immagine a fianco la curva che rappresenta \"V\"(\"\u03bb\"), con massimo normalizzato a 1, \u00e8 quella in rosso. L'altra curva in blu, di sensibilit\u00e0 scotopica, non viene qui utilizzata poich\u00e9 si riferisce alla sensibilit\u00e0 dell'occhio in condizioni di illuminazione molto bassa, quando sono attivi i soli bastoncelli della retina.\nSorgenti luminose con radiazione di corpo nero.\nLe sorgenti di luce basate sul riscaldamento di un filamento, ossia le lampadine a incandescenza e quelle cosiddette alogene, hanno uno spettro di emissione nelle diverse lunghezze d'onda e un'efficacia luminosa approssimabili con quelli di corpo nero. I limiti tecnici di durata del filamento obbligano a farlo oerare a temperature tra 2700 e 3200 kelvin. In queste condizioni il massimo dell'emissione spettrale \"misurato\" si attesta su lunghezze d'onda tra 650 nm e 970 nm\n. La radiazione di un corpo nero a 3000 kelvin, secondo la legge di Wien, presenta il massimo attorno a 965 nm. La differenza tra i casi reali e la teoria \u00e8 dovuta principalmente all'emissivit\u00e0 del filamento di tungsteno che si riduce all'aumentare della lunghezza d'onda. Tuttavia tale discrepanza ha effetto trascurabile giacch\u00e9 V(\u03bb) vale circa 0,1 a \u03bb=650 nm, \u00e8 minore di 0,03 per \u03bb&gt;670 nm e si riduce a zero per \u03bb oltre i 700 nm. In pratica l'efficacia luminosa di una lampada a filamento \u00e8 ben rappresentata dall'efficacia che avrebbe un corpo nero alla stessa temperatura. La curva dell'efficacia luminosa di corpo nero, mostrata in figura, indica che una sorgente a 2700 kelvin (come le lampadine a incandescenza da 40W e 60W) pu\u00f2 raggiungere un'efficacia luminosa attorno ai 12,5 lm/W; un'alogena che opera a 3100 kelvin pu\u00f2 arrivare a 27 lm/W. Questi valori sono in buon accordo con l'efficienza misurata su lampade commerciali. In conclusione la tecnologia a filamento non pu\u00f2 oltrepassare dei limiti molto bassi di efficacia ed efficienza luminosa.\nEsempi.\nL'efficienza delle lampadine ad incandescenza per uso domestico (bulbo trasparente, potenze tra 40 W e 100 W, alimentate a tensione di rete 230 V) si situano nell'intervallo tra 10,4 e 13,5 lm/W (lumen/watt). Le lampadine alogene possono arrivare a 20 lm/W per modelli lineari di potenza 220-500W a tensione di rete, e sino a 24-25 lm/W per potenze superiori. Le alogene a bassa tensione (12 V) arrivano a 26-27 lm/W. Le lampadine fluorescenti, cosiddette \"a risparmio energetico\" rispetto a quelle a filamento, possono superare i 90 lm/W. Le lampadine a LED hanno efficienze ancora pi\u00f9 alte e che continuano a incrementarsi col migliorare delle tecnologie. Le LED pi\u00f9 efficienti per applicazioni domestiche arrivano a 210 lm/W, quelle per illuminazione stradale dai 165 lm/W in su. Studi sull'evoluzione del settore condotti dal Department of Energy statunitense e dall'Unione europea prevedevano gi\u00e0 dal 2015 un ingresso al 2020 nel mercato consumer di LED a luce bianca con efficienza di almeno 200 lm/W, discreta resa dei colori (CRI &gt; 80) e costi di produzione contenuti.\nLa tabella seguente elenca l'efficienza luminosa delle varie sorgenti di luce. In essa si \u00e8 indicata l&amp;apos;\"efficienza luminosa\" in lumen/Watt riferita all'input elettrico, che combina gi\u00e0 in s\u00e9 sia l'efficienza di conversione da potenza elettrica a potenza radiante su tutto lo spettro, sia l&amp;apos;\"efficacia luminosa\" dovuta alla particolare distribuzione in lunghezze d'onda di ogni sorgente di luce. \nLa colonna \"efficienza luminosa\" espressa in percentuale \u00e8 riferita ad una sorgente ideale in cui tutta la potenza elettrica sia trasformabile in luce con unica lunghezza d'onda di 555\u00a0nm e pertanto con l&amp;apos;\"efficacia luminosa\" di 683 lumen/Watt sancita dal Sistema Internazionale di misura.\nEfficienza relativa all'emissione di luce bianca.\nVa rimarcato come l&amp;apos;\"efficienza luminosa percentuale\" rispetto a quella massima teorica ha una relativa utilit\u00e0: \u00e8 riferita a un'emissione di luce di colore verde per la quale l'occhio umano ha pi\u00f9 alta sensibilit\u00e0. Per luce percepibile come bianca \u00e8 stato dimostrato che la massima efficienza luminosa raggiungibile \u00e8 assai pi\u00f9 bassa ed \u00e8 in relazione alla \"qualit\u00e0 del bianco\" che si intende ottenere, quantificata attraverso il cosiddetto Color Rendering Index (CRI, in italiano indice di resa cromatica). Un CRI del 100% corrisponde ad uno spettro di emissione continuo su tutti i colori visibili e con una loro distribuzione pari a quella di corpo nero (o comunque indistinguibile da esso per l'occhio umano). Un CRI molto basso \u00e8 indizio di un \"falso bianco\", ottenuto da una miscela di poche lunghezze d'onda, che non appare come luce colorata, tuttavia falsa la resa cromatica. Le massime efficienze luminose per sorgenti bianche a 4000 kelvin risultano di 418 lm/W, 403 lm/W, 389 lm/W e 253 lm/W nei quattro casi in cui CRI=70%, CRI=80%, CRI=90% e CRI=99%. Le sorgenti luminose fluorescenti e a LED commerciali con qualit\u00e0 cromatica del bianco idonea agli usi domestici e civili hanno un CRI almeno dell'80%. Pertanto le efficienze luminose percentuali in tabella, se riferite al pi\u00f9 corretto massimo ottenibile di 403 lm/W della luce bianca con CRI \u2265 80%, andrebbero ulteriormente moltiplicate di un fattore 1,69."}
{"id": "104974", "revid": "296631", "url": "https://it.wikipedia.org/wiki?curid=104974", "title": "Luminanza", "text": "La parola luminanza pu\u00f2 avere alcuni significati:"}
{"id": "104976", "revid": "1529788", "url": "https://it.wikipedia.org/wiki?curid=104976", "title": "San Gerardo", "text": "Con il nome di San Gerardo (o anche San Geraldo o San Gherardo) si indicano:\nGeografia.\n Italia\n El Salvador"}
{"id": "104977", "revid": "124693360", "url": "https://it.wikipedia.org/wiki?curid=104977", "title": "Memory Stick", "text": "Il Memory Stick fu uno standard di scheda di memoria creato dalla Sony, introdotto nel 1999 . In realt\u00e0, il termine \"Memory Stick\" include una molteplicit\u00e0 di dispositivi diversi evolutisi nel tempo. La prima Memory Stick aveva dimensioni limitate a 128 MB ed esiste in versione \"regular\" e \"OpenMG\" (Magic Gate), di cui solo l'ultima in grado di gestire file audio. Nei telefoni cellulari \u00e8 stata usata una versione di dimensioni pi\u00f9 ridotte (\u00e8 poco pi\u00f9 piccola di una Secure Digital), la Memory Stick Duo e, successivamente (dal 2007), la micro M2 ancora pi\u00f9 piccola.\nEsisteva poi la Memory Stick PRO, sviluppata in collaborazione da Sony e Sandisk, caratterizzata da capacit\u00e0 (fino a 16 GB) e velocit\u00e0 pi\u00f9 elevate. Abbinata a dispositivi adeguati, questo tipo di Memory Stick rendeva possibile registrare audio e video in tempo reale ad alta risoluzione ed Memory Stick HG-Micro con velocit\u00e0 di 60MB/s.\nNel giugno del 2009 la Sony Ericsson ha annunciato l'intenzione di non produrre pi\u00f9 dispositivi aderenti allo standard Memory Stick.\nAttualmente (2012) tutti i prodotti Sony con memoria digitale (fotocamere, videocamere) hanno uno slot ibrido, cio\u00e8 sono in grado di accettare sia schede Memory Stick sia schede SD e i cellulari (\u00e8 stato acquisito ad inizio anno il marchio Sony Ericsson) montano soltanto schede MicroSD (ad eccezione della Playstation Vita che monta un formato di memoria proprietario). Il formato Memory Stick con le sue varianti PRO, Duo e M2 \u00e8 definitivamente tramontato, e si trovano nei negozi pochissimi esemplari di questo tipo di memorie.\nCaratteristiche.\nDimensioni:\nCapacit\u00e0 massima:\nDa SanDisk nel gennaio 2007 vengono presentate le nuove memorie Memory Stick M2 in tagli da 512 MB, 1 GB, 2 GB e 4 GB. Le M2 sono disponibili fino alla \"taglia\" 16GB.\nNel febbraio 2007 Sony mette in vendita dal suo sito le Memory Stick PRO Duo da 8 GB.\nDa marzo 2008 \u00e8 disponibile la versione da 16 GB della nuova Memory Stick PRO Duo (Mark2).\nDa maggio 2011 \u00e8 disponibile la versione da 64 GB della nuova Memory Stick PRO Duo (Mark3)."}
{"id": "104978", "revid": "580", "url": "https://it.wikipedia.org/wiki?curid=104978", "title": "Pinatubo", "text": "Il Monte Pinatubo \u00e8 uno stratovulcano attivo situato nella parte occidentale dell'isola di Luzon nelle Filippine, a meno di cento chilometri a nord-ovest della capitale Manila. Considerato estinto e ricoperto da una fitta foresta tropicale abitata da migliaia di persone di etnia Aeta, il vulcano si risvegli\u00f2 nel giugno del 1991 dopo 500 anni di inattivit\u00e0.\nQuesta eruzione vulcanica che si concluse il 2 settembre 1991 fu la pi\u00f9 importante del XX secolo, con conseguenze globali. Il volume di materiale emesso \u00e8 stimato in 10 km\u00b3, gran parte del quale venne espulso in atmosfera, provocando un raffreddamento generale di circa mezzo grado in media per uno o due anni, il resto cadde su buona parte del sud-est asiatico. I dintorni del vulcano vennero sconvolti con la formazione di una caldera, che fece perdere molta quota alla montagna, la distruzione della foresta e delle specie animali che vivevano nei dintorni che riempivano valli spesse centinaia di metri con materiali che causarono lahar anni dopo la fine dell'eruzione. Il bilancio umano, che ammonta a meno di 1.000 morti, \u00e8 relativamente limitato grazie all'efficiente evacuazione delle popolazioni e alle loro informazioni sui rischi. Tuttavia, il pedaggio economico fu pesante perch\u00e9 intere citt\u00e0 e villaggi scomparvero, le aree agricole furono rese inadatte alla coltivazione, migliaia di animali domestici morirono e le infrastrutture private, pubbliche e di trasporto furono distrutte.\nDopo la sua ultima eruzione nel 1993, il Pinatubo ha iniziato a diventare di nuovo una risorsa per la regione poich\u00e9 molti turisti, in particolare i filippini, vollero scalare la montagna per ammirare i suoi paesaggi e soprattutto il suo lago acido craterico riempito alla fine delle eruzioni.\nToponomastica.\n\"Pinatubo\" \u00e8 un termine usato anche in tagalog o in Sambal e che significa in italiano \"far crescere\", il che tenderebbe a dimostrare che esiste la conoscenza del carattere vulcanico della montagna intorno al 1500. Tuttavia, non esiste una tradizione orale su eruzioni violente ancora pi\u00f9 antiche tra i nativi. Potrebbe essere semplicemente interpretata come una regione fertile in cui crescono i cereali.\nGeografia.\nSituazione.\nIl Pinatubo si trova nelle Filippine settentrionali, ad ovest dell'isola di Luzon, nella parte meridionale dei monti Zambales formati principalmente dal ripiegamento causato dallo scivolamento della placca euroasiatica sotto la placca filippina lungo la fossa di Manila. Questa catena di montagne contiene alcuni vulcani in subduzione, di cui il Pinatubo \u00e8 il pi\u00f9 settentrionale e fa parte della cintura di fuoco. Questa catena montuosa corre lungo parte della costa occidentale di Luzon, separando la pianura centrale di Luzon a est dal mar Cinese meridionale a ovest. Le sue due estremit\u00e0 si estendono nel mar Cinese meridionale, la penisola settentrionale delimita il golfo di Lingayen e quella meridionale, la penisola di Bataan, che delimita la baia di Manila.\nIl Pinatubo sorge al limite delle province di Tarlac, Pampanga e Zambales. Si trova vicino alle citt\u00e0 di Manila (90 chilometri a sud-est, 1.660.000 abitanti), Quezon City (90 chilometri a sud-est, 2.680.000 abitanti), Angeles (da 20 a 25 chilometri a est, 264.000 abitanti), Tarlac (50 chilometri a nord-est, 262.000 abitanti) e San Carlos (80 chilometri a nord, 154.000 abitanti). In un raggio di 40 chilometri attorno al vulcano, si concentra una popolazione di oltre 500.000 persone. A nord ovest di Angeles vi \u00e8 la nuova zona franca Clark, al posto della ex base aerea della United States Air Force, l'alloggio \u00e8 di quasi quasi 20.000 persone.\nTopografia.\nPrima del disastro del 1991, il Pinatubo era una montagna che si elevava a 1.745 metri sul livello del mare, svettando a soli 600 metri sulla pianura circostante e appena 200 metri da tutte le vette circostanti. Ai suoi piedi, principalmente nei barangay, vivono pi\u00f9 di 30.000 persone, principalmente Aeta, un popolo indigeno di cacciatori-raccoglitori che fugg\u00ec dalle pianure per sfuggire alla persecuzione degli spagnoli intorno al 1565. Grazie alla loro terra fertile e alle abbondanti piogge, i fianchi del vulcano sono adatti all'agricoltura e vi si coltivano grano, orzo e riso. La maggior parte della montagna \u00e8 ricoperta da una fitta vegetazione tropicale.\nDiversi sistemi idrologici hanno la loro sorgente nel Pinatubo, i principali sono i fiumi Bucao, Santo Tomas, Maloma, Tanguay e il Kileng. Prima dell'eruzione, formavano ricchi ecosistemi, ma i depositi di cenere riempirono le valli in misura significativa. Gli studi dimostrano che ci vorranno molti anni prima che riacquistino il loro aspetto.\nAllo stesso tempo, a causa della violenza dell'eruzione, la cima della montagna perse un'altezza di oltre 250 metri. Ora la sua altitudine raggiunge i 1.486 metri e un grande lago craterico, il cui livello varia tra gli 820 e gli 840 metri di altitudine a seconda delle precipitazioni, riempie il fondo della caldera che misura 2,5 chilometri di diametro.\nGeologia.\nIl Pinatubo \u00e8 un vulcano complesso formato da cupole laviche annidate in uno stratovulcano di andesite e dacite. Poggia su un composto a ovest da rocce oceaniche chiamato complesso di Ofioliti di Zambales e da roccia sedimentaria e da vulcanica ad est. I suoi piedi sono immersi in una massa di detriti depositati da colate piroclastiche e lahar. A est della vetta, questi depositi risalgono al primo Pinatubo formatosi tra un milione di anni fa e circa 45.000-35.000 anni fa. A ovest e intorno alla vetta, questi depositi risalgono al moderno Pinatubo, formatosi per 35.000 anni, la cui storia eruttiva \u00e8 intervallata da grandi eruzioni esplosive.\nL'eruzione del 1991 che segna la fine di un periodo di riposo durato circa 500 anni \u00e8 una delle pi\u00f9 piccole eruzioni che il vulcano abbia subito, nonostante il grande volume di materiale espulso stimato \u00e8 di oltre 10 km\u00b3. L'eruzione fa parte del tipo eruttivo pliniano del vulcano con la formazione di cupole laviche che generano colate piroclastiche e forti esplosioni che producono grandi quantit\u00e0 di cenere vulcanica che, mescolata alle piogge, pu\u00f2 dare origine a lahar. Nelle prime fasi dell'eruzione, la roccia magmatica, che forma la cupola lavica, \u00e8 un'andesite ibrida composta da una matrice di dacite ricca di fenocristalli con inclusioni di basalto ricche di olivina idrata e pirosseno. A poco a poco, queste rocce vengono sostituite da materiale piroclastico di dacite riscaldata prima delle esplosioni a circa 800 \u00b0C e sottoposta ad una pressione di 2,2 \u00b1 0,5 kbar tra sette e undici chilometri di profondit\u00e0. I fenocristalli pi\u00f9 abbondanti sono l'orneblenda e il plagioclasio ma sono presenti minerali insoliti come l'anidrite composta da solfato di calcio. Questo magma \u00e8 pi\u00f9 ossidato del solito e probabilmente \u00e8 all'origine della natura solforica dell'eruzione.\nPer la sua natura vulcanica, il Pinatubo \u00e8 anche una fonte di materie prime come minerali e metalli come quelli rilasciati durante l'eruzione del 1991: 800.000 tonnellate di zinco, 600.000 tonnellate di rame, 550.000 tonnellate di cromo, 300.000 tonnellate di nichel, 100.000 tonnellate di piombo, 10.000 tonnellate di arsenico, 1.000 tonnellate di cadmio e 800 tonnellate di mercurio.\nClima.\nIl clima delle Filippine \u00e8 tropicale, influenzato dal monsone. Questo proviene da masse d'aria provenienti da nord-est che portano significative quantit\u00e0 di pioggia. A parte il loro impatto sulle temperature, i monti Zambales agiscono principalmente sul livello delle precipitazioni formando una barriera alla circolazione delle principali masse d'aria. I pendii esposti al vento ricevono cos\u00ec una quantit\u00e0 d'acqua notevolmente maggiore. Il Pinatubo \u00e8 quindi soggetto a precipitazioni che si avvicinano in media ai quattro metri all'anno, ovvero il doppio di una citt\u00e0 come Angeles. Ad agosto cadono in media 36 millimetri d'acqua al giorno e questo valore pu\u00f2 raggiungere i 180 millimetri in certi giorni. Il record risale al 19 maggio 1966 con 442 millimetri in 24 ore. Inoltre, il nord del paese \u00e8 pi\u00f9 esposto al passaggio dei cicloni rispetto al sud, nel periodo tra giugno e dicembre.\nFlora e fauna.\nDopo l'eruzione del 1991, i campioni dei sedimenti del Mar Cinese Meridionale hanno mostrato una drastica diminuzione della quantit\u00e0 di foraminiferi Benthos e una diminuzione della diversit\u00e0. Specie pioniere come Quinqueloculina allo stesso tempo sono stati in grado di beneficiare dell'abbondanza di nutrienti nei materiali piroclastici e hanno mostrato una migliore capacit\u00e0 di adattarsi alle nuove condizioni ambientali. L'eruzione ha quindi generato un forte disturbo ecologico sull'ambiente naturale.\nOggi, sebbene alcune aree del vulcano siano ancora aride, la maggior parte della montagna ha riacquistato la sua biodiversit\u00e0 dalla fine dei lahar nel 1997. Trentanove specie vegetali sono endemiche del solo Pinatubo. Il clima umido permette la proliferazione di muschi ma anche a livello animale di molti insetti tra cui diverse specie di farfalle. La foresta ospita pipistrelli, in particolare Aethalops alecto, scimmie e roditori. Pesci, alghe, crostacei, rettili e anfibi hanno ripopolato gli ecosistemi acquatici. Pertanto, i serpenti e le rane sono la pi\u00f9 importante fonte di proteine per gli Aeta.\nStoria.\nFormazione.\nIl Pinatubo inizi\u00f2 a formarsi circa un milione di anni fa. Lo stratovulcano \u00e8 composto da andesiti e daciti. Sorge a circa 2.300 metri sul livello del mare sotto forma di cupola. Molte delle morfologie che circondano il moderno Pinatubo, come il Monte Negron, il Monte Cuardrado o Mataba, sono antichi coni parassiti formati da duomi di lava o da resti del vulcano originale che resistette all'erosione.\nCirca 45.000-35.000 anni fa, il Pinatubo acquis\u00ec gradualmente la sua struttura attuale, quella di un vulcano complesso formato da duomi di lava imbricati in uno stratovulcano di andesite e dacite, circondato da depositi di lahar e colate piroclastiche, man mano che vi furono le eruzioni pliniane. Questi depositi che circondano il vulcano al punto da mascherarne la base sono il risultato di grandi eruzioni esplosive dacitiche che sembrano essere state abbastanza grandi da espellere pi\u00f9 di 10 km\u00b3 di materiale ciascuna. Queste eruzioni si sono verificate 17.000 anni fa, 9.000 anni fa, dai 6.000 ai 5.000 anni fa e dai 3.900 ai 2.300 anni fa. L'eruzione del 1991 costituisce una delle pi\u00f9 piccole eruzioni identificate su questo vulcano e che si verificano dopo 500 anni di riposo, cio\u00e8 un periodo relativamente breve. Questo periodo di riposo permise al Pinatubo di acquisire un aspetto diverso, con l'erosione che scav\u00f2 profonde gole ai suoi lati ricoperte da una fitta foresta tropicale. Il suo aspetto dopo il 1991 fu sconvolto dall'eruzione che ne ha segnato il risveglio con depositi spessi pi\u00f9 di cento metri dovuti a flussi piroclastici e lahar sui fianchi e alla formazione di una caldera di 2,5 km di diametro al posto del cratere vulcanico.\nSebbene non vi sia alcun ricordo popolare di eruzioni precedenti a quella del 1991, alcuni Aeta riferiscono che i loro anziani hanno osservato piccole esplosioni in passato. Queste osservazioni hanno avuto luogo prima dell'eruzione del 1991, risalgono infatti al XV secolo, tempo in cui la regione era abitata da migliaia di anni. Di tipo pliniano, queste eruzioni, probabilmente con un indice di esplosivit\u00e0 vulcanica di 5, produssero duomi di lava nella parte superiore del vulcano che sono la fonte di potenti esplosioni, colate piroclastiche e lahar che sicuramente hanno causato danni, almeno all'ecosistema circostante.\nEruzione del 1991.\nIl 7 giugno 1991, il vulcano entr\u00f2 in attivit\u00e0. L'eruzione, di tipo krakatoiano, fu una delle pi\u00f9 catastrofiche del XX secolo, con enormi consguenze sulla popolazione locale, sul clime e l'economia della regione.\nAttivit\u00e0.\nEcoturismo.\nPer volont\u00e0 del Ministero del Turismo filippino risalente al 1994, il Pinatubo \u00e8 diventato una popolare destinazione turistica a vantaggio dell'economia della regione. I visitatori pagano 500 pesos per i servizi di una delle trenta guide e 20 pesos di tasse a beneficio della conservazione della natura. Queste valute sono utilizzate anche per finanziare progetti comunitari, servizi pubblici e ristrutturazioni di edifici religiosi, nonch\u00e9 la costruzione di centri di accoglienza turistica. I percorsi furono tracciati fino al vulcano alla fine degli anni '90: il percorso avviene per un'ora con un fuoristrada fino a cinque chilometri dalla caldera successivamente vi sono circa tre ore di cammino. Una volta raggiunto l'obiettivo, \u00e8 consentito nuotare nel lago con alcune restrizioni. Nel 2000 questi percorsi furono gi\u00e0 percorsi in media da 1.200 escursionisti al mese e talvolta circa 100 al giorno durante l'alta stagione da marzo a maggio. Circa l'80% proveniva da Manila, con stranieri per lo pi\u00f9 europei. Il 30 novembre 2001, le autorit\u00e0 organizzarono una processione alla montagna, come avviene per il pellegrinaggio del Fuji, per celebrare il decimo anniversario dell'eruzione del 1991 e offrire fiori e frutti agli dei di Aeta. Da allora, ogni anno, ha luogo una \"marcia di pace e tranquillit\u00e0\". Negli ultimi anni ai piedi del vulcano \u00e8 stato allestito un centro relax coreano con un campo da golf.\nRicerca geotermica.\nLe indagini geotermiche sono state effettuate in superficie tra il 1982 e il 1986 e poi in profondit\u00e0 tra il 1988 e il 1990. Infatti, studi geologici di superficie, idrogeochimici e geoelettrici suggeriscono possibilit\u00e0 di sviluppo dell'energia geotermica come nuova fonte di produzione di energia elettrica grazie a falde acquifere che contengono acque ad una temperatura di oltre 200 \u00b0C. A causa della bassa permeabilit\u00e0 delle falde acquifere e dell'acidit\u00e0 della loro acqua, costrinse la ricerca a fermarsi circa un anno prima dell'inizio dell'eruzione. Una delle principali lezioni apprese dal Pinatubo riguarda la necessit\u00e0 di tenere conto della rilevanza per lo sviluppo a lungo termine dei sistemi geotermici associati ai vulcani. Uno dei mezzi per assicurare la sostenibilit\u00e0 \u00e8 seguire le chimiche e isotopiche composizioni di acqua e gas."}
{"id": "104990", "revid": "767487", "url": "https://it.wikipedia.org/wiki?curid=104990", "title": "Luminanza (fisica)", "text": "La luminanza \u00e8 una grandezza fotometrica vettoriale definita come il rapporto tra l'intensit\u00e0 luminosa emessa da una sorgente nella direzione dell'osservatore e l'area apparente della superficie emittente, cos\u00ec come vista dall'osservatore.\nLa luminanza \u00e8 espressa in cd/m2, unit\u00e0 di misura indicata anche con il nome di nit.\nLa grandezza \u00e8 indicativa dell'abbagliamento che pu\u00f2 indurre una sorgente.\nUna lampadina di piccole dimensioni, per esempio con una superficie di emissione di un centimetro quadro e con intensit\u00e0 di una candela, ha una luminanza di 10000\u00a0cd/m2. Un'altra lampadina con pari intensit\u00e0 ma con superficie di cento centimetri quadrati ha una luminanza di 100\u00a0cd/m2.\nSi pu\u00f2 comprendere perch\u00e9 sia meno fastidioso osservare direttamente un tubo fluorescente (che ha ampia superficie) piuttosto che una lampada a incandescenza (in cui tutto il flusso luminoso proviene dal piccolo filamento).\nIl rapporto tra la luminanza di una sorgente e quella dello sfondo \u00e8 detto fattore di contrasto o contrasto di luminanza."}
{"id": "104993", "revid": "74801", "url": "https://it.wikipedia.org/wiki?curid=104993", "title": "Raymond Carver", "text": "Biografia.\nNato a Clatskanie, Oregon, e cresciuto a Yakima (300\u00a0km pi\u00f9 ad est nello stato di Washington), di famiglia umile (la madre Ella Beatrice Casey era una cameriera e il padre, Raymond Clevie Carver Sr., affilatore della segheria Wauna), fin dalla giovane et\u00e0 Carver si barcamen\u00f2 tra le pi\u00f9 disparate occupazioni, coltivando al tempo stesso una grande passione per la lettura e la scrittura.\nInfanzia e fanciullezza.\nI primi tre anni di vita Carver li pass\u00f2 nella piccola cittadina di Clatskanie. Fu dopo lo scoppio della guerra che la sua famiglia, i cui disagi economici erano aumentati, decise di trasferirsi a Yakima. E qui Carver trascorse i suoi anni di formazione. Di Yakima, dove nacque nel 1943 anche James, unico fratello di Raymond, possediamo una lunga e vivida descrizione in una lettera del 13 dicembre 1987 a Bob Adelman, l'amico fotografo autore del volume, uscito dopo la morte dello scrittore, \"Carver Country. Il mondo di Raymond Carver\":\nE ancora, nel breve saggio sempre inserito in quel volume:\nNumerose le letture in quei primi anni di formazione, tra cui quella entusiastica dei libri di Edgar Rice Burroughs, il creatore del personaggio di Tarzan: Carver lo dichiarer\u00e0, dopo la pubblicazione di \"Vuoi star zitta per favore?\", nella prima intervista che gli venne richiesta.\nL'incontro con Maryann Burk e il matrimonio.\nNel giugno del 1955 Carver conosce Maryann Burk, non ancora quindicenne. Terminati gli studi presso la Yakima High School, Carver si sposta a Chester, piccola cittadina della California settentrionale nella Contea di Plumas, per raggiungere il padre che vi si \u00e8 trasferito dopo essersi licenziato dalla segheria di Yakima. A Chester Carver inizia a lavorare con il padre, che in quel periodo \u00e8 molto dimagrito e accusa forti disturbi nervosi; ma nel novembre del 1956, non sopportando i turni troppo pesanti della segheria e il lavoro a stretto contatto col padre, ritorna a Yakima dove trova lavoro come fattorino in una farmacia.\nIl 7 giugno del 1957, Raymond sposa Maryann, gi\u00e0 incinta: lui ha diciannove anni da poco compiuti, lei diciassette. Il 2 dicembre nasce la piccola Christine Rae nello stesso ospedale dove il nonno venne ricoverato nel reparto di psichiatria.\nL'universit\u00e0, i corsi di \"creative writing\" e le prime pubblicazioni.\nRaymond vorrebbe fare lo scrittore senza ulteriori studi, ma la giovane moglie lo incita a raggiungere un livello di istruzione superiore e cos\u00ec egli si iscrive dapprima ai due anni propedeutici all'universit\u00e0 di Walla Walla, nello stato di Washington, e pi\u00f9 tardi al \"Palmer Institute of Writing\", una scuola di scrittura per corrispondenza.\nNel 1958 nasce intanto il secondo figlio, Vance Lindsay, e Maryann convince Raymond a frequentare al Chico State College i corsi di letteratura e scrittura creativa sotto la guida dello scrittore John Gardner. Nell'ottobre di quell'anno una lettera del ventenne Carver, in cui si lamenta la piattezza dell'ambiente studentesco, esce col titolo \"Where Is Intellect?\" sulla rivista del college \"Wildcat\": \u00e8, materialmente, la sua prima pubblicazione.\nAll'inizio del 1959 Carver si trasferisce con la sua famiglia a Chico, dove Gardner diverr\u00e0 suo maestro e mentore: grazie a lui Carver per la prima volta poteva entrare a contatto con l'ambiente intellettuale, leggere libri della letteratura mondiale dei quali veniva solo allora a conoscenza. In questo modo Carver riusc\u00ec ad allargare le proprie prospettive di scrittore, fino a quel momento costruite esclusivamente sul suo mondo esistenziale e su qualche lettura di Hemingway. John Gardner sar\u00e0 senza dubbio, insieme a Gordon Lish, l'uomo che influir\u00e0 maggiormente su Raymond Carver scrittore.\nNel 1960 viene affidata a Carver la cura del numero primaverile di \"Selection\", la rivista letteraria dell'universit\u00e0. E nell'inverno successivo uscir\u00e0 sul secondo numero della rivista il suo racconto \"Furious Seasons\" (Stagioni Furiose), scritto in uno stile derivato da William Faulkner.\nNonostante questi primi risultati ottenuti in campo letterario e la stima di Gardner, le opportunit\u00e0 di lavoro e quindi di guadagno per poter mantenere la famiglia continuano a rivelarsi insufficienti e cos\u00ec, nel 1961, Carver decide di lasciare Chico. Dapprima si trasferisce a Eureka, dove trova lavoro nella segheria Georgia-Pacific, e poi nella contea di Humboldt ad Arcata, dove si iscrive ai corsi del professor Richard Cortez Day e contemporaneamente trova lavoro presso una ditta di lavorazione del legname. La Humboldt State University faceva capo alla California State University.\nNel 1961 appare sulla rivista letteraria del college, \"Toyon\", un suo nuovo racconto intitolato \"Il padre\". E l'11 maggio del 1962 viene rappresentata nel teatro dell'universit\u00e0 la sua prima - e unica - commedia \"Carnations\": i riscontri sono negativi. Nello stesso anno la \"Western Humanities Review\" pubblica un suo racconto dal titolo \"Pastorale\" (che diventer\u00e0 in seguito \"La baita\") e la rivista \"Target\" una sua poesia: \"L'anello di ottone\". Carver ottiene come pagamento del racconto due copie della rivista e per la poesia il suo primo assegno come scrittore, della modica cifra di un dollaro che, ugualmente, lo fa felice.\nNel febbraio del 1963 Carver consegue la laurea di primo livello e gli viene affidato l'incarico di redattore della rivista \"Toyon\", sulla quale pubblicher\u00e0 qualche altro testo, sia a proprio nome che sotto pseudonimo.\nDifficolt\u00e0 e progressi.\nTra il 1963 e il 1964, Carver ha la possibilit\u00e0 di frequentare un seminario piuttosto quotato di scrittura creativa, lo Iowa Writers' Workshop. Ma nonostante il convinto sostegno della moglie egli fatica ad adattarsi alla situazione, non ottiene i risultati richiesti e infine rinuncia. Carver sembra proprio non poter uscire da quella categoria dei \"working poor\" alla quale peraltro egli sente di appartenere, come ironicamente dir\u00e0, \"di diritto\".\nSpostatosi a Sacramento, trova lavoro per un po' in una libreria e poi come custode presso il San Juan Mercy Hospital, dapprima di giorno e in seguito di notte: e questo gli consente di scrivere per ore lontano dalla confusione prodotta dai figli che con la loro presenza, come sosterr\u00e0 nel suo saggio \"Fires\" (Fuochi), lo condizionano sensibilmente:\nA Sacramento Carver rimarr\u00e0 fino al 1967, quando torner\u00e0 brevemente a Iowa City per frequentarvi, senza risultato, un master per bibliotecario.\n\u00c8 poco dopo la morte del padre, avvenuta il 17 giugno 1967, che Carver ottiene un impiego presso una casa editrice di testi scientifici collegata alla IBM, la Science Research Associates di Palo Alto: vi lavorer\u00e0 sia come redattore che come addetto alla pubblicit\u00e0. Trasferitosi a Palo Alto nell'agosto, Carver vi conosce Gordon Lish, allora editor della rivista \"Esquire\", che diventer\u00e0 il suo editor negli anni futuri. Un'altra conoscenza fatta in questo periodo \u00e8 quella con il poeta Dennis Schmitz, che aiuta Carver a preparare la sua prima raccolta di poesie (\"Near Klamath\", 1968). Inoltre, nell'antologia \"The Best American Short Stories\" curata per il 1967 da Marta Foley, viene inserito il racconto \"Vuoi star zitta, per favore?\".\nMaryann, che per aiutare Raymond ha rallentato i propri studi universitari, nel 1968 ottiene una borsa di studio per l'estero e Raymond, preso un congedo dalla casa editrice, la segue a Tel Aviv, in Israele, con i figli. Ma dopo quattro mesi, preso dall'irrequietezza, torna da solo negli USA dove trascorre parte dell'inverno presso dei parenti a Hollywood, scrivendo e lavorando precariamente come venditore di programmi teatrali. Nel 1969 viene riassunto dalla Science Research Associates, ma presto si fa licenziare e vive per tutto l'anno successivo scrivendo a tempo pieno, grazie alla liquidazione e ad un sussidio di disoccupazione. \"Near Klamath\" (il suo primo volume di poesie, pubblicato da una sigla legata all'universit\u00e0 di Sacramento) fa intanto assegnare a Carver il \"Discovery Award\" per la poesia.\nNel 1970 Carver si sposta con la famiglia a Sunnydale, sempre in California. Il suo racconto \"Ventiquattro ettari\" viene incluso nell'antologia letteraria \"The Best Little Magazine Fiction 1970\" e una vera casa editrice, la Kajal Press, pubblica la sua seconda raccolta di poesie dal titolo \"Winter Insomnia\".\nComincia a formarsi la sua notoriet\u00e0. Nel 1971 riceve dalla San Francisco Foundation una speciale menzione e Gordon Lish accetta di pubblicare su \"Esquire\" un suo racconto dal titolo \"I vicini\", poi semplificato in \"Vicini\". Carver ottiene anche, per l'anno accademico 1971-1972, l'incarico di insegnare scrittura creativa all'Universit\u00e0 di California a Santa Cruz. Perci\u00f2 si trasferisce con la famiglia a Ben Lomond. Nel mese di settembre appare su \"Harper's Bazar\" il racconto \"Fat\", mentre \"Night Out\" viene pubblicato sul \"The Best Little Magazine Fiction 1971\". Sono per\u00f2 soprattutto le riviste universitarie, qua e l\u00e0 negli Stati Uniti, a presentare in prima pubblicazione molti dei racconti di Carver.\nNel 1972 lo scrittore riceve una borsa di studio, la Wallace E. Stegner Fellowship dell'Universit\u00e0 di Stanford; nello stesso tempo viene nominato \"visiting lecturer\" per la narrativa dall'Universit\u00e0 di Berkeley. A luglio riesce cos\u00ec ad acquistare casa a Cupertino, un'altra citt\u00e0 californiana.\nNel 1973 apparvero sulla rivista \"Voices in American Poetry\" cinque sue poesie e nell'antologia del \"Prize Stories\", che raccoglieva i racconti migliori dell'anno premiati con l\"'O. Henry Short Story Prize\", venne inserito il racconto \"E questo cos'\u00e8?\" che prender\u00e0 in seguito il titolo de \"I chilometri sono effettivi?\". Carver avrebbe vinto tale premio ben cinque volte.\nRichiesto, stavolta, come \"visiting lecturer\" anche dall'Iowa Writers' Workshop a Iowa City, Carver trascorse senza la famiglia un periodo alla Iowa House, residenza universitaria in cui si ritrov\u00f2 insieme a John Cheever: ma stando alla sua testimonianza, pi\u00f9 che all'insegnamento loro due si dedicarono al bere. Fu infatti in questo periodo della sua vita che per Carver incominci\u00f2 l'alcolismo.\nPer l'anno accademico 1974-1975 egli ottenne peraltro un incarico presso l'Universit\u00e0 di California a Santa Barbara, diventando anche redattore della rivista del campus \"Spectrum\". E nel 1974 ricevette il secondo \"O. Henry Short Story Prize\" per il racconto \"Put Yourself in My Shoes\" (Provi a mettersi nei miei panni) che, pubblicato dalla Capra Press di Santa Barbara, venne inserito in \"Prize Stories\" del 1974.\nAncora difficolt\u00e0.\nNonostante i successi e gli incarichi ricevuti, l'economia familiare rimaneva piuttosto precaria e spesso Carver doveva appoggiarsi ai sussidi di disoccupazione o a lavori occasionali. Nel 1974 si manifestarono d'altro canto le prime gravi conseguenze dell'alcolismo, che lo costrinsero a chiedere le dimissioni dall'Universit\u00e0 di California. Tornato senza lavoro a Cupertino, Carver trascorrer\u00e0 i due anni seguenti scrivendo solo in rari momenti di lucidit\u00e0. E in preda all'ubriachezza diventer\u00e0 spesso violento nei confronti della moglie: l'equilibrio della coppia, gi\u00e0 in bilico, ne risentir\u00e0 fortemente.\nNel \"Prize Stories\" del 1975 venne comunque incluso un suo nuovo racconto, \"Are You A Doctor?\". E nel febbraio del 1976 Capra Press pubblicava la terza raccolta di poesie, intitolata \"At Night the Salmon Move\". Ma soprattutto, presso la McGraw-Hill di New York, nella collana diretta da Gordon Lish usciva nel 1976 la prima raccolta di ventidue racconti di Carver: \"Will You Please Be Quiet, Please?\" (Vuoi star zitta, per favore?).\nDall'ottobre del 1976 al gennaio del 1977 lo scrittore venne ricoverato per quattro volte in ospedale per una terapia di disintossicazione dall'alcol. Il suo matrimonio naufrag\u00f2. La casa di Cupertino venne venduta e Carver and\u00f2 ad abitare dapprima con la madre per poi trasferirsi, da solo, a McKinleyville (Contea di Humboldt) in California.\nIl 2 giugno del 1977 per\u00f2, come raccont\u00f2 egli stesso, Carver riusc\u00ec a smettere drasticamente di bere. Ci fu anche una prima riconciliazione con la moglie. Intanto la raccolta \"Vuoi star zitta per favore?\" otteneva la nomination per il prestigioso National Book Award, e riscuoteva un buon successo, anche se pi\u00f9 di critica che di pubblico.\nSempre nel 1977 Carver inizi\u00f2 a scrivere un romanzo che voleva essere, come dir\u00e0 egli stesso in una intervista, qualcosa di molto diverso dai racconti fino a quel momento scritti. Il romanzo (del quale ci \u00e8 rimasto solo un frammento) non verr\u00e0 per\u00f2 mai portato avanti perch\u00e9 Carver si rese presto conto di provare una vera avversione per i testi troppo estesi. In seguito affermer\u00e0:\nIl rapporto con Tess Gallagher.\nNel novembre del 1977, in occasione di un congresso di scrittori a Dallas, nel Texas, Carver conobbe la poetessa Tess Gallagher che sarebbe divenuta la sua compagna e che infine egli avrebbe sposata in seconde nozze. In quell'anno venne data alle stampe dalla Capra Press, con una tiratura piuttosto contenuta, la sua seconda raccolta di otto racconti: era intitolata \"Furious Seasons and Other Stories\" (Stagioni furiose e altri racconti), riprendendo il titolo, ma solo quello, del primo racconto da lui scritto.\nNel 1978 fu assegnato a Carver un incarico dal Goddard College di Plainfield, nel Vermont, per l'insegnamento di scrittura creativa. Ci fu allora anche un altro tentativo di riconciliazione con la moglie: Carver and\u00f2 a vivere con lei a Iowa City, ma nel luglio venne una nuova e questa volta definitiva separazione.\nTrasferitosi a El Paso, dove nel frattempo ha ottenuto dall'Universit\u00e0 del Texas la nomina come scrittore \"in residence\" per l'anno 1978-1979, Carver incontra nuovamente Tess Gallagher e il 1\u00ba gennaio 1979 incomincia a vivere con lei. I due trascorreranno l'estate successiva a Chimacum nello stato di Washington, vicino alla citt\u00e0 in cui era nata Tess, Port Angeles e a settembre si sposteranno a Tucson, dove la Gallagher insegner\u00e0 all'Universit\u00e0 dell'Arizona. Carver nel frattempo ha ricevuto un incarico per l'insegnamento di Letteratura inglese presso l'Universit\u00e0 di Syracuse nello stato di New York, ma decide di chiedere un'aspettativa di un anno per poter sfruttare la borsa di studio Guggenheim e scrivere senza essere assillato da altri impegni.\nNel 1980 Carver riceve la National Endowment for the Arts Fellowship per la narrativa. A causa per\u00f2 dell'anticipato pensionamento di un docente, deve iniziare con un semestre di anticipo l'insegnamento a Syracuse. In attesa di acquistare un'abitazione in quella citt\u00e0, Raymond e Tess vivono, dal mese di maggio ad agosto, in una casa in prestito a Port Angeles. A settembre si trasferiscono a Syracuse dove Tess ha, nel frattempo, ottenuto la nomina di coordinatrice del programma di scrittura creativa nel quale lo stesso Carver insegner\u00e0. La loro casa a Syracuse diventer\u00e0 tanto frequentata da colleghi e amici, che Ray e Tess a periodi esporranno fuori di essa il cartello \"Writers at work\" per assicurarsi un po' pi\u00f9 di tranquillit\u00e0.\nIl successo.\nIl 20 aprile 1981 esce presso Knopf di New York una nuova raccolta di diciassette racconti, intitolata \"What We Talk About When We Talk About Love\" (Di cosa parliamo quando parliamo d'amore), che riceve una brillante recensione sulla prima pagina della \"New York Times Book Review\" : viene lodata, in particolare, la capacit\u00e0 dello scrittore di ridurre al minimo essenziale la storia e le parole usate per raccontarla. In realt\u00e0 il dattiloscritto di Carver ha subito macroscopici tagli e molti rimaneggiamenti ad opera dell'editor Gordon Lish. Carver ha tentato almeno in parte di opporsi a tali interventi, ma sostanzialmente senza successo. Egli per\u00f2 non si riconoscer\u00e0 mai nella definizione di minimalismo letterario che viene allora attribuita ai suoi racconti e cercher\u00e0 in seguito di creare storie nuove, o di riprendere storie gi\u00e0 pubblicate, conferendo loro un aspetto meno scarnito. Ecco cosa scriver\u00e0 nell'agosto 1982, mentre sta preparando i racconti di \"Cattedrale\", a Gordon Lish:\"\nIl 15 febbraio sulla \"New York Times Book Review\" era stato anche pubblicato il saggio \"A Storyteller's Shoptalk\", che prender\u00e0 pi\u00f9 avanti il titolo di \"On Writing\". E sul finire del 1981 lo scrittore otterr\u00e0 il Carlos Fuentes Fiction Award della rivista \"Columbia\" per il racconto \"The Bath\" (Il bagno).\nDurante l'estate del 1982 Raymond e Tess si recano in Svizzera. A settembre il racconto \"The Pheasant\" (\"Il Fagiano\") viene pubblicato dalla casa editrice Metacom Press. Il 18 ottobre lo scrittore ottiene il divorzio da Maryann. Si intensifica il lavoro di collaborazione con Tess: tra l'altro, ai due viene commissionata dal regista Michael Cimino una sceneggiatura sulla vita di Dostoevskij. In quello stesso periodo, Carver viene accolto nella Yaddo Corporation, un ritiro per artisti a Saratoga Springs vicino a New York, dove, come gi\u00e0 avevano fatto altri scrittori famosi, tra i quali Henry Roth e Truman Capote, si poteva lavorare in rilassata tranquillit\u00e0.\nIl 14 aprile del 1983 viene pubblicata dalla Capra Press la raccolta \"Fires: Essays, Poems, Stories\" che apparir\u00e0 in Italia nel 1989 con il titolo \"Voi non sapete che cos'\u00e8 l'amore. Racconti, poesie, saggi\". In essa gi\u00e0 si percepisce l'allontanamento di Carver dalla forma (o dalla moda) minimalista. Un mese dopo, il 18 maggio, allo scrittore viene assegnato dall'American Academy and Institute of Arts and Letters il Mildred and Harold Strass Living. \u00c8 un ambito premio consistente in una borsa quinquennale rinnovabile di trentacinquemila dollari annui netti: dal momento che chi la accetta deve abbandonare ogni forma lavorativa retribuita, Carver si dimette dalla Syracuse University per dedicarsi solamente alla scrittura.\nIl 15 settembre l'uscita presso Knopf di una nuova raccolta di dodici racconti dal titolo \"Cathedral\" (Cattedrale) segna un momento importante. Critica e pubblico si rendono conto di quanto si sia maturata e arricchita l'arte di Carver, che peraltro sta anche riproponendo racconti importanti in versioni meno alterate. Il libro riceve la \"nomination\" per il National Book Critics Circle Award il 12 dicembre e gi\u00e0 nel 1984 viene tradotto in lingua italiana (\u00e8 Mondadori a pubblicare questo titolo ma saranno sempre altri editori, in seguito, a far conoscere Carver in Italia).\nSempre nel 1983 Carver inoltre cura un numero speciale, dedicato alla narrativa, della rivista \"Ploughshares\". La scrittrice Anne Tyler include in \"The Best American Short Stories\" da lei curato per il 1984 il racconto \"Where I'm Calling From\" (Da dove sto chiamando), che a sua volta John Updike inserir\u00e0 in una antologia dei migliori racconti americani del XX secolo.\nSono insomma anni di celebrit\u00e0 e riconoscimenti. Egli pu\u00f2 dedicarsi completamente allo scrivere, soprattutto alla poesia, e per lavorare meglio talvolta si isola nella casa che la Gallagher ha fatto costruire a Port Angeles, la Sky House. Dir\u00e0 egli stesso:\nCi saranno anche altri viaggi, sempre in compagnia di Tess: in Brasile e in Argentina, con il finanziamento dell'United States Information Service (USIS), Carver legger\u00e0 in pubblico le sue opere. Ritorner\u00e0 anche, con Tess, a Syracuse per riprendere l'insegnamento, avendo per\u00f2 ottenuto di limitarlo ad un solo semestre all'anno. Sul numero di settembre 1984 di \"Esquire\" esce il suo saggio \"My Father's life\" (Vita di mio padre). Viene anche ripubblicato, in tiratura limitata, il racconto \"If It Please You\": \u00e8 la forma, cui Carver si dimostra affezionato, del \"chapbook\"o plaquette, edizioni di brevi testi in poche copie, magari numerate e firmate. Un gruppo di sette poesie \u00e8 ripubblicato nell'antologia \"The Generation of 2000\" e il racconto \"Careful\" \u00e8 incluso in \"The Pushcart Prize\". L'anno si concluder\u00e0 con la candidatura di Carver al premio Pulitzer per la raccolta \"Cathedral\".\nNel mese di febbraio del 1985 verranno pubblicate sulla rivista \"Poetry\" cinque sue poesie e il 1\u00ba maggio vedr\u00e0 la stampa la nuova raccolta poetica \"When Water Comes Together with Other Water\" (\"Racconti in forma di poesia\"). In autunno verr\u00e0 stampata anche la sceneggiatura scritta in collaborazione con Tess, \"Dostoevskij: A Screenplay\" (Dostoevskij. Una sceneggiatura). In novembre Carver recensir\u00e0 per la \"New York Times Book Review\" due biografie di Hemingway e nello stesso mese ricever\u00e0 il Levinson's Prize dalla rivista \"Poetry\".\nNel 1986 il primo dei sette nuovi racconti che poi confluiranno in \"Where I'm Calling From\", e cio\u00e8 \"Boxes\" (Scatole), esce sul \"New Yorker\" del 24 febbraio: viene poi accolto nell'antologia \"The Best American Short Stories\" curata per il 1987 da Anne Beattie (mentre tale antologia per il 1986 era stata curata proprio da Carver e da Shannon Ravenel).\nBabcock &amp; Koontz ristampa il suo saggio sulla vita del padre. Nell'autunno uscir\u00e0 anche una nuova raccolta di poesie dal titolo \"Ultramarine\" (Blu oltremare) e Carver verr\u00e0 eletto, insieme a Tess, poeta dell'anno dalla Modern Poetry Association di Chicago.\nNel 1987 esce presso la casa editrice Delacorte l'antologia curata da Carver e Tom Jenks \"American Short Stories Masterpieces\" e, in maggio, la Raven Editions pubblica \"Those Days: Early Writings by Raymond Carver\", consistente in undici poesie e un racconto a cura di William L. Stull.\nUn racconto sugli ultimi giorni di vita di \u010cechov, \"Errand\" (L'incarico), uscir\u00e0 il 1\u00ba giugno sul New Yorker: ma sar\u00e0 purtroppo l'ultimo racconto scritto da Carver. Intanto, da primavera a luglio Raymond e Tess si dedicheranno ad altri viaggi in Europa e visiteranno Parigi, Roma, Milano, Zurigo. Nei mesi seguenti usciranno altri \"chapbooks\" numerati e un saggio sulla fotografia.\nLa malattia e la morte.\nImprovvisamente, alla fine di settembre del 1987, Carver viene colto da un'emorragia al polmone sinistro e il 1\u00ba ottobre, a Syracuse, \u00e8 operato d'urgenza. L'11 novembre \u00e8 incluso tra i \"Literary Lions\" della New York Public Library.\nNel 1988 Carver acquista una casa a Port Angeles. Al racconto \"Errand\" viene assegnato il primo posto nella raccolta di \"Prize Stories\" 1988. Nel marzo a Carver vengono diagnosticate delle metastasi al cervello: lo scrittore deve sottoporsi a un ciclo di radioterapia a Seattle.\nIn occasione del suo cinquantesimo compleanno la Atlantic Monthly Press pubblica l'attesa, ampia auto-antologia \"Where I'm Calling From\" (Da dove sto chiamando) che comprende anche i sette racconti inediti. Pur in cattive condizioni fisiche e cosciente del suo male, Carver non smette di lavorare, lasciando scritto in un appunto:\nMolti saranno i riconoscimenti di questo 1988: tra l'altro una laurea ad honorem in lettere e l'ammissione di Carver alla prestigiosa American Academy and Institute of Arts and Letters. Ma ai primi di giugno il cancro si riacutizza. Il 17 di quel mese Carver e Tess si sposano a Reno, nel Nevada. Tess rimarr\u00e0 sempre accanto a Raymond, lavorando al suo ultimo libro di poesie \"A New Path To the Waterfall\" (), e soprattutto aiutandolo nel difficile percorso della malattia. Tess scriver\u00e0 poi nel suo libro-diario:\nRicoverato al Virginia Mason Hospital, Carver viene dimesso dopo poco tempo e muore nella sua nuova casa di Port Angeles il 2 agosto alle 6 e 20 del mattino. Viene sepolto nell'Ocean View Cemetery di Port Angels il 4 agosto, nello stesso giorno in cui viene pubblicato a Londra dalla Collins Harvill \"Elephant and Other Stories\" (Elefante e altri racconti), ovvero la raccolta degli ultimi sette racconti carveriani, che esce in tale forma solo in Inghilterra.\nIn un discorso commemorativo tenutosi nel novembre del 1988 Tess Gallagher concluder\u00e0 con le parole di una poesia di Raymond:\nNel 1989 venne assegnata a Tess Gallagher e Raymond Carver la Maximine Cushing Gray Fellowship. Il 15 giugno la Atlantic Monthly Press pubblic\u00f2 l'ultima raccolta di poesie: \"A New Path To The Waterfall\". Il 22 settembre la BBC trasmetteva un documentario sulla vita e le opere di Raymond Carver e il 27 novembre l'English - Speaking Union conferiva allo scrittore l'Ambassador Book Award per \"Where I'm Calling From\".\nPoetica.\nCarver \u00e8 stato certamente un maestro della narrativa breve. Lo si \u00e8, inoltre, considerato un capostipite del minimalismo letterario americano. I suoi racconti hanno per protagonisti gente comune, individui modesti nel lavoro e nelle abitudini, e spesso colti dalla disperazione: uomini e donne che si dibattono o si trascinano tra le difficolt\u00e0 della vita di un'America di provincia. Con la sua scrittura lineare ma attentamente e finemente cesellata, Carver conduce il lettore attraverso una grigia quotidianit\u00e0 per svelargli, d'improvviso, solo per un attimo, quel poco di verit\u00e0 e autenticit\u00e0 che resta nelle piccole vite descritte.\nNella sua poesia c'\u00e8 la radice profonda dell'ispirazione letteraria di Carver. \u00c8 una poesia fortemente concentrata sulla vita quotidiana, di cui, attraverso l'uso di un linguaggio ordinario, riesce a esprimere efficacemente le tensioni fondamentali: un certo spaesamento esistenziale, la paura della morte, il bisogno di essere amati, di essere salvati, di comunicare in modo sincero. Accostarsi alla scrittura di Carver e avvertirne tutta l'interiore necessit\u00e0 significa, dunque, comprendere come la letteratura possa essere realmente una \"questione di vita o di morte\".\nCertamente influenzato, nel suo realismo, dal Fitzgerald de \"Il grande Gatsby\" o dall'Hemingway dei racconti, Carver a sua volta si \u00e8 imposto come un maestro del raccontare la vita.\nLo scrittore giapponese Haruki Murakami, che ha anche tradotto alcuni testi di Carver, ad esempio lo considera tra i pochi autori - e l'unico contemporaneo - che lo abbiano ispirato. E il titolo originale del suo \"L'arte di correre\", \"What I Talk About When I Talk About Running\", riprende esplicitamente il titolo della raccolta carveriana \"Di cosa parliamo quando parliamo d'amore\".\nMinimalismo o essenzialit\u00e0?\nCome narratore Carver procede secondo la pratica dell'omissione, che esclude tutto quello che non \u00e8 fondamentale enunciare:\nCarver ha percorso il suo itinerario con l'ambizione di introdurre nel mondo della \"short story\" una sua personale prospettiva, senza troppo rifarsi a schemi letterari precedenti e a categorie definite. Non ha voluto essere accomunato agli scrittori postmoderni e si \u00e8 difeso con forza anche quando ha sentito considerare autori pi\u00f9 giovani come suoi seguaci in un modello di scrittura definito minimalista. Carver non si \u00e8 mai considerato un minimalista:\nEd ha voluto del resto prendere le distanze anche da Ernest Hemingway:\nL'altra faccia dell'America.\nNell'America definita dell\"'affluent society\", che enfatizza con i suoi miti e le sue immagini il benessere, Carver ci presenta nei suoi racconti l'aspetto di un altro paese, che \u00e8 quello semmai dello spreco, e dei poveri vecchi e nuovi.Cos\u00ec i personaggi di Carver vivono tutti una sensazione di vuoto e di perdita sia individuale che collettiva, che si presenta in modo diverso ma con un comune denominatore: l'attesa di qualcosa. Qualcosa che appare in procinto di accadere, ma che pu\u00f2 anche assumere i tratti della catastrofe.\nIl tema pi\u00f9 frequentato da Carver \u00e8 poi quello della coppia, all'interno di uno spazio domestico che ha sempre, nella sua narrazione, una presenza viva, tutt'altro che accessoria.\nL'ambiente, gli oggetti della quotidianit\u00e0 ci forniscono infatti la verit\u00e0 delle storie di vita, sottolineano l'implacabilit\u00e0 dell'azione del tempo. Gli oggetti che popolano l'esterno o l'interno della casa non sono infatti semplici suppellettili quotidiane ma possiedono una particolare potenzialit\u00e0: servono a completare, a esprimere il disagio interiore dei personaggi, come il frigorifero che improvvisamente si rompe, il televisore che sveglia in modo brusco il protagonista o il telefono che squilla in un momento inopportuno.\nLa ricerca della forma architettonica.\nCon \"Cattedrale\" la scrittura di Carver cambia e i suoi racconti diventano pi\u00f9 complessi sia dal punto di vista delle tematiche che della forma. Egli comincia a parlare di architettura dell'opera:\nCarver, che all'inizio si era adattato al minimalismo ricercato da Gordon Lish, ora se ne distacca perch\u00e9 sente la necessit\u00e0 di una espressione pi\u00f9 piena, di una linea narrativa meno scheletrica. Gran parte degli scritti degli anni Ottanta viene cos\u00ec a essere contraddistinta dal desiderio di produrre opere nuove ma anche da una instancabile revisione e riscrittura di quanto prima pubblicato.\nI racconti di Carver vengono cos\u00ec modificati da una raccolta all'altra a volte nella lunghezza, altre nel diverso nome dato ai personaggi o nello stesso titolo. E verso la fine del decennio, e anche della vita dell'autore, l'\"originalit\u00e0\" sar\u00e0 finalmente raggiunta. Le storie dell'ultima raccolta, \"Elefante e altri racconti\", cos\u00ec come gli scritti inediti raccolti dalla moglie Tess e inclusi nella raccolta postuma \"Se hai bisogno chiama\", sono veramente diversi, pi\u00f9 maturi. Alla pubblicazione di \"Beginners (Principianti)\", ovvero della versione pi\u00f9 originale, \"d'autore\" dei racconti di \"Cosa parliamo quando parliamo d'amore\", Philip Roth ha peraltro commentato:\n\"Mai opera narrativa ebbe meno bisogno di revisioni. Eppure in occasione della sua prima pubblicazione il testo fu non solo rivisto, ma addirittura fatto a pezzi da un editor.\"\nCome scrive Gigliola Nocera nel suo saggio:"}
{"id": "104995", "revid": "547034", "url": "https://it.wikipedia.org/wiki?curid=104995", "title": "Matt Ruff", "text": "Biografia.\nRuff \u00e8 cresciuto nel quartiere di Queens a New York, figlio di un prete luterano. Ha frequentato nel 1983 la Stuyvesant High School a New York e si \u00e8 laureato nel 1987 alla Cornell University. Dopo aver vissuto in molte citt\u00e0 della costa orientale ed occidentale (un anno a Hartford, sette mesi a Seattle, Boston, Portland) si \u00e8 sposato a Filadelfia e ora vive a Seattle nello stato di Washington.\nNon solo negli Stati Uniti, ma anche in Europa, Ruff \u00e8 diventato celebre per il modo particolare con il quale costruisce i romanzi, i quali, non a caso, sono rapidamente diventati qualcosa a met\u00e0 tra il \"cult\" e il \"bestseller sotterraneo\". Il suo primo libro, \"Fool on the Hill\", pubblicato nel 1988, \u00e8 ambientato nel campus dell'universit\u00e0 statunitense di Cornell (Ithaca, NY) e presenta molteplici contaminazioni di generi e modelli. Questo romanzo ha ricevuto un enorme successo, prima ancora che venisse pubblicato, tra gli studenti dell'universit\u00e0 nella quale Ruff studiava; un successo del resto che si rinnova oramai anno dopo anno tra gli universitari statunitensi.\nIl suo secondo libro \"Acqua, luce e gas\" lo ha aiutato a diventare uno scrittore affermato. Quello che sembra essere un romanzo su un futuro alla \"Blade Runner\", si rivela in realt\u00e0 un commento amaro su quello che potrebbe diventare New York in un futuro non troppo lontano.\nIl suo terzo libro \u00e8 intitolato \"La casa delle anime\" e segna un radicale cambiamento rispetto all'opera precedente. Questo romanzo infatti non ha nulla a che vedere con la fantascienza. La storia del libro \u00e8 centrata sul tema delle personalit\u00e0 multiple con numerosi richiami ad elementi fantastici. Il romanzo ha vinto, nel 2003, il Premio James Tiptree Jr., un PNBA Book Award e un Washington State Book Award.\n\u00c8 stato inoltre tra i finalisti nel 2005 dell'International IMPAC Dublin Literary Award. \nI suoi libri sono stati pubblicati in Germania, Italia, Francia, Giappone e molti altri paesi.\nIl suo quinto libro \u00e8 intitolato \"Bad Monkeys\" scritto nel 2007, vince nel 2008 il Premio Alex.\nNel 2012 \u00e8 uscito The mirage."}
{"id": "104996", "revid": "124880150", "url": "https://it.wikipedia.org/wiki?curid=104996", "title": "Philip Roth", "text": "\u00c8 stato uno dei pi\u00f9 noti e premiati scrittori statunitensi della sua generazione, considerato non solo tra i pi\u00f9 importanti romanzieri ebrei di lingua inglese - una tradizione che comprende Saul Bellow, Henry Roth, E. L. Doctorow, Bernard Malamud e Paul Auster - ma anche, secondo il critico Harold Bloom, il maggiore narratore statunitense dopo Faulkner. Per Bloom, \u00abRoth \u00e8 il culmine di un enigma irrisolto nella letteratura ebraica dei secoli XX e XXI. Le complesse influenze di Kafka e Freud e il malessere della vita ebraico-statunitense produssero in Philip un nuovo genere di sintesi\u00bb.\n\u00c8 conosciuto in particolare per il racconto lungo \"Goodbye, Columbus\", poi unito ad altri 5 pi\u00f9 brevi in volume (premiato con il National Book Award), ma \u00e8 diventato famoso con \"Lamento di Portnoy\", da alcuni considerato scandaloso. Da allora si \u00e8 ritagliato un posto di grande interesse e attesa in occasione dell'uscita di ogni titolo, forte di una produzione ampia e costante e grazie allo scontro tra estimatori e detrattori che lo accusano di utilizzare un linguaggio troppo aperto e scurrile. \u00c8 stato proposto pi\u00f9 volte per il Premio Nobel, che non ha mai ottenuto, pur essendo stato premiato con altri riconoscimenti.\nI suoi romanzi tendono a essere autobiografici, con la creazione di alter ego (il pi\u00f9 famoso dei quali \u00e8 Nathan Zuckerman, che appare in diverse opere), con personaggi che portano il suo vero nome e persino usando personaggi che si chiamano Philip Roth, ma non sono lui (come in \"\"). Oltre alla vena autobiografica, i suoi ritratti familiari e di quartiere diventano fortemente esemplari dell'umanit\u00e0 della zona (la periferia a ovest di New York e soprattutto Newark) e dell'epoca, tanto da contribuire a dipingere un'identit\u00e0 personale e collettiva.\nBiografia.\nRoth \u00e8 nato a Newark, nel New Jersey, il 19 marzo 1933, figlio di immigrati galiziani di origine ebraica. Frequenta la Rutgers University di Newark per un anno, poi si trasferisce alla Bucknell University in Pennsylvania, dove si laurea con lode in Inglese; in seguito, ha conseguito il master alla Chicago University in letteratura anglosassone. Si \u00e8 dedicato poi brevemente all'insegnamento, tenendo corsi di scrittura creativa e di storia della letteratura alle universit\u00e0 di Iowa e a Princeton. Ha poi insegnato letteratura comparata all'Universit\u00e0 della Pennsylvania fino al 1991, quando ha deciso di dedicarsi a tempo pieno al solo esercizio della scrittura. Dopo l'universit\u00e0 ha anche prestato servizio militare per due anni, durante i quali ha scritto racconti e recensioni per qualche rivista (\"Et Cetera\", \"Chicago Review\", \"Epoch\", \"Commentary\", \"The New Republic\" e \"Esquire\" e finalmente \"The New Yorker\" e \"The Paris Review\").\nDurante gli anni vissuti a Chicago, Roth ha sposato Margaret Martinson, dalla quale si \u00e8 separato nel 1963. La donna \u00e8 poi morta in un incidente stradale nel 1968, evento che \u00e8 diventato parte della sua opera, con l'esplorazione dell'interiorit\u00e0 di personaggi che hanno perduto qualcuno improvvisamente e ne cercano una ragione o si domandano se ne hanno in qualche modo colpa. In particolare, si pu\u00f2 riconoscere la sua prima moglie dietro i personaggi di Lucy Nelson in \"Quando lei era buona\" e di Maureen Tarnopol in \"La mia vita di uomo\", ma sembra apparire anche in \"I fatti. Autobiografia di un romanziere\" e nelle fantasie del protagonista di \"Il teatro di Sabbath\".\nNel 1990 Roth ha sposato in seconde nozze Claire Bloom, un'attrice con cui conviveva da tempo. Nel 1994, si \u00e8 separato anche da lei; la Bloom ha pubblicato un libro di memorie \"Leaving a Doll's House\" (1996), in cui Roth viene ritratto in modo poco generoso. Alcune pagine amare di \"Ho sposato un comunista\" sembrano costruite in reazione al libro di lei. Nella vita dello scrittore c'\u00e8 qualcosa che ha a che fare con un esaurimento nervoso e con un trattamento medico sbagliato (di cui c'\u00e8 traccia anche nella trama di \"\") che gli causava insonnia e, a sentire la seconda moglie, qualche crudelt\u00e0 mentale.\nIl 10 novembre 2012, all'et\u00e0 di 79 anni, Roth ha annunciato pubblicamente in un'intervista alla rivista francese \"Les Inrockuptibles\" il suo addio alla letteratura, usando questa metafora: \u00abAlla fine della sua vita il pugile Joe Louis disse: \"Ho fatto del mio meglio con i mezzi a mia disposizione\". \u00c8 esattamente quello che direi oggi del mio lavoro. Ho deciso che ho chiuso con la narrativa. Non voglio leggerla, non voglio scriverla, e non voglio nemmeno parlarne\u00bb.\nPoche ore dopo, la notizia \u00e8 stata confermata dal suo editore Houghton Mifflin.\nL'autore ha anche precisato di aver dato istruzioni ai suoi parenti di distruggere il proprio archivio personale quando sar\u00e0 morto, archivio che potrebbe contenere anche alcuni inediti. Contestualmente, ha abbandonato il proprio appartamento nell'Upper West Side di New York e si \u00e8 definitivamente trasferito nella fattoria di sua propriet\u00e0 nel Connecticut, dove nel marzo del 2013 ha rilasciato una lunga intervista alla rete televisiva pubblica PBS per la serie \"American Masters\".\nMuore a New York il 22 maggio 2018, a 85 anni, a causa di un'insufficienza cardiaca.\nCarriera letteraria.\nL'esordio narrativo \u00e8 avvenuto con \"Addio, Columbus e cinque racconti\": sei racconti in cui Roth sfodera subito uno stile ironico, coltissimo, imbevuto di suggestioni culturali cui \u00e8 stato e sar\u00e0 sempre soggetto: la psicanalisi, il laicismo di matrice ebraica, la satira del contemporaneo. Segue il romanzo \"Lasciarsi andare\", dove affronta i problemi della coppia Paul e Libby con le loro famiglie d'origine, essendo lui ebreo e lei cristiana, insieme con il racconto di Gabe Wallach, personaggio che dice io nel romanzo, innamorato pi\u00f9 volte, ma legato a Martha, pi\u00f9 grande di lui e divorziata, e con l'oscillamento tra quel che la gente si aspetta e quel che si sente necessario fare che stridono. Il suo secondo romanzo (e terzo libro) \u00e8 \"Quando lei era buona\", che ruota attorno al personaggio di Lucy Nelson, donna molto bella, per\u00f2 dai pi\u00f9 considerata instabile.\nIl capolavoro venne sfoderato da Roth al quarto titolo: \"Lamento di Portnoy\", che \u00e8 al tempo stesso una tragedia e una commedia personale, recitata da Alexander Portnoy, un paziente ossessivamente monologante sul lettino, in preda a una inestricabile nevrosi a sfondo maniacalmente sessuale. Nonostante le accuse di scurrilit\u00e0 (centrate soprattutto sull'aver reso esplicita l'attivit\u00e0 di masturbazione del protagonista), e in parte grazie a quelle, il libro fu un successo di vendite.\nDopo il \"Lamento\", Roth cerc\u00f2 di uscire dalla gabbia in cui si era magistralmente cacciato con il suo capolavoro, e speriment\u00f2 la satira politica con \"La nostra gang\" (1971) (in cui il personaggio Trick E. Dixon \u00e8 chiaramente una presa in giro di Richard Nixon) e un certo surrealismo di matrice kafkiana con \"Il seno\" (1972) (dove un professore universitario si risveglia trasformato in un'enorme mammella), per poi giungere a una serie di titoli che, indubbiamente, costituiscono una delle punte di diamante della letteratura contemporanea americana. Particolarmente felice \u00e8 la saga che ha al centro il personaggio (e voce narrante) di Nathan Zuckerman (\"The Ghost Writer\", \"Zuckerman Unbound\" e \"The Anatomy Lesson\", solo come personaggio appare pure in \"L'orgia di Praga\", \"La controvita\", \"Pastorale americana\", \"Ho sposato un comunista\", \"La macchia umana\" e \"Il fantasma esce di scena\").\nIn \"Il grande romanzo americano\" (1973), Roth costruisce un romanzo intorno al baseball, e all'ossessione anti-comunista degli americani. \"Il professore di desiderio\" (1977) riprende il personaggio di David Kepesh (gi\u00e0 apparso in \"Il seno\" e che torner\u00e0 in \"L'animale morente\" nel 2001), uno studente, poi professore, preso dalle sue visioni letterarie e intriso di intelligenza contemplativa ed esplorativa dell'interiorit\u00e0 e dei limiti erotici del libertinaggio e delle convenienze.\n\"Lo scrittore fantasma\" (1979) ha a che fare con un giovane Nathan Zuckerman che viene ospitato da uno scrittore famoso. Durante la notte trascorsa a casa sua, il giovane incontra Amy Bellette, una donna con un passato strano e da lui immaginato simile a quello di Anna Frank, credendo anzi a momenti che sia proprio lei, sopravvissuta nell'anonimato. Il romanzo tratta dunque il rapporto tra immaginazione e realt\u00e0 e anche tra persone di et\u00e0 e notoriet\u00e0 diverse che dell'immaginazione fanno un lavoro. \"Zuckerman scatenato\" (1981) riprende lo stesso tema e la stessa chiave tragicomica, ma con il protagonista in et\u00e0 pi\u00f9 avanzata e con la presenza mai neutra del funerale per la morte di suo padre. Nel successivo \"La lezione di anatomia\" (1983), Zuckerman ha un misterioso dolore al collo e decide di abbandonare la scrittura per studiare medicina. Dei tre romanzi, poi riuniti in \"Zuckerman Bound\", il terzo ebbe meno successo, anche se alcuni recensori, tra cui il collega John Updike, ne rivalutarono la portata proprio in quanto inserito all'interno della trilogia. \"L'orgia di Praga\" (1985) \u00e8 un epilogo alla trilogia (nell'ed. della Library of America ve ne \u00e8 anche un adattamento televisivo scritto, ma poi non realizzato), con il diario di viaggio di Zuckerman nella Praga comunista a cercare un manoscritto di uno scrittore martire del nazismo (alcuni vi hanno visto Bruno Schulz).\n\"La controvita\" (1986) racconta di Henry, fratello dentista di Nathan Zuckerman, che \u00e8 sposato e ha figli, ma \u00e8 anche amante della sua assistente Wendy. Henry rischia di morire e deve subire un'operazione, la cui conseguenza potrebbe essere che non sar\u00e0 pi\u00f9 in grado di avere rapporti sessuali. Chiede dunque consiglio al fratello. Se la trama \u00e8 abbastanza semplice, la scrittura si complica con diverse voci e punti di vista, e considerare le opzioni equivale a prendere in esame le diverse possibilit\u00e0 di fare letteratura.\n\"I fatti. Autobiografia di un romanziere\" (1988), come pi\u00f9 tardi \"Patrimony\", \u00e8 un libro autobiografico che racconta di Roth bambino mentre cresce in un quartiere di Newark e del suo rapporto con il padre. Prosegue con gli anni del \"college\", il primo matrimonio e il divorzio, quasi seguendo la reale cronologia dell'autore. Tuttavia il racconto si complica per l'interruzione data da una lettera di Zuckerman, personaggio che scrive al suo autore, e prima ancora da una di Roth stesso al suo personaggio, oltre che dalla riflessione di cosa vuol dire scrivere di s\u00e9. In \"Patrimonio. Una storia vera\" (1991) Roth pi\u00f9 direttamente racconta di suo padre e della sua morte, ma anche della sua eredit\u00e0 di ebreo. Pur avendo addirittura fotografie del vero padre con il figlio (e il fratello), l'autobiografia non \u00e8 mai solamente verit\u00e0 e fatti, ma diventa un inevitabile lavoro di \"scrittura\". Tanto che da questo punto Philip Roth sembra apparire quasi fosse un ulteriore personaggio dei propri romanzi (come in \"Inganno\", \"\" e \"Il complotto contro l'America\").\nIn \"\" (1993), Roth visita Israele, dove qualcuno si sta facendo passare per lui. Incontra l'impostore, che spiega le proprie ragioni come attivit\u00e0 di propaganda politica per una nuova diaspora. Il sottotitolo \"confessione\" vuole appunto portare a far credere che non si tratti di un romanzo, ma di una storia vera. Alcuni personaggi in effetti sono veri (tra cui l'amico e collega Aharon Appelfeld e alcune sue vere lettere all'autore), ma il racconto riguarda piuttosto la verificabilit\u00e0 in quanto tale, la raccontabilit\u00e0 e il punto di vista sugli eventi, e cosa vuol dire \"io\". Nonostante la seriet\u00e0 del tema, il libro scorre con leggerezza e felicit\u00e0 creativa.\n\"Il teatro di Sabbath\" (1995), racconta di Mickey Sabbath, artista dedito a frequentare prostitute e maschera da \"vecchio porco\" a cui piace manipolare gli altri, soprattutto le donne, tra le quali spicca il personaggio di Drenka, immigrata croata, altrettanto depravata. Sabbath considera la propria vita un fallimento e medita sul suicidio, ma il tono complessivo \u00e8 alquanto comico. Pur avendo ricevuto il National Book Award ed essendo stato chiamato da Harold Bloom un \"capolavoro\", c'\u00e8 chi ha trovato questo romanzo esagerato o troppo lungo. Frank Kermode invece l'ha proposto quale miglior romanzo degli ultimi 25 anni del XX secolo.\nImprevisto e roboantemente epico \u00e8 l'ultimo sviluppo della narrativa di Roth: con \"Pastorale americana\" (1997), un romanzo definito dal \"New Yorker\" \"epocale\", con \"Ho sposato un comunista\" (1998), dove Roth passa dall'allegoria alla cronaca letteraria della storia dell'intera nazione americana, e con \"La macchia umana\" (2000), considerati una \"trilogia\". Il primo racconta di Seymour Levov detto \"Swede\", bello, atletico, ricco, sposo di una ex-miss New Jersey, e tuttavia padre di una figlia ribelle che per protestare la guerra in Vietnam si \u00e8 data alla clandestinit\u00e0. La \"vita perfetta\" si sgretola. Tutto questo viene raccontato dal fratello Jerry a una riunione di ex-allievi di una scuola, cui partecipa anche Nathan Zuckerman. Al libro \u00e8 stato assegnato il premio Pulitzer. Il secondo libro della trilogia racconta di Ira Ringold detto \"Rinn\", la sua ascesa da scaricatore di porto a attore di successo e la sua caduta a causa della \"caccia alle streghe\" di Hollywood lanciata dal senatore Joseph McCarthy. I rapporti con la moglie Eve Frame e con la figlia, gelosa di lei, e tutte le ipocrisie a cui sottostare fanno del romanzo un ritratto dell'epoca del maccartismo. Il terzo romanzo racconta di Coleman Silk, professore di studi classici accusato ingiustamente di razzismo e costretto a dimettersi. Dopo la morte della moglie Iris (legata allo scandalo), Silk si mette con Faunia Farley, bidella della facolt\u00e0 assai pi\u00f9 giovane di lui. Ma la vera trama ha a che vedere con il fatto che il professore \u00e8 sempre stato considerato da tutti ebreo bianco mentre \u00e8 pi\u00f9 probabilmente per met\u00e0 creolo. Il tema centrale, che sta dietro a tutti e tre i romanzi, \u00e8 dunque nuovamente la finzione e l'ipocrisia cui ci costringono le convenzioni sociali.\nIn \"Il complotto contro l'America\" (2004), la voce narrante \u00e8 Roth stesso, ma molto pi\u00f9 giovane di quando scrive il romanzo. Racconta dell'antisemitismo americano degli anni quaranta, ipotizzando che alla presidenza degli Stati Uniti sia giunto il celebre aviatore, antisemita e filo-nazista, Charles Lindbergh. Il successivo \"Everyman\" (2006) \u00e8 una riflessione sull'invecchiare e sull'ammalarsi e sul morire del protagonista (senza nome) partendo dalla fine e ricostruendo la sua infanzia con il fratello nel negozio del padre, i suoi tre matrimoni, i tre figli e i vari adulteri. Con questo romanzo, Roth diventa l'unico scrittore ad aver preso tre volte il Premio PEN/Faulkner per la narrativa.\nNel settembre 2007 Roth pubblica \"Il fantasma esce di scena\", romanzo dai tratti autobiografici che narra dell'uscita di scena del suo alter ego Nathan Zuckerman, scrittore di successo che esce dal suo esilio rurale per tornare in una New York reduce dall'attacco alle Twin Towers. L'incontro con una giovane donna gli fa rinascere il desiderio che per\u00f2 non pu\u00f2 soddisfare, mentre gli incontri con vecchie amicizie devastate dalla malattia e dalla vecchiaia lo riportano brutalmente alla propria condizione \"in uscita\".\n\"Indignazione\" (2008) \u00e8 ambientato nel 1951, durante la guerra di Corea, e racconta di Marcus Messner, studente universitario in fuga dal padre oppressivo, che si innamora di Olivia Hutton, ma viene convinto dalla madre a non proseguire il rapporto con lei dopo l'unico appuntamento dei due giovani. \u00c8 che la ragazza ha in precedenza tentato il suicidio e il fatto \u00e8 una marca infamante. Il ragazzo, d'altra parte, si fa espellere dal college per essersi dichiarato ateo, e finisce con dover partire militare in Corea, dove viene ucciso. Il racconto viene fatto a volte dal protagonista gi\u00e0 morto e a volte dal suo essere in stato di coma e sotto morfina nel letto d'ospedale dove \u00e8 ricoverato per le ferite riportate in combattimento. Successivi sono \"L'umiliazione\" (2009) e \"Nemesi\" (2010). Anche questi due romanzi, come \"Everyman\" e \"Indignation\", hanno a che fare con qualcosa che resta irrisolto, .\nOltre alla narrativa, Roth ha scritto anche alcuni saggi, raccolti in \"Reading Myself and Others\" (1975) e in \"Shop Talk\" (2001). Si \u00e8 occupato di Milan Kundera, Ji\u0159\u00ed Weil, Isaac Bashevis Singer, Edna O'Brien, Bernard Malamud, Primo Levi, Aharon Appelfeld, Philip Guston, Ivan Kl\u00edma, Mary McCarthy, Franz Kafka e Saul Bellow. Roth \u00e8 il terzo scrittore statunitense che ha ricevuto l'onore di vedere pubblicata in vita la sua opera completa dalla Library of America. Nel 2011 ha vinto il Man Booker International Prize e nel 2012 il Premio Principe delle Asturie."}
{"id": "104998", "revid": "6066", "url": "https://it.wikipedia.org/wiki?curid=104998", "title": "Henri Louis Le Chatelier", "text": ""}
{"id": "105000", "revid": "1418004", "url": "https://it.wikipedia.org/wiki?curid=105000", "title": "James Purdy", "text": "Nato nell'Ohio, per molti anni \u00e8 vissuto a Brooklyn. \u00c8 stato autore di oltre venti libri, fra cui i romanzi \"Sono Elijah Thrush\" e \"La versione di Geremia\". Ha scritto anche racconti, poesie, commedie.\nIl suo nome non era noto ai pi\u00f9. Le sue opere letterarie non comparivano mai nelle liste dei libri pi\u00f9 venduti del mese o dell'anno eppure il suo talento non aveva uguali quando si trattava di scrivere di amori ossessivi e non corrisposti, di omosessuali intrappolati o di emarginati respinti. James Purdy fu uno scrittore singolare, dalla profonda cultura classica e che visse sempre lontano dai salotti letterari. Il suo stile povero e asciutto si attagliava perfettamente agli amori spesso ossessivi (ed omosessuali) delle sue storie. Storie a tinte forti che affascinarono sia Edith Sitwell, la grande aristocratica delle letteratura inglese, sia l'esigentissimo Gore Vidal. Lo stesso Purdy amava spesso citare le parole di un illustre critico che una volta paragon\u00f2 le sue opere ad un fiume sotterraneo che attraversava, non visto, terre e panorami d'America.\nInfanzia ed educazione.\nLa sua famiglia si spost\u00f2 a Findlay quando aveva cinque anni, e nella stessa cittadina si diplom\u00f2 alla \"Findlay Higher School\" nel 1932. I suoi genitori si separarono e divorziarono nel 1930, soprattutto a causa di una forte crisi patrimoniale dovuta ad investimenti sbagliati da parte del padre. Dopo il divorzio sua madre, per sbarcare il lunario, trasform\u00f2 la casa di famiglia in un piccolo albergo.\nNel 1935, dopo essersi trasferito alla Bowling Green State University, ottenne un baccalaureato in lingua francese, e successivamente si diede all'insegnamento alla scuola militare \"Greenbrier Military School\" in Virginia Occidentale. Continu\u00f2 gli studi presso l'Universit\u00e0 di Chicago dove ottenne un master in inglese nel 1937. Dopo aver prestato servizio nell'esercito, studi\u00f2 spagnolo sempre presso l'Universit\u00e0 di Chicago nel biennio 1944-45. Trascorse l'estate del 1945 alla Benem\u00e9rita Universidad Aut\u00f3noma de Puebla, in Messico, e tra il 1945 ed il 1946 insegn\u00f2 lingua inglese a l'Havana presso la \"Ruston Academy\". Nei successivi nove anni e mezzo, insegn\u00f2 lingua spagnola presso la Lawrence University di Appleton, Wisconsin. Intorno alla met\u00e0 degli anni cinquanta, con l'incoraggiamento ed il supporto di Miriam ed Osborn Andreas della \"Andreas Foundation\", (fondazione sovvenzionata dalla multinazionale Archer Daniels Midland), Purdy fece ritorno a Chicago per intraprendere la carriera di scrittore, iniziando a scrivere e pubblicare racconti per riviste come \"Evergreen\".\nL'inizio dell'attivit\u00e0 letteraria.\nSubito dopo il suo arrivo a Chicago, Purdy inizi\u00f2 la sua lunga amicizia con la pittrice Gertrude Abercrombie, soprannominata \"the Queen of the Bohemian Artists\" (la regina degli artisti bohemienne); la personalit\u00e0 di quest'artista \u00e8 molto presente nelle opere di Purdy, cos\u00ec come l'ambiente del suo circolo culturale che affondava le sue radici nel celebre \"salon\" di Gertrude Stein. \nLa loro amicizia ebbe il suo apice nel corso degli anni trenta. All'interno del circolo della Abercrombie, James Purdy ebbe modo di conoscere e di apprezzare la musica e la personalit\u00e0 dei pi\u00f9 grandi musicisti jazz dell'epoca: Percy Heath, Sonny Rollins, Erroll Garner, Dizzie Gillespie, Charlie Parker, Max Roach, Miles Davis e Sarah Vaughan. Numerosi furono gli incontri e le serate dove questi grandi della musica improvvisavano pezzi di musica jazz e bebop, accompagnati spesso al pianoforte dalla stessa Abercrombie. Come dice il critico Michael E. Snyder nel suo libro sullo scrittore: \"Grazie a questi artisti e musicisti jazz, che si trovavano spesso in compagnia della Abercrombie, il giovane Purdy ebbe un'intensa educazione alla cultura e con la musica afro-americana\". La forte presenza di personaggi di colore nell'opera letteraria di Purdy \u00e8 sempre stata sottovalutata da critici e studiosi a causa del fatto che queste figure con cui si confront\u00f2 il giovane scrittore erano fortemente integrate nel tessuto sociale statunitense. Tuttavia, come dice il critico letterario Joseph T. Skerret Jr. in un suo articolo: \"Sin dalla sua prima raccolta di racconti, \"Color of Darkness\", pubblicato nel 1957, fino ai suoi ultimi racconti, egli cre\u00f2 una vasta gamma di personaggi di colore: uomini e donne, artisti e servi, Africani, Afro-Americani e Nativi d'America, giovani e vecchi, omosessuali ed eterosessuali, deboli e forti. A differenza di molti scrittori americani contemporanei, Purdy non ignora quella parte di popolazione che \u00e8 di origine africana\". Egualmente importanti per la sua formazione letteraria sono gli studi giovanili del Vecchio Testamento fatti sulla Versione della Bibbia di Re Giacomo, cos\u00ec come delle opere del grande drammaturgo inglese William Shakespeare. Durante questo periodo di \"apprendistato intellettuale\", il giovane Purdy visse come ospite nella casa della Abercrombie, dove si trovavano, anche loro in qualit\u00e0 di ospiti, i membri del celeberrimo gruppo musicale jazz \"Modern Jazz Quartet\". Il contatto con questi musicisti, tutti partiti da origini umilissime, come lo stesso Purdy, ispirarono al giovane fiducia nelle potenzialit\u00e0 del suo talento di scrittore, in particolar modo fu di esempio ispiratore la sua profonda ammirazione per la grande cantante di colore Billie Holiday. Molto importante per la sua ispirazione letteraria furono gli esponenti del \"realismo magico\", tutti appartenenti al circolo della Abercrombie, come Ivan Albright, Dudley Huppler, Karl Priebe, Julia Thecla, e John Wilde; i quali alimentarono nel giovane scrittore un immaginario che presto avrebbe trasposto in forma scritta nei suoi romanzi e nei suoi racconti.\nGli esordi fallimentari e i primi successi.\nSebbene tentasse di inviare i suoi racconti manoscritti a diverse case editrici, Purdy si scontr\u00f2 con una totale chiusura da parte del mondo editoriale. L'unico ad interessarsi realmente ai suoi scritti fu Andreas Osborn, uomo d'affari, appassionato e studioso egli stesso dello scrittore statunitense Henry James. \n Fu Osborn, infatti, a sovvenzionare la prima stampa di \"Don't Call Me by My Right Name \" di Purdy, si trattava di un'edizione privata senza grandi speranze di ottenerne un guadagno commerciale. Tuttavia fu importante per la carriera di Purdy il fatto che lo stesso Osborn incoraggiasse lo scrittore a inviare copie dei suoi scritti ad altri autori. Uno di questi, la poetessa inglese Edith Sitwell fu letteralmente folgorata dall'opera di Purdy. \"L'ho letto due volte - scrive a Purdy Edith Sitwell - Che libro meraviglioso! Si tratta di un capolavoro da ogni punto di vista. Non c'\u00e8 il minimo dubbio che voi siate un grande scrittore, e posso solo dire che sono piuttosto commossa. Quale angoscia, quale penetrante senso della verit\u00e0!\". L'entusiasmo della Sitwell diede una spinta fondamentale all'entusiasmo di Purdy, il quale, grazie al sovvenzionamento di un altro suo amico, Jorma Sjoblom, si vede pubblicare il racconto \"63: Dream Palace\" nel 1956 e decide quindi di lasciare l'insegnamento per dedicarsi unicamente alla scrittura, trovando nel suo appartamento di Brooklyn l'ambiente pi\u00f9 adatto. Lo stesso racconto viene inviato in Italia alla Sitwell, la quale, dopo averlo letto, ne suggerisce la pubblicazione all'editore britannico Victor Gollancz. Nonostante l'edizione inglese, giudicata dall'editore \"troppo scabrosa\", venisse fortemente manomessa per renderla pi\u00f9 accettabile al pubblico di lettori britannici, la raccolta di racconti venne nuovamente pubblicata, questa volta nella madrepatria dello scrittore, con il titolo \"Color of Darkness\" nel 1957 per opera della casa editrice \"New Directions Press\". Grazie alla buona accoglienza di quest'opera da parte della critica letteraria statunitense, Purdy decide di trasferirsi a New York nel 1960, dove conosce lo scrittore e fotografo Carl Van Vechten il quale, entusiasta del talento di Purdy, lo incoraggia a perseguire nel suo lavoro e lo introduce nel suo circolo, nel quale Purdy conosce uno dei suoi migliori amici di sempre, Paul Bowles, cos\u00ec come anche la scrittrice e poetessa Dorothy Parker.\nMalcolm.\nFu proprio Dorothy Parker che, sulle pagine dell'\"Esquire\", accolse con una critica entusiasta il primo romanzo di Purdy, \"Malcolm\", affermando che si trattasse di \"uno dei maggiori miracoli di inchiostro e penna\". Il libro fu accolto positivamente anche a livello internazionale, e venne tradotto in quindici lingue. Il drammaturgo statunitense Edward Albee scrisse l'omonimo adattamento teatrale che debutt\u00f2 aBroadway nel 1966."}
{"id": "105001", "revid": "125074527", "url": "https://it.wikipedia.org/wiki?curid=105001", "title": "HD DVD", "text": "LHD DVD (sigla di High Definition Digital Versatile Disc) \u00e8 stato un formato ottico digitale sviluppato al fine di diventare uno standard per i DVD di nuova generazione adatti ai contenuti ad alta definizione, promosso da Toshiba, NEC, Sanyo, Microsoft e inizialmente supportato da Paramount Pictures, DreamWorks e da Universal Studios.\nStoria.\nIl 19 novembre 2003, il DVD Forum aveva deliberato per 8 voti contro 6, che l'HD DVD sarebbe diventato il supporto spinto dal consorzio come successore del DVD per i flussi video ad alta definizione. Il nome di HD DVD nacque proprio durante tale evento per mantenere la continuit\u00e0 del nome con il passato in modo da trasmettere alla clientela una continuit\u00e0 con la tecnologia precedente gi\u00e0 a partire dal marchio. In precedenza tale supporto veniva chiamato \"Advanced Optical Disc\" dagli addetti ai lavori. Il Blu-ray, il formato concorrente sviluppato in primo luogo da Sony e da altre importanti aziende del settore non \u00e8 invece mai stato sottoposto al DVD Forum per l'approvazione.\nIl 19 febbraio 2008 Toshiba ha annunciato ufficialmente la dismissione entro marzo del progetto HD DVD. L'annuncio \u00e8 arrivato dopo un inizio anno molto travagliato per lo standard HD DVD, in quanto a met\u00e0 gennaio 2008 una delle maggiori case di produzione cinematografica, la Warner Bros., che supportava HD DVD aveva annunciato che da giugno avrebbe sospeso la produzione di titoli in questo formato. L'annuncio ebbe luogo, inaspettatamente, il giorno prima del Consumer Electronic Show di Las Vegas, in cui era prevista una conferenza stampa congiunta di Toshiba e delle case sostenitrici del supporto. Ovviamente la conferenza fu annullata, ma questo caus\u00f2 una serie di eventi a catena che portarono anche grandi catene di distribuzione, come Walmart, ad annunciare l'abbandono dello standard HD DVD in favore del rivale Blu-ray e la conseguente deposizione delle armi del suo maggior sostenitore, Toshiba.\nCaratteristiche tecniche.\nL'HD DVD \u00e8 simile al concorrente Blu-ray Disc, che utilizza anch'esso supporti della stessa dimensione, pari a quella dei CD (120 mm di diametro) e un laser blu di 405 nanometri di lunghezza d'onda, ma si differenzia da quest'ultimo per altre caratteristiche: prima fra tutte \u00e8 la capacit\u00e0 massima di archiviazione.\nCapacit\u00e0 di memorizzazione.\nUn disco HD DVD ha una capacit\u00e0 di 15 GB per ogni singolo strato, ed esiste in 3 versioni differenti: 15 GB (1 strato), 30 GB (2 strati) e 45 GB (3 strati), quest'ultima presentata il 12 maggio 2005 al Media-Tech Expo di Los Angeles. Era prevista anche per il futuro una quarta versione con standard SD-DVD, che doveva consentire alle Major di masterizzare su entrambe le facciate, rendendo cos\u00ec disponibili film in edizione speciale su singolo disco, ma la sospensione del progetto ha di fatto interrotto lo sviluppo di tale soluzione.\nDettagli costruttivi.\nLo strato protettivo \u00e8 spesso 0,6\u00a0mm, cio\u00e8 lo stesso spessore utilizzato anche nei DVD ed \u00e8 maggiore rispetto a quello utilizzato per il Blu-ray che \u00e8 di soli 0,1\u00a0mm. L'apertura numerica della testina ottica \u00e8 0,65, simile a quella di 0,6 usata per i DVD. HD DVD riutilizza anche tutta la struttura dei dati gi\u00e0 esistente (frames, settori, ECC blocks), gli algoritmi di correzione di errori e gli schemi di modulazione dello standard DVD. L'unica vera differenza rispetto a un DVD tradizionale \u00e8 che un blocco HD DVD ECC corrisponde a due blocchi DVD ECC concatenati. Tutti questi fattori, messi insieme, determinano un minor costo di produzione dei supporti HD DVD rispetto ai Blu-ray Disc; questi ultimi infatti richiedono di ricalibrare tutte le precedenti linee di produzione dei dischi DVD e inoltre i tradizionali supporti DVD sono tranquillamente riproducibili anche dai lettori del formato HD DVD attraverso piccole modifiche alle unit\u00e0 ottiche.\nPer contro per\u00f2, proprio il maggiore spessore dello strato protettivo dei dischi HD DVD ne causa la minore capacit\u00e0 di memorizzazione offerta da questo standard rispetto al concorrente, dove il substrato su cui vengono scritti effettivamente i dati \u00e8 molto vicino alla superficie e la diffusione del laser \u00e8 di conseguenza minore. Meno materiale il laser deve penetrare, maggiore sar\u00e0 l'apertura numerica e minore sar\u00e0 la distanza tra due tracce e la lunghezza dei pit. In parole povere, questi cambiamenti permettono maggiore densit\u00e0 di dati su un disco Blu-ray rispetto a quanto possibile su un HD DVD.\nCome \u00e8 fatto un disco HD DVD double layer.\nPer poter realizzare un disco HD DVD double layer \u00e8 necessario ridurre lo spessore dello strato di argento situato in prossimit\u00e0 della testina ottica, in modo che il raggio laser possa raggiungere pi\u00f9 facilmente il secondo strato (Layer 0). Lo strato di argento, oltre a riflettere il raggio laser, ha anche la funzione di dissipare il calore generato dal laser stesso. Pi\u00f9 lo strato di argento si assottiglia per\u00f2, pi\u00f9 debole diventa l'effetto di dissipazione del calore e, per tale motivo, aumentano le interferenze di calore tra le tracce attigue registrate. Toshiba \u00e8 riuscita a risolvere questo problema inserendo un colorante organico a elevata conducibilit\u00e0 termica. Si tratta di un colorante con una polarit\u00e0 che aumenta man mano che si passa dallo strato inferiore a quello superiore e in grado di incrementare la riflessione del raggio laser. Un processo produttivo 2P (fotopolimero) \u00e8 impiegato per la realizzazione dello strato intermedio. Nei supporti double layer DVD-R degli stampi \"usa e getta\" di poliolefina sono utilizzati per trascrivere le concavit\u00e0 e le convessit\u00e0 dello strato di registrazione sul fotopolimero. Toshiba impiega uno stampo di spessore 0,6 millimetri di policarbonato modellato per iniezione. Il risultato \u00e8 che il policarbonato una volta utilizzato per gli stampi pu\u00f2 essere riutilizzato come substrato alternativo di ricambio.\nFormati di memorizzazione dei video.\nI lettori ad alta definizione, includono anch'essi la retrocompatibilit\u00e0 con i precedenti DVD, anche se questa procedura ha richiesto alcuni sforzi di progettazione aggiuntivi, con ovvia ricaduta sui prezzi finali dei lettori stessi. L'HD DVD e il Blu Ray impiegano entrambi le stesse tecniche di compressione video e tra queste si possono citare MPEG-2, VC-1 (Video Codec 1, codec basato sul formato Windows Media 9) e H.264/MPEG-4 AVC. Grazie alla compressione MPEG-4/AVC le tre taglie (15, 30 e 45 GB) sono in grado di contenere rispettivamente 4, 8 e 12 ore di filmato ad alta definizione.\nSistema di protezione dei contenuti.\nNell'aprile 2005, era stato annunciato che l'HD DVD avrebbe utilizzato l'Advanced Access Content System (AACS), una versione avanzata del sistema CSS utilizzato per i DVD. AACS fornisce al dispositivo di riproduzione una chiave a 128 bit. Le varie \"Device Key\" sono uniche per ogni dispositivo o condivise tra dispositivi diversi. Il Media Key Block (MKB) \u00e8 un set di chiavi creati dalla AACS License Association che permettono a ogni dispositivo di sbloccare e visualizzare i contenuti. Se un set di Device Keys \u00e8 compromesso, pu\u00f2 essere creato un nuovo MKB. Questo significa che se la chiave del lettore \u00e8 compromessa, il DVD diventa inutilizzabile a meno che non sia possibile aggiornare il firmware. Lo standard AACS comprende una connessione di rete, la CRM o content rights management. Il protocollo di gestione dei contenuti digitali funziona in cooperazione con il protocollo HDCP per impedire la riproduzione a dispositivi non abilitati.\nA fine dicembre 2006 un hacker presentatosi come \"Muslix64\" annunci\u00f2 di essere riuscito a forzare la protezione AACS. L'hacker in sostanza aveva implementato la protezione AACS via software e poi era riuscito a procurarsi una chiave per decodificare i film. Il programma richiedeva per funzionare la corretta chiave di decodifica e questo era il problema principale: sembra che l'hacker fosse riuscito a procurarsi la chiave di alcuni film utilizzano dei lettori software mal programmati, ma non specific\u00f2 mai quali fossero state le chiavi utilizzate. In teoria le case discografiche potrebbero ritirare le chiavi compromesse rendendole non valide, ma solo i lettori collegati a Internet possono aggiornare le chiavi compromesse e se le case discografiche dovessero dismettere le chiavi compromesse, anche molti utenti in possesso di film originali ma di lettori non aggiornati non potrebbero vedere i film.\nIl 30 aprile 2007 era stata resa nota la \"Processing Key\" in grado di aggirare la protezione AACS; la notizia era diventata immediatamente di dominio pubblico, apparendo anche su Digg. Per cercare di impedire la divulgazione della chiave, AACS aveva inviato una lettera (\"cease and desist\") agli amministratori di Digg intimando loro di cancellare ogni riferimento alla sequenza di numeri, sulla quale AACS sosteneva di avere diritti esclusivi; i gestori del portale hanno quindi provveduto a censurare la sequenza, ma l'azione gener\u00f2 l'intervento massiccio degli utenti, che risposero inserendo la stessa sequenza migliaia di volte in diversi punti di Digg, rendendola di fatto impossibile da rimuovere e ottenendo una vasta visibilit\u00e0 mediatica. Vista la risposta degli utenti, Kevin Rose (fondatore di Digg) decise di smettere di seguire la richiesta di AACS e blocc\u00f2 il tentativo di censura, schierandosi con gli utenti.\nA partire dal 22 maggio 2007 sono stati messi sul mercato HD DVD contenenti una nuova versione della protezione AACS, contenente una nuova \"Processing Key\" e la revoca della precedente, ormai di dominio pubblico; di conseguenza i proprietari di lettori multimediali sono stati costretti ad aggiornare i loro sistemi, pena la perdita della possibilit\u00e0 di usufruire dei nuovi supporti. Diversa la situazione per chi intendeva effettuare copie di backup dei propri HD DVD (cosa di per s\u00e9 legale) aggirando la protezione AACS (cosa di per s\u00e9 illegale), in quanto dal 12 maggio sono disponibili applicazioni in grado di gestire anche la nuova versione della protezione. Il 23 maggio \u00e8 stata resa pubblica la nuova \"processing key\".\nProposta per un'ulteriore nuova tecnologia di protezione.\nAl fine di limitare il fenomeno della pirateria cui il mercato del cinema \u00e8 da sempre affetto, era previsto che HD DVD incorporasse nel futuro la tecnologia Watermark, che era al vaglio di DVD Forum fino a quando non fu fermato lo sviluppo dell'intero progetto.\nWatermark, che tradotto letteralmente significa \"filigrana\", altro non sarebbe che un classico segno di riconoscimento che doveva essere incluso nei contenuti digitali, ovviamente non visibili a occhio nudo, anzi, non udibili. Doveva essere proprio la traccia audio, e non quella video, a ospitare quelle piccole variazioni che solo un lettore ad hoc sarebbe in grado di riconoscere. In presenza di materiale contraffatto, il lettore si sarebbe spento, rendendo impossibile la riproduzione dei contenuti.\nIl lettore dunque avrebbe analizzato in fase di riproduzione la forma d'onda di una o pi\u00f9 tracce audio, riconoscendo l'autenticit\u00e0 della copia e iniziandone la riproduzione. Le versioni cinematografiche e destinate a uso casalingo, inoltre, avrebbero avuto contrassegni differenti, impedendo quindi di filmare uno schermo e riprodurre il contenuto su un lettore compatibile Watermark.\nStato delle specifiche.\nLe ultime specifiche dell'HD DVD-ROM (sola lettura) e HD DVD-RW (ri-registrabile) sono giunte alla versione 1.0, invece quelle dell'HD DVD-R (registrabile) sono giunte solo alla 1.9. I primi lettori HD DVD-ROM erano attesi per la fine del 2004 con produzione in volumi per l'inizio del 2005, ma poi sono stati posticipati, prima alla fine del 2005 e successivamente al secondo trimestre 2006.\nIl termine \"ri-registrabile\" a proposito del formato HD DVD-RW \u00e8 stato utilizzato al posto del pi\u00f9 usuale \"riscrivibile\" in quanto, il 22 novembre 2005 erano stati presentati i nomi e loghi con cui sono poi stati commercializzati i supporti HD DVD. I dischi riscrivibili, in precedenza identificati come HD DVD-Rewritable, sono stati battezzati HD DVD-RAM; quelli ri-registrabili, prima noti come HD DVD-Re-recordable, sono poi arrivati sul mercato con il nome di HD DVD-RW. Toshiba non ha fatto in tempo a rendere chiare le differenze tecniche tra l'uno e l'altro formato HD DVD riscrivibile: l'ipotesi \u00e8 che il \"-RAM\" sarebbe stato indirizzato soprattutto alle aziende, mentre l'\"-RW\" era pi\u00f9 adatto al mercato di massa. L'HD DVD rewritable (-RAM) era in larga parte basato sulla vecchia specifica DVD-RAM e, a differenza del formato re-recordable (-RW), probabilmente supportava un solo strato di memorizzazione.\nTitoli di film annunciati.\nAlla fine di novembre 2005 sarebbero dovuti arrivare i primi 89 titoli ad alta definizione su supporto HD DVD. Le demo avevano entusiasmato il pubblico: la differenza con i DVD standard era evidente. Per quanto riguardava i player, Toshiba aveva sempre dichiarato che il segnale HD sarebbe stato disponibile solo con le porte HDMI (e le connessioni digitali compatibili); le uscite analogiche invece disponevano di un ridimensionamento a 480 linee. I lettori HD DVD, inoltre, integrano l'interfaccia USB per il collegamento al PC e alle altre periferiche.\nIn ogni caso era gi\u00e0 stato annunciato che entro la fine del 2006 la disponibilit\u00e0 di titoli sarebbe arrivata fino a 230.\nTrattative per il formato unico.\nIl 25 marzo 2005 Ryoji Chubachi, uno dei capi di Sony, nel suo discorso sulla lotta per il \"dopo DVD\" tra il consorzio Blu-ray e quello HD DVD, dichiar\u00f2 che una soluzione di compromesso con il consorzio HD DVD sarebbe stata la cosa migliore per tutti, dai consumatori ai produttori, e questo fece subito scattare una serie di commenti, polemiche e speculazioni: alcuni pensavano infatti che questo segno di apertura non fosse dettato da un vero interesse per il \"bene del consumatore\" ma piuttosto dal fatto che il concorrente HD DVD, essendo retrocompatibile con i lettori precedenti, comportava meno costi di produzione, e inoltre sarebbe arrivato nei negozi prima del Blu-ray.\nLa perplessit\u00e0 da parte della comunit\u00e0 risiedeva nella convinzione che gli intenti di fusione fossero spinti dal tentativo di far \"cedere\" l'altra parte. Del resto l'unificazione degli standard apparve subito molto difficile almeno dal punto di vista hardware, il che significava che per un tale proposito uno dei due contendenti avrebbe dovuto in un certo senso \"autoscartarsi\".\nTutto questo ha fatto tornare alla mente la storica guerra tra formati che ebbe luogo 20 anni prima tra gli standard VHS, Betamax e Video2000. Quella volta fu lo standard VHS a vincere, nonostante fosse lo standard meno pregiato in termini qualitativi.\nLa posizione di Microsoft e Intel.\nMicrosoft.\nIl 27 settembre 2005 Microsoft e Intel (binomio conosciuto anche con il nomignolo Wintel) annunciarono apertamente di appoggiare lo standard HD DVD apportando una serie di motivazioni. Secondo Microsoft queste erano le aree in cui Blu-ray aveva (almeno fino a quel momento) fallito:\nBlu-ray Disc Association.\nA tutto questo la Blu-ray Disc Association, per voce di Dell e HP, rispose con le seguenti argomentazioni:\nIntel.\nIl 5 ottobre 2005 anche Intel rivel\u00f2 direttamente la propria posizione, affermando che il problema maggiore di Blu-ray risiedeva in uno dei suoi sistemi di protezione che prendeva il nome di ROM Mark. Come detto prima, sia HD DVD che Blu-ray dispongono di un sistema di protezione definito AACS (Advanced Access Contest System), che permette di proteggere i contenuti dalla copia non autorizzata. Blu-ray aggiunge a questo altri due livelli di protezione, BD+ (di cui non si sa molto allo stato attuale) e proprio il sistema ROM Mark, molto complesso e articolato, che sembra veramente molto efficace. ROM Mark dovrebbe rendere inutilizzabili i contenuti che risiedono su supporti non autorizzati e non creati da un ben preciso masterizzatore, ad esempio, l'azienda che produce il supporto Blu-ray con contenuti multimediali, per esempio un film, posiziona un marcatore digitale in un punto estremamente preciso della traccia e ne memorizza le coordinate fra i dati scritti sul supporto. Ogni masterizzatore differisce in maniera lieve da un altro e ci\u00f2 costituisce di fatto una specie di \"impronta digitale\", una peculiarit\u00e0 di ogni masterizzatore. L'estrema precisione delle coordinate del marcatore digitale permettono di rendere praticamente impossibile copiare il contenuto del disco originale su un altro disco senza che quest'ultimo non venga rilevato come pirata e quindi di impossibile utilizzo. Il supporto scritto con un altro masterizzatore infatti avr\u00e0 il marcatore in una posizione differente da quanto indicato nei dati.\nIl sistema, cos\u00ec come era concepito, risultava estremamente efficace dal punto di vista di Sony, che aveva nell'elettronica di consumo e nell'intrattenimento domestico il proprio mercato principale. Tale iniziativa inoltre andava in effetti a controbattere la pirateria, quella veramente dannosa, ovvero quella che mette in commercio dischi identici in tutto e per tutto agli originali, che ha alle spalle delle vere e proprie associazioni a delinquere. Secondo Intel per\u00f2, che ha nell'informatica il proprio mercato principale, il concetto di Home Theatre PC ha senso solo se si possono spostare contenuti da supporto DVD a disco rigido. HD DVD, con il solo AACS permette di farlo, allo stato attuale delle cose Blu-ray no.\nIn ultima analisi, Intel si dichiar\u00f2 ben disposta ad appoggiare anche lo standard Blu-ray, qualora per\u00f2 quella che era vista come una limitazione all'espansione del proprio mercato fosse stata rimossa.\nUlteriori considerazioni.\nSe HD DVD avesse incluso l'annunciato supporto alla tecnologia Watermark, le protezioni utilizzate nel Blu-ray non sarebbero sembrate pi\u00f9 cos\u00ec restrittive. In questa eventualit\u00e0 infatti, con HD DVD i contenuti sarebbero stati s\u00ec trasportabili da DVD a hard disk, a patto per\u00f2 di cambiare tutto il parco lettori, sostituendo magari anche il disco rigido del proprio PC. Inoltre sarebbero state quasi certamente le case cinematografiche, pi\u00f9 che quelle di software e hardware, a decidere quale dei due supporti avrebbe dovuto prosperare. Gi\u00e0 allora era chiaro che i sistemi adottati dal Blu-ray \"piacevano\" di pi\u00f9 ai produttori; non a caso alcuni sostenitori di HD DVD decisero di supportare anche Blu-ray con i propri prodotti, ma nessuna casa cinematografica fece il contrario.\nCH-DVD.\nIl China High Definition DVD (CH-DVD) \u00e8 il nome provvisorio dato a uno standard sviluppato da societ\u00e0 cinesi e compatibile con lo standard HD-DVD. Il CH-DVD dal punto di vista del supporto utilizza tecnologie analoghe a quelle sviluppate per il dischi HD-DVD mentre dal lato dei codec include oltre ai codec MPEG-4 e Windows Media 9 il supporto del codec Audio Video Standard sviluppato da societ\u00e0 cinesi e utilizzante brevetti detenuti quasi totalmente da societ\u00e0 cinesi. I player CH-DVD sono in grado di riprodurre i dischi HD-DVD ma sono in grado di riprodurre anche i dischi codificati con il formato AVS, questo dovrebbe permettere alle societ\u00e0 cinesi di risparmiare fino a 1 miliardo di dollari in royalty nei prossimi dieci anni. L'accordo tra il consorzio HD DVD e il governo cinese permetter\u00e0 anche alle societ\u00e0 cinesi di sviluppare player HD-DVD da vendere sul mercato mondiale."}
{"id": "105003", "revid": "1543377", "url": "https://it.wikipedia.org/wiki?curid=105003", "title": "Linus Pauling", "text": "Pauling si colloca tra i pi\u00f9 celebri scienziati del XX secolo ed \u00e8 stato vincitore di due premi Nobel, per la chimica nel 1954 e per la pace nel 1962. Le altre personalit\u00e0 che hanno ricevuto due premi Nobel sono Marie Curie (fisica e chimica), John Bardeen (entrambi in fisica) e Frederick Sanger (entrambi in chimica). Pauling \u00e8 stato l'unico tra essi che non li ha ottenuti in condivisione con altre personalit\u00e0.\nNegli ultimi anni della sua vita si fece promotore di quella che \u00e8 chiamata medicina ortomolecolare, una sorta di terapia a base di mega dosi di vitamine, a tutt'oggi priva di riscontri scientifici e ricadente, per tale motivo, nell'alveo delle pratiche pseudoscientifiche.\nBiografia.\nInfanzia ed educazione.\nLinus Carl Pauling nacque a Portland, Oregon, il 28 febbraio 1901, primogenito di Herman Henry William Pauling (1876-1910) e di Lucy Isabelle Darling (1881-1926).\nIl padre, Herman, proveniva da una famiglia di contadini del sud della Germania, la quale emigr\u00f2 nella cittadina di Concordia (Missouri), dove vi era una numerosa comunit\u00e0 tedesca. La madre di Linus era di origini irlandesi.\nNel giugno del 1910 Herman, padre di Linus, mor\u00ec a causa di un'ulcera perforante; d'improvviso la moglie da sola dovette badare ai tre figli Linus, Lucille e Pauline.\nLinus divenne presto un accanito lettore, dimostrando fin da giovanissimo un'attitudine allo studio fuori dall'ordinario. Egli presto decise di diventare un chimico, dopo aver assistito ad alcuni esperimenti condotti con attrezzature modeste dall'amico Lloyd A. Jeffress. All'et\u00e0 di quindici anni, nell'autunno del 1916, il giovane Linus era gi\u00e0 in possesso dei requisiti minimi per essere ammesso presso l'Oregon State University. Tuttavia non avendo ancora frequentato i corsi di Storia Americana, necessari per conseguire il diploma, egli chiese al preside se avesse potuto preparare questi due corsi e contemporaneamente frequentare il semestre primaverile al College. Il preside rifiut\u00f2 la sua richiesta e Pauling decise di lasciare la scuola senza diplomarsi. Nel mese di settembre del 1917 egli fu ammesso all'Oregon State University.\nGli anni universitari.\nNell'ottobre del 1917 Linus Pauling si trasfer\u00ec assieme al cugino Mervyn negli alloggi universitari dell'Oregon State University.\nDovendo far fronte a una situazione di difficolt\u00e0 economica, egli partecip\u00f2 fin dall'inizio attivamente alla vita universitaria fondando la confraternita Delta Upsilon. Durante il secondo anno di studi, il dipartimento di fisica gli propose di tenere il corso di Analisi Quantitativa, che egli aveva precedentemente seguito in veste di studente. Lavor\u00f2 per 40 ore settimanali sia in laboratorio che in aula guadagnando 100\u00a0$ al mese.\nQuesta opportunit\u00e0 gli permise di proseguire la sua carriera universitaria. Negli ultimi due anni universitari, Pauling si interess\u00f2 agli studi di Gilbert Lewis e Irving Langmuir riguardanti la struttura elettronica degli atomi e i legami intramolecolari. Nel 1922, Pauling si laure\u00f2 in ingegneria chimica all'Oregon State University e continu\u00f2 i suoi studi universitari presso il California Institute of Technology (Caltech) di Pasadena, sotto la guida del professore Roscoe G. Dickinson. Consegu\u00ec il dottorato di ricerca in chimica fisica e fisica matematica, ottenendo la lode, nel 1925.\nLa famiglia.\nNell'inverno del suo ultimo anno di College a Pauling fu offerto un posto come docente di chimica per i laureandi in economia domestica.\nFu in quell'occasione che conobbe la sua futura moglie, Ava Helen Miller di Beaver Creek, Oregon, nel 1923. Ebbe quattro figli: Linus (Carl) Jr. (1925), Peter Jeffress (1931), Linda Helen (1932) ed Edward Crellin (1937).\nAttivismo.\nPauling, oltre ad esser stato fra i pi\u00f9 brillanti e influenti chimici del XX secolo, \u00e8 ricordato per il suo attivismo politico e il suo impegno pacifista. Dopo la seconda guerra mondiale, spinto anche dall'impegno politico espresso dalla moglie, Linus Pauling divenne un fervente attivista per la pace. Sebbene in precedenza avesse lavorato per la realizzazione di progetti riguardanti applicazioni militari, come esplosivi, combustibili per razzi e munizioni rinforzate (ottenendo cos\u00ec la Medaglia Presidenziale di Merito), nel 1946, ader\u00ec all'Emergency Committee of Atomic Scientists, diretto da Albert Einstein. La sua missione era quella d'informare la popolazione riguardo ai rilevanti pericoli associati allo sviluppo delle armi nucleari.\nA causa delle sue convinzioni politiche, durante il periodo del maccartismo, il Dipartimento di Stato Statunitense neg\u00f2 a Pauling il passaporto (1952), quando fu invitato a una conferenza scientifica a Londra. Il suo passaporto gli fu restituito nel 1954, poco prima della cerimonia a Stoccolma dove gli fu assegnato il suo primo Premio Nobel per la chimica.\nUnendosi ad Albert Einstein, Bertrand Russell e altri membri importanti della comunit\u00e0 scientifica ed intellettuale, egli firm\u00f2 il Manifesto Russell-Einstein nel 1955. Nel 1958, Pauling ader\u00ec a un'iniziativa di raccolta di firme in cooperazione con i fondatori del Comitato cittadino di St. Louis per l'Informazione Nucleare (CNI). Questo gruppo, coordinato dai professori Barry Commoner, Eric Reiss, M. W. Fiedlander e John Fowler della Washington University, ebbe il merito di dimostrare, grazie ad approfondite ricerche nel 1961, che i test nucleari di superficie ponevano dei rischi significativi per la salute pubblica, in particolare a causa della ricaduta radioattiva (\"fall out\") che si osservava principalmente nella contaminazione delle piante e del latte di mucca.\nNel 1964 fu tra i firmatari della lettera aperta \"La triplice rivoluzione\", nella quale venne chiesto all'amministrazione Johnson di favorire la pace per contrastare la mutua distruzione assicurata conseguente l'uso delle armi nucleari, difendere e promuovere pieni diritti civili e introdurre un reddito di base in sostituzione delle varie forme di sussidio per contrastare la disoccupazione causata dall'automazione. \nAssieme al fisico atomico Edward Teller, Linus Pauling denunci\u00f2 la probabilit\u00e0 che la caduta radioattiva potesse essere causa attiva di mutazioni genetiche. Nel 1958 Pauling e la moglie presentarono una petizione alle Nazioni Unite firmata da pi\u00f9 di 11.000 scienziati che richiedeva la fine dei test nucleari. Questo movimento condusse all'approvazione di una moratoria riguardo ai test di superficie di armi nucleari: questo primo successo fu seguito dal Partial Test Ban Treaty che nel 1963 fu firmato dal presidente John Fitzgerald Kennedy e dal \"leader\" sovietico Nikita Khrushchev.\nNel giorno in cui il trattato entr\u00f2 in vigore, il comitato del Premio Nobel assegn\u00f2 a Pauling il premio Nobel per la pace 1962, sottolineando che \u00abLinus Carl Pauling sin dal 1946\u00bb si era \u00abprodigato incessantemente non solo contro i test di armi nucleari, non solo contro l'estensione di questi armamenti, non solo contro il loro uso, ma contro tutta la guerra come mezzo di soluzione di conflitti internazionali\u00bb. Egli continu\u00f2 la sua attivit\u00e0 di pacifista negli anni a venire essendo cofondatore della International League of Humanists nel 1974 ed inoltre presidente della commissione di consulenza scientifica del World Union for Protection of Life.\nMolti critici di Pauling, fra i quali molti scienziati che apprezzavano i contributi che aveva dato alla chimica, non erano d'accordo con le sue posizioni politiche e videro in lui un portavoce del comunismo sovietico (come accaduto ad Einstein), a causa delle sue idee da essi ritenute socialiste, e del suo atteggiamento conciliante e considerato troppo morbido verso l'URSS. A causa di questo timore gli fu ordinato nei primi anni '60 di comparire davanti alla sottocommissione di sicurezza interna del Senato (Senate Internal Security Subcommittee). La rivista \"Life\" nel 1963, pubblic\u00f2 un editoriale molto critico contro la commissione del Nobel, intitolato: \"A Weird Insult from Norway\" (\"Uno strano insulto proveniente dalla Norvegia\"). Pauling ricevette inoltre il Premio Lenin per la pace dalla stessa Unione Sovietica nel 1968.\nMorte ed eredit\u00e0 culturale.\nLinus Carl Pauling mor\u00ec a causa di un tumore alla prostata il 19 agosto del 1994 nella sua casa a Big Sur, in California. Aveva 93 anni. La sua tomba si trova nel Oswego Pioneer Cemetery, a Lake Oswego, in Oregon.\nPauling era di famiglia luterana, ma poi ader\u00ec al movimento degli unitariani universalisti, per divenire, infine, ateo, cosa che dichiar\u00f2 esplicitamente nel 1992. Nel 1979 la rivista inglese di divulgazione scientifica \"New Scientist\" ha incluso Linus Pauling nella lista dei 20 pi\u00f9 importanti scienziati di tutti i tempi, insieme ad Albert Einstein e ad Antoine-Laurent de Lavoisier. Lo scienziato Francis Crick ha citato Pauling come uno dei \"fondatori della biologia molecolare\".\nCarriera.\nEgli si \u00e8 dedicato soprattutto alla chimica quantistica e alla fisica; \u00e8 considerato il padre del legame chimico. Nell'ultima parte degli anni '20 Pauling inizi\u00f2 a pubblicare delle ricerche sulla natura dei legami chimici, che lo hanno condotto alla pubblicazione del suo famoso libro intitolato \"The Nature of the Chemical Bond\", pubblicato nel 1939. Il Premio Nobel per la Chimica che Pauling ricevette nel 1954 fu un riconoscimento \"...per la sua ricerca riguardo alla natura dei legami chimici e alle ricerche per la comprensione della struttura di sostanze complesse\". Il chimico, nativo dell'Oregon, applic\u00f2 la meccanica quantistica per determinare la struttura delle molecole e la natura dei legami. I suoi lavori sul legame chimico, a partire dal 1931, hanno risolto tutti gli enigmi sulla formazione di molecole contenenti atomi uguali. Pauling spieg\u00f2 inoltre il concetto di affinit\u00e0 chimica e compil\u00f2 la pi\u00f9 nota scala di elettronegativit\u00e0.\nFu insignito della Medaglia Roebling per la mineralogia nel 1967. \u00c8 considerato inoltre come uno dei padri di una medicina non convenzionale denominata medicina ortomolecolare. Nel 1973, insieme al biochimico Arthur Robinson e ad altri colleghi, Pauling ha fondato in California a Menlo Park l'Istituto di Medicina Ortomolecolare, poi ribattezzato \"Linus Pauling Institute\".\nMolecole biologiche.\nVerso la met\u00e0 degli anni '30 Pauling, sollecitato dagli stimoli economici della Rockefeller Foundation di Warren Weaver, decise di affrontare l'interazione fra chimica e biologia.\nI suoi primi lavori inclusero studi riguardanti la struttura dell'emoglobina. Egli dimostr\u00f2 che la molecola di emoglobina cambia struttura quando acquisisce o perde una molecola di ossigeno. Nel 1951, analizzando le strutture degli amminoacidi e la natura planare del legame peptidico, Linus Pauling, Robert Corey e Herman Branson proposero i modelli alfa elica e foglietto \u03b2 (\"beta sheet\") come modelli geometrici della struttura secondaria della proteina. Pauling studi\u00f2 inoltre le reazione degli enzimi e fu tra i primi a dimostrare che gli enzimi creano delle reazioni stabilizzando lo stato di transizione (o complesso attivato) della reazione; questo divenne un concetto essenziale per la comprensione della dinamica di reazione.\nGenetica molecolare.\nNel novembre del 1949 fu pubblicato sulla prestigiosa rivista scientifica \"Science\" l'articolo \"Sickle Cell Anemia, a Molecular Disease\" (\"anemia falciforme, una malattia molecolare\") scritto da Linus Pauling, Havery Itano, S.J. Singer e Ibert Wells. Fu la prima dimostrazione che una malattia umana fosse causata dalla presenza di una proteina anomala; dunque l'anemia falciforme fu la prima malattia ad essere compresa a livello molecolare. Questi studi decretarono l'inizio della genetica molecolare. Lo spunto per la ricerca Pauling lo ebbe dal clinico americano William Bosworth Castle.\nNel 1945 Castle e Pauling viaggiarono insieme su un vagone letto da Denver a Chicago. Durante il viaggio Castle parl\u00f2 a Pauling di alcuni lavori che egli stava conducendo a proposito dei globuli rossi nei casi di anemia falciforme e cit\u00f2 il fatto che quando le cellule dei globuli rossi si modificavano, esse cambiavano forma e mostravano una birifrangenza alla luce polarizzata. Castle riteneva che ci\u00f2 fosse dovuto a un qualche genere di allineamento o orientamento delle molecole, suggerendo che questo era un tipo di fenomeno al quale Pauling poteva essere interessato. Lo fu: infatti, l'anno successivo, Pauling ed i suoi colleghi del Caltech iniziarono a studiarlo e infine mostrarono che l'emoglobina nei globuli rossi dell'anemia falciforme era anomala. Questa scoperta, che Pauling chiam\u00f2 \"malattia molecolare\" fu rivoluzionaria.\nMedicine alternative: la medicina ortomolecolare.\nPauling, insieme allo psichiatra canadese Abram Hoffer, ha contribuito allo sviluppo di una medicina alternativa, tuttora priva di riscontri scientifici, chiamata medicina ortomolecolare. In particolare, \u00e8 stato sostenitore dell'ipotesi di usare megadosi di vitamine nella terapia del cancro e delle malattie cardiocircolatorie, cos\u00ec come nella prevenzione e cura del raffreddore comune. Tali studi furono contestati dalla comunit\u00e0 medica internazionale, che consider\u00f2 completamente prive di fondamento tali teorie sulla vitamina C. Successivamente, due \"trial\" clinici randomizzati, condotti dall'organizzazione no-profit Mayo Clinic su pazienti di cancro allo stadio avanzato (poi seguiti da un terzo), hanno fallito nel replicare i risultati di Pauling e varie critiche sono state mosse alla consistenza metodologica dei suoi studi. Un metastudio del 2007 comparando 68 studi randomizzati e 232.606 partecipanti ha dedotto che il trattamento con beta-carotene, vitamina A, e vitamina E pu\u00f2 aumentare la mortalit\u00e0 nelle persone sottoposte a queste terapie specifiche. Tutti questi elementi hanno portato al rigetto delle sue errate tesi sulla mega dosi vitaminiche da parte della comunit\u00e0 scientifica.\nPremi ed onorificenze.\nLinus Carl Pauling ha ricevuto numerosi premi e onorificenze durante la sua carriera. Quello che segue \u00e8 l'elenco dei premi ricevuti."}
{"id": "105015", "revid": "281779", "url": "https://it.wikipedia.org/wiki?curid=105015", "title": "Il canto d'amore di J. Alfred Prufrock", "text": "Il canto d'amore di J. Alfred Prufrock (\"The Love Song of J. Alfred Prufrock\") \u00e8 un componimento del poeta statunitense T. S. Eliot, composto tra il 1910 e il 1911 con il titolo \"Prufrock tra le donne\", ma pubblicato per la prima volta solo nel 1917 nella raccolta \"Prufrock and Other Observations\", dedicata a Jean Verdenal, amico di Eliot ucciso nel 1915 nella spedizione anglofrancese dei Dardanelli.\nCaratteristiche stilistiche.\nSi sviluppa come monologo drammatico, una forma molto usata da Robert Browning. Il personaggio \u00e8 una controfigura del poeta e dell'intellettuale in genere, una \"maschera\" o \"dramatis persona\" dell'autore, che narra le proprie esperienze in prima persona.\nIl titolo.\nEliot riferisce che il titolo riprende quello di una poesia di Rudyard Kipling, \"The Love Song of Har Dyal\". Alcuni pensano che Prufrock venga dalla parola tedesca \"Pr\u00fcfstein\" che significa pietra di paragone. Altri suggeriscono che il nome rimandi alle parole \"prude in a frock\" (pudibondo in palandrana), con allusione alle inibizioni erotiche del personaggio e della sua classe. Prufrock-Littau era il nome di una ditta di mobili di Saint Louis (Missouri), citt\u00e0 natale del poeta.\nL'epigrafe.\nL'epigrafe riferisce dell'incontro tra Dante e Guido da Montefeltro, condannato all'ottavo cerchio dell'Inferno. Come Guido, Prufrock crede che il suo racconto rimanga celato, per questo si apre senza timore. \u00c8 come il soliloquio dell'attore in cui si esprime liberamente con una modalit\u00e0 che fa percepire ci\u00f2 come qualcosa che non \u00e8 rivolto ad altri se non a se stesso. In tale discorrere solitario i pensieri emergono e si strutturano senza seguire le regole della logica o le esigenze di compiutezza proprie di un racconto; essi piuttosto vengono regolati nel loro concatenarsi dal flusso variabile ed imprevedibile delle emozioni. Allo stesso modo Guido e Prufrock sono connessi con l'Inferno, uno al cerchio dantesco, l'altro alla Londra moderna entrambi senza scampo. Lo stesso Prufrock nel poema vive personalit\u00e0 multiple e incarna sia Guido che Dante. A volte \u00e8 il narratore, altre colui che ascolta che rivela la storia del mondo. Alternativamente il ruolo di Guido nell'analogia \u00e8 infatti occupato da Prufrock, ma il ruolo di Dante \u00e8 occupato da \"you\", il lettore, come in \"Let us go now, you and I\".\nFilm.\nNel 1967 Nico D'Alessandria realizza un mediometraggio marcatamente sperimentale dal titolo \"Il canto d'amore di J. Alfred Prufrock\", nel quale delle immagini scorrono deviate, accompagnate dalla recitazione della poesia di Eliot e da suoni distorti. La voce narrante \u00e8 di Carmelo Bene, le musiche di Luciano Berio."}
{"id": "105016", "revid": "327794", "url": "https://it.wikipedia.org/wiki?curid=105016", "title": "Robert Boyle", "text": "Biografia.\nNel 1661 pubblic\u00f2 il suo famoso libro \"The sceptical chymist\" (\"Il chimico scettico\") che \u00e8 stato, forse, il primo libro di chimica. Boyle dimostr\u00f2 che non c'erano prove sperimentali a sostegno delle idee di Aristotele che considerava ogni materia formata da terra, aria, fuoco e acqua (le quattro sostanze allora ritenute elementari). Per Boyle la materia era formata da particelle e tutte le sostanze erano costituite da atomi diversi. Il suo modello della materia era sorprendentemente simile a quello oggi accettato dalla comunit\u00e0 scientifica.\nSi dovette attendere quasi cinquant'anni perch\u00e9 quelle idee rivoluzionarie potessero avere diritto di cittadinanza. Boyle contribu\u00ec in maniera decisiva allo sviluppo della scienza. \u00c8 rimasta famosa la sua legge che stabilisce che per ogni gas, a temperatura costante, \u00e8 costante il prodotto della pressione esercitata per il volume occupato. Boyle prepar\u00f2 l'acetone e l'alcol metilico; scopr\u00ec i rapporti tra aria, combustione e respirazione; studi\u00f2 l'effetto dell'aria sulla propagazione del suono.\nPrimi anni.\nNato a Lismore Castle (castello situato nel territorio di Lismore), nella contea di Waterford, Irlanda, fu il settimo figlio maschio e quattordicesimo figlio di Richard Boyle, I conte di Cork. Da bambino impar\u00f2 a parlare latino, greco e francese, e aveva solo otto anni quando fu mandato all'Eton College, il cui rettore era Sir Henry Wotton, amico di suo padre. Dopo aver trascorso pi\u00f9 di tre anni al college, egli inizi\u00f2 a viaggiare all'estero con un tutore francese. Trascorse a Ginevra circa due anni; visit\u00f2 l'Italia nel 1641 e pass\u00f2 l'inverno dello stesso anno a Firenze studiando i \"paradossi del grande astronomo\" Galileo Galilei, che mor\u00ec a pochi chilometri di distanza all'inizio del 1642.\nAnni centrali.\nQuando torn\u00f2 in Inghilterra nel 1645 scopr\u00ec che suo padre era morto lasciandogli in eredit\u00e0 la tenuta di Stalbridge nel Dorset e altre propriet\u00e0 in Irlanda.\nDa quel momento dedic\u00f2 la sua vita allo studio e alla ricerca scientifica, e presto occup\u00f2 una posizione importante in un gruppo di ricercatori, conosciuto come \"Invisible College\", che si erano dedicati al culto della \"nuova filosofia\". Si incontravano frequentemente a Londra, spesso al Gresham College; alcuni dei membri avevano incontri anche a Oxford, e in quella citt\u00e0 Boyle si trasfer\u00ec nel 1654. Leggendo, nel 1657, della pompa ad aria di Otto von Guericke, decise con l'aiuto di Robert Hooke (che nello stesso anno assunse come assistente personale) di sperimentare migliorie nella sua costruzione. Con la macchina progettata da Hooke, detta \"macchina boyleana\" o \"motore pneumatico\", finita nel 1659, inizi\u00f2, in collaborazione con il suo assistente, una serie di esperimenti sulle propriet\u00e0 dell'aria. Su un muro dell'University College nella High Street a Oxford un'iscrizione recita:\nUn resoconto del lavoro svolto con questo strumento fu pubblicato nel 1660 sotto il titolo \"Nuovi esperimenti fisico-meccanici\". Tra i critici delle tesi presentate in questo libro vi fu un gesuita, Franciscus Linus (1595-1675); fu rispondendo alle sue obiezioni che Boyle enunci\u00f2 la legge secondo cui il volume di un gas varia inversamente alla pressione. Questa legge, che tra gli anglosassoni \u00e8 solitamente chiamata con il suo nome, sul continente europeo \u00e8 attribuita a Edme Mariotte, che non la pubblic\u00f2 fino al 1676. Nel 1660 \"the Invisible College\" divenne la Royal Society, e in base al suo statuto, concesso da Carlo II d'Inghilterra, Boyle divenne membro del consiglio. Nel 1680 fu eletto presidente della societ\u00e0, ma rifiut\u00f2 la carica a causa di scrupoli sui giuramenti.\nNel 1668 lasci\u00f2 Oxford per Londra, dove risiedette a casa di sua sorella, Lady Ranelagh, in Pall Mall.\nUltimi anni.\nIntorno al 1689 la sua salute, mai molto forte, inizi\u00f2 a venir meno seriamente, e Boyle gradualmente si ritir\u00f2 dai suoi incarichi pubblici, cessando le sue comunicazioni con la Royal Society, e rendendo noto il suo desiderio di essere esentato dal ricevere ospiti, \"se non in occasioni molto straordinarie\", il marted\u00ec e il venerd\u00ec mattina, e il mercoled\u00ec e il sabato pomeriggio. Nella condizione di riposo cos\u00ec conseguita, desiderava \"raccogliere il suo spirito, riordinare le sue carte\" e preparare certe importanti ricerche chimiche che si proponeva di lasciare \"come una specie di eredit\u00e0 ermetica agli assidui discepoli di quell'arte\", ma di cui non rese nota la natura. La sua salute peggior\u00f2 ulteriormente nel 1691, e la sua morte si verific\u00f2 il 30 dicembre di quell'anno, appena una settimana dopo quella della sorella con cui aveva vissuto per pi\u00f9 di vent'anni. Fu sepolto nel cimitero di St Martin's in the Fields, e l'omelia funebre fu pronunciata dal suo amico, il vescovo Burnet. Nel suo testamento, Boyle finanzi\u00f2 una serie di conferenze che divennero note come \"Boyle Lectures\".\nL'opera di scienziato.\nIl grande merito di Boyle come scienziato fu quello di applicare i principi che Bacon aveva esposto nel \"Novum Organum\". Tuttavia egli non si dichiar\u00f2 seguace di Bacon, o di alcun altro maestro. In molte occasioni dichiar\u00f2 che allo scopo di mantenere il suo giudizio il meno possibile influenzato da tutte le moderne teorie filosofiche, fino a che fosse \"dotato di esperimenti\" che lo aiutassero a giudicarle, si asteneva da qualunque studio delle teorie Atomica e Cartesiana, e perfino dello stesso Novum Organum, sebbene ammettesse di \"consultarli saltuariamente\" su alcuni particolari. Nulla era pi\u00f9 lontano dal suo temperamento mentale che l'invenzione di ipotesi. Egli considerava l'acquisizione della conoscenza come un fine in s\u00e9 stesso, e quindi consegu\u00ec una visione pi\u00f9 ampia degli obiettivi dell'indagine scientifica di quella che avevano avuto i suoi predecessori per molti secoli. Ci\u00f2, tuttavia, non significa che gli mancasse l'attenzione per le applicazione pratiche, n\u00e9 che disprezzasse le conoscenze che tendeva a utilizzare.\nEgli stesso fu un alchimista. Credendo che la trasmutazione dei metalli fosse possibile, port\u00f2 avanti una serie di esperimenti nella speranza di effettuarla e si batt\u00e9 per ottenere l'abrogazione, nel 1689, della legge di Enrico IV contro la moltiplicazione di oro e argento. Bench\u00e9 portasse a termine un gran numero di importanti lavori nel campo della fisica - l'enunciazione della legge di Boyle, la scoperta degli effetti dell'aria nella propagazione del suono, gli studi sulla forza espansiva esercitata dall'acqua che congela, sulla densit\u00e0 relativa e sulla rifrazione, sui cristalli, sull'elettricit\u00e0, sui colori, sull'idrostatica, ecc. - la chimica fu la scienza a cui si dedic\u00f2 maggiormente. Il suo primo libro sull'argomento fu \"The Sceptical Chymist\", pubblicato nel 1661, in cui criticava gli \"esperimenti tramite i quali i volgari spagiristi tentavano di provare che sale, zolfo e mercurio fossero i veri principi della materia\".\nPer lui la chimica era la scienza della composizione delle sostanze, non banalmente un'aggiunta alle arti degli alchimisti o dei fisici. Fece passi avanti verso la moderna visione degli elementi come costituenti indivisibili della materia. Comprendendo la distinzione tra miscele e composti, fece considerevoli progressi nella tecnica di individuare i loro ingredienti, un processo che \u00e8 designato con il termine \"analisi\". Ipotizz\u00f2 inoltre che gli elementi fossero fondamentalmente composti di particelle di varia specie e misura, in cui, tuttavia, essi non potevano essere scomposti in alcun modo noto. La chimica applicata gli \u00e8 debitrice di metodi migliori e per una conoscenza pi\u00f9 ampia delle singole sostanze. Studi\u00f2 anche la chimica della combustione e della respirazione, e fece esperimenti di fisiologia, nei quali, comunque, era ostacolato dalla \"tenerezza della sua natura\" che gli impediva di eseguire dissezioni anatomiche, in particolare di animali viventi, sebbene sapesse che erano \"estremamente istruttive\".\nOltre a essere un attivo filosofo naturale, Boyle dedic\u00f2 molto tempo alla teologia, mostrando una decisa inclinazione al suo lato pratico e indifferenza alle controversie polemiche. Fu un uomo la cui fede era riposta in un Creatore e Progettista. Inoltre, sosteneva che la sola ragione non fosse l'unico modo per giungere a un certo tipo di conoscenza, credendo in una rivelazione divina che individu\u00f2, a suo avviso, nella Parola di Dio, la Sacra Bibbia. Dopo la Restaurazione fu ricevuto favorevolmente a corte, e nel 1665 avrebbe ottenuto la carica di prevosto di Eton, se avesse preso gli ordini; ma la rifiut\u00f2 con l'argomento che i suoi scritti in materia religiosa avrebbero avuto un peso maggiore provenendo da un laico piuttosto che da un ministro stipendiato della Chiesa. Come amministratore della Compagnia Inglese delle Indie Orientali spese somme ingenti per promuovere l'espansione della Cristianit\u00e0 in Oriente, contribuendo generosamente ad associazioni missionarie, e alle spese di traduzione della Bibbia o parti di essa in varie lingue fra cui l'arabo, l'irlandese, il malese, il turco e alcune lingue dei nativi nordamericani. Per disposizione testamentaria diede inizio alle \"Boyle lectures\", per dimostrare la verit\u00e0 della religione cristiana contro i \"famigerati infedeli, e cio\u00e8 atei, teisti, pagani, ebrei e maomettani\", con la condizione che le controversie tra cristiani non dovessero essere menzionate.\nDi aspetto Boyle era alto, snello e di carnagione chiara. La sua costituzione era lungi dall'essere robusta, e per tutta la durata della sua vita soffr\u00ec per la salute incerta e l'umore depresso. Mentre la sua opera scientifica gli valse una straordinaria fama tra i suoi contemporanei, il suo carattere e le sue virt\u00f9, il fascino delle sue maniere, la sua arguzia e la sua brillante conversazione gli procurarono una larga cerchia di amici. Non si spos\u00f2 mai. I suoi scritti sono estremamente voluminosi, il suo stile chiaro e diretto, ma innegabilmente prolisso.\nGli \u00e8 stato dedicato un asteroide, 11967 Boyle e un cratere lunare di 57\u00a0km di diametro."}
{"id": "105018", "revid": "88740", "url": "https://it.wikipedia.org/wiki?curid=105018", "title": "Nicu Ceau\u0219escu", "text": "\u00c8 stato il terzo figlio del dittatore della Romania Nicolae Ceau\u0219escu e di sua moglie Elena. Stretto collaboratore del padre Nicolae, era considerato suo futuro successore alla guida della Romania.\nBiografia.\nDiplomatosi alla Scuola Superiore Jean Monnet di Bucarest, Nicu ha successivamente conseguito la laurea in fisica presso l'Universit\u00e0 degli Studi della medesima citt\u00e0. Ha fatto parte della federazione giovanile comunista dell'universit\u00e0, diventandone primo segretario, per poi essere eletto al comitato centrale del Partito Comunista Romeno nel 1982. \u00c8 stato anche presidente dell'Unione dei Giovani Comunisti. A met\u00e0 degli anni ottanta \u00e8 stato nominato membro del comitato esecutivo del Partito Comunista Romeno e, nel 1987, capo del distretto di Sibiu. Ha avuto una lunga relazione con la campionessa olimpica Nadia Com\u0103neci, in merito alla quale si \u00e8 parlato di abusi e violenze che lei stessa ha confermato.\nVita dopo il comunismo.\nNicu \u00e8 stato un forte bevitore e un playboy fin dal liceo. Ion Mihai Pacepa dichiar\u00f2 che il suo comportamento scandalizzava Bucarest, in quanto causava spesso incidenti automobilistici. Quando Ceau\u0219escu padre venne a conoscenza dei problemi del figlio, gli consigli\u00f2 di concentrarsi sul lavoro e sull'amministrazione dello Stato rumeno, cercando \u2013 invano \u2013 di distogliere dai vizi il figlio, che era oltretutto un giocatore d'azzardo capace di sperperare ingenti somme nei casin\u00f2 di tutto il mondo (debiti che il padre ha saldato, spesso distogliendo risorse dalle casse dello stato).\nIl 22 dicembre 1989, a seguito della caduta del regime dopo la rivoluzione rumena, Nicu Ceau\u0219escu venne arrestato con le accuse di crimini contro lo Stato e distruzione dell'economia nazionale. Sub\u00ec una condanna a vent'anni di carcere, ma fu tuttavia scarcerato nel novembre 1992 a causa di un accoltellamento subito e delle precarie condizioni generali di salute. La cirrosi lo port\u00f2 alla morte nel 1996."}
{"id": "105020", "revid": "1584528", "url": "https://it.wikipedia.org/wiki?curid=105020", "title": "Semaforo", "text": "Il semaforo (), detto anche lanterna semaforica, \u00e8 un segnale luminoso utilizzato prevalentemente nella circolazione stradale presso incroci, attraversamenti pedonali e in altre situazioni in cui sia necessario regolare flussi di traffico potenzialmente in conflitto fra loro. I semafori sono stati storicamente fra i primi segnali luminosi e sono tuttora uno dei pi\u00f9 diffusi.\nIn base ad una convenzione universalmente riconosciuta le luci del semaforo possono avere solamente tre colori, rosso per indicare la fermata, verde per indicare il via libera e giallo-arancione per preavvertire dell'imminenza di un cambio di stato, tra il verde e il rosso. Fatta questa premessa valida per tutti, non tutte le nazioni utilizzano le stesse convenzioni in merito alla sequenza di apparizione dei colori; in Italia il colore giallo viene usato per preannunciare l'imminente ordine di arresto, in altri Stati viene usato anche in combinazione con il rosso per indicare l'avvicinarsi del via libera.\nLa storia del semaforo.\nSembra che il primo esempio di segnaletica riconducibile al semaforo odierno risalga al 1868, quando a Londra fu installato un segnale, derivato da quelli ferroviari del tempo, inventato a Nottingham da J.P. Knight costituito da una lanterna a gas rotativa che alternava una luce rossa ad una verde, con indicazioni tramite cartelli e illuminazione durante l'uso notturno. L'esperimento resse per tre settimane finch\u00e9 il 2 gennaio 1869 la lanterna esplose ferendo agli occhi il poliziotto che l'avviava. Questo semaforo, rimasto l'unico nella citt\u00e0 di Londra, fu rimosso definitivamente nel 1872.\nIl primo semaforo ad illuminazione elettrica venne installato a Cleveland, all'angolo fra la 105\u00aa strada Est e la Euclid Avenue in Cleveland; messo in funzione il 5 agosto 1914, disponeva di due sole luci, rossa e verde. In ogni caso questi primi esempi sono tutti relativi a semafori comandati manualmente, per avere i primi controlli automatici dovranno passare ulteriori due anni negli Stati Uniti, da cui verranno anche esportati in Europa.\nPer avere i primi esempi di semaforo a tre luci bisogner\u00e0 attenderne l'installazione sei anni pi\u00f9 tardi, grazie ad una prima invenzione di William Potts, a ottobre 1920 a Detroit nell'intersezione tra Woodward e Michigan Avenues e successivamente nel 1923 Garret Morgan inventore nato a Paris nel Kentucky, brevett\u00f2 il sistema a 3 tempi (luce gialla) i cui diritti vendette poi alla General Electric per $ 40.000.\nNel 1922 si assiste alla prima installazione europea a Parigi, seguita dalle installazioni nelle pi\u00f9 grandi citt\u00e0 come Amburgo, Berlino, Milano (il primo semaforo italiano, installato all'incrocio tra Piazza Duomo, Via Orefici e Via Torino, nell'aprile 1925), Roma, Londra e Torino effettuate entro il 1926.\nUn'altra tappa importante nella storia dei semafori \u00e8 quella del 1961 quando, a Berlino Est, venne installato il primo semaforo specificatamente designato per attraversamenti pedonali. Da questo primato il commercio berlinese ha cercato di ricavare il maggior ritorno di immagine possibile; \u00e8 ancora oggi facile trovare nei negozi della citt\u00e0 ogni sorta di articolo celebrativo dell'avvenimento.\nLa sequenza dei colori.\nBench\u00e9 si sia deciso di adottare in tutto il mondo lo stesso significato dei colori delle lanterne semaforiche, non tutti i paesi hanno lo stesso ordine di apparizione dei colori; quindi si possono distinguere tre tipi di semafori: il semaforo a tre tempi, quello a quattro e quello a cinque.\nIl semaforo a tre tempi.\nIl semaforo a tre tempi \u00e8 utilizzato dalla maggioranza dei paesi del mondo, tra cui anche l'Italia. L'ordine dei colori \u00e8: verde, giallo, rosso; in Italia, prima dell'entrata in vigore del nuovo Codice della Strada (D.Lgs. 30 aprile 1992, n.285) il verde restava acceso durante l'accensione del giallo.\nIl semaforo a tre tempi \u00e8 anche largamente utilizzato negli Stati Uniti, da tutto il sud America, dal nord Africa, dal Giappone, dalla Cina, e da tutta l'Europa mediterranea escluse Croazia e Slovenia.\nQuesto tipo di lanterne \u00e8 molto pratico perch\u00e9 riduce di parecchio il tempo di attesa ed \u00e8 di pi\u00f9 facile interpretazione, tantoch\u00e9 alcuni paesi (ne \u00e8 un esempio il Bangladesh) hanno deciso di adottarlo al posto dei vecchi semafori di derivazione coloniale britannica.\nIl semaforo a quattro tempi.\nIl semaforo a quattro tempi \u00e8 il secondo pi\u00f9 diffuso metodo di apparizione delle luci, l'ordine dei colori \u00e8: rosso, rosso con giallo, verde, giallo e il ciclo si ripete all'infinito.\nQuesto tipo di ordine delle lanterne semaforiche \u00e8 stato adottato da Croazia, Germania, Slovenia, Turchia e Ungheria ma soprattutto dal Regno Unito e da quasi tutte le sue ex colonie (come India e Sudafrica).\nIl giallo si accende insieme al rosso poco prima del verde per avvisare l'automobilista di prepararsi a partire.\nIl semaforo a cinque tempi.\nIl tipo di semaforo che mostra i colori in cinque tempi \u00e8 molto raro.\nAttualmente \u00e8 utilizzato in Austria, in parte del Canada e in tutta l'ex Unione Sovietica.\nLa sequenza dei colori \u00e8: verde, verde lampeggiante, giallo, rosso, rosso con giallo.\nIl verde lampeggia per avvisare l'automobilista dell'imminenza del giallo.\nI tipi.\nIl tipo pi\u00f9 classico tra i semafori \u00e8 quello con la lanterna contenente le tre luci circolari disposte in verticale montata su pali di metallo ai quattro angoli di un incrocio, ma a seconda delle necessit\u00e0 e in alcune circostanze specifiche sono possibili altre soluzioni. Quando \u00e8 tecnicamente possibile e soprattutto in caso di intersezioni stradali particolarmente importanti e trafficate \u00e8 usuale l'installazione di un semaforo in posizione sopraelevata, per consentire una migliore visibilit\u00e0 da distanze elevate. Sempre con lo stesso scopo della visibilit\u00e0 si vedono spesso impianti semaforici in cui la luce di colore rosso \u00e8 di dimensioni piuttosto maggiori rispetto alle altre due.\nAltro caso assai frequente \u00e8 quello di semafori affiancati tra di loro in cui le luci riportano l'indicazione di una specifica freccia di direzione e dove vi sono obblighi (o autorizzazioni) diverse in base alle specifiche direzioni di marcia.\nI semafori specifici per i pedoni si differenziano da quelli automobilistici per il fatto che possono essere anche di forma non rotonda, solitamente sono tondi a tre colori con all'interno alloggiate delle mascherine (colori rosso e giallo = omino fermo; colore verde = omino in movimento). Altre caratteristiche di questi semafori sono l'installazione ad una altezza pi\u00f9 bassa rispetto a quelli per i veicoli e alla presenza di serigrafie sulle luci raffiguranti degli omini, che ne richiamano esplicitamente l'uso. Solo negli ultimi anni i semafori pedonali italiani sono stati dotati anche del colore giallo. Esistevano in Italia, previsti dal Codice della Strada del 1959, semafori pedonali con solo due luci (rossa e verde) con la serigrafia \"ALT\" (in rosso) e \"AVANTI\" (in verde), e il tempo dello sgombero corrispondente al giallo era indicato dal lampeggiare rapidamente della scritta AVANTI. Con l'approvazione del nuovo Codice (1992) e normative, sono stati introdotti i semafori pedonali con le tre luci tonde, identiche a quelle delle auto. \nDiffusissimi nei paesi ad alta densit\u00e0 ciclabile, ma previsti e presenti anche in Italia, sono i semafori per biciclette, che riproducono esattamente i colori e le sequenze di quelli per autoveicoli, tranne che per la caratteristica mascherina a forma di bicicletta.\nPer maggiore sicurezza e per una particolare attenzione alle esigenze dei disabili, le indicazioni luminose dei semafori pedonali sono sempre pi\u00f9 spesso integrate anche da segnalazioni sonore, come il segnalatore acustico per non vedenti, con segnali acustici a frequenza bassa per il verde, a frequenza maggiore per il giallo e silenzio per il rosso (vedi foto).\nLe lampadine ad incandescenza dei semafori sono in fase di progressiva sostituzione con lanterne a led per garantire risparmio energetico e maggior rendimento nella visibilit\u00e0 degli stessi.\nAl giorno d'oggi, una gran parte dei semafori ha delle funzioni digitali per migliorare il flusso del traffico. Specialmente nei centri urbani, i semafori son controllati da sistemi SCADA. Alcuni semafori, inoltre, fanno uso di un anello ad induzione o di telecamere per rivelare la quantit\u00e0 di traffico e regolare le velocit\u00e0 di cambiamento a seconda dei dati raccolti. Nelle varie metropoli italiane, tra cui Milano e Roma, le compagnie che prevalgono nelle tecnologie semaforiche sono la SCAE e l'azienda Padovana La Semaforica.\nLa funzionalit\u00e0.\nL'utilit\u00e0 dell'impianto semaforico ai fini della sicurezza stradale \u00e8 evidente ma per evitare l'insorgere di problemi collaterali \u00e8 necessario un attento studio di vari particolari.\nTra questi c'\u00e8 ad esempio la temporizzazione delle varie fasi di via libera e di stop per evitare il formarsi di code, controproducenti. In recenti studi si \u00e8 accertato ad esempio che per taluni incroci stradali \u00e8 preferibile la costruzione di una rotatoria (dove esiste spazio sufficiente) anzich\u00e9 l'installazione di un impianto semaforico, e quindi moltissimi impianti semaforici vengono attualmente rimpiazzati da rotatorie.\nCon l'avvento delle tecnologie pi\u00f9 recenti e dell'informatica sono iniziati i controlli automatizzati dei semafori, messi anche a servizio del trasporto pubblico per agevolare il transito dei mezzi di superficie; l'autobus, il tram o l'eventuale mezzo di soccorso hanno a bordo un congegno, solitamente a onde radio, in grado di connettersi con l'impianto semaforico per richiedere la priorit\u00e0 al via libera (verde).\nNelle versioni pi\u00f9 evolute, il funzionamento degli impianti semaforici moderni viene pilotato da sensori, spire magnetiche formate da cavi elettrici annegati nell'asfalto, in grado di gestire la temporizzazione del semaforo e i flussi di traffico presenti in tempo reale, grazie all'utilizzo di appositi software.\nInoltre sempre grazie alla tecnologia sui semafori possono essere installate delle macchine fotografiche o delle videocamere che possono riprendere un'eventuale automobile che abbia attraversato l'incrocio mentre il semaforo era rosso e le ordinava di fermarsi, potendo cos\u00ec risalire al conducente attraverso la targa e fargli quindi recapitare la sanzione se necessaria.\nMetodi meno moderni ma pur sempre efficaci e utilizzati per migliorare la gestione del traffico sono quelli di installare un apposito pulsante in presenza degli attraversamenti pedonali per far s\u00ec che il flusso degli autoveicoli possa venire interrotto su effettiva necessit\u00e0.\n\u00c8 anche abitudine (soprattutto negli incroci minori), durante le ore notturne, di deviare l'impianto semaforico dalla sequenza normale (rosso, verde, giallo, rosso e cos\u00ec via) alla luce giallo lampeggiante permanente di avvertimento, con la conseguente regola della precedenza a destra, in maniera tale da evitare inutili attese e dirimere pi\u00f9 facilmente eventuali controversie legate a sinistri stradali: dato l'orario, infatti, sarebbe difficile trovare testimoni per appurare quale dei due conducenti sia effettivamente passato col rosso e quale col verde.\nBench\u00e9 la funzione principale dei semafori rimanga quella di gestire il traffico degli incroci, negli ultimi anni sta prendendo piede, come in Italia, l'uso dei semafori come regolatori di velocit\u00e0, lungo strade non necessariamente presentanti un incrocio: tali semafori vengono detti \"semafori di velocit\u00e0\" (o semafori dissuasori) ed il loro funzionamento \u00e8 diverso; la convenzione dei colori resta la medesima, mentre il funzionamento cambia criterio: se normalmente i colori ruotavano in base al tempo, qui ruotano in base alla velocit\u00e0 portata dalle macchine in avvicinamento. Una telecamera rileva la velocit\u00e0 e il semaforo resta sempre verde, ma, se i veicoli che sopraggiungono superano il limite di velocit\u00e0, il semaforo diventa velocemente prima giallo e poi rosso, per poi tornare verde dopo alcuni secondi.\nIn questo modo si ottengono diversi risultati:\nSemafori nel mondo.\nSemafori statunitensi.\nI semafori negli Stati Uniti seguono pi\u00f9 o meno gli stessi standard europei, con per\u00f2 sostanziali differenze nell'architettura stessa del semaforo, la quale cambia anche di citt\u00e0 in citt\u00e0.\nPer quanto riguarda il collocamento dei semafori, esistono 5 tipi principali:\nPer quanto riguarda i semafori pedonali ne esistono di due tipi:\nNon ci sono invece specifiche normative per i semafori per le piste ciclabili.\nSemafori britannici.\nI semafori nel Regno Unito sono peculiari. Innanzitutto sono posti sul lato sinistro della strada, derivante dalla guida a sinistra.\nI semafori inglesi si dividono in due grosse categorie: i semafori di tipo \"Mellor\" (solo ed esclusivamente a incandescenza) e i semafori di tipo \"Optic\" (che possono essere anche a LED). I semafori di tipo \"Mellor\" furono disegnati nei primi anni '60 dal designer David Mellor su commissione del dipartimento inglese delle infrastrutture stradali, che all'epoca voleva dotare la Gran Bretagna e tutti i suoi possedimenti di semafori uguali e uniformati. I semafori \"Mellor\" erano all'avanguardia per l'epoca: erano realizzati con materiali assai durevoli ed erano dotati di lampadine speciali che incrementavano la visibilit\u00e0. Essi sono facilmente riconoscibili perch\u00e9 la maggior parte ha la luce verde di dimensioni maggiori rispetto alle altre due. Questo tipo di semafori ebbe un enorme successo e fu prodotto fino agli anni 2000, quando fu introdotto il semaforo \"Optic\" che utilizzava la tecnologia a LED. Al giorno d'oggi la maggior parte dei semafori nelle citt\u00e0 maggiori del Regno Unito \u00e8 di tipo \"Optic\", ma ne sopravvivono ancora centinaia di migliaia di tipo \"Mellor\" nelle citt\u00e0 minori e nelle campagne.\nI semafori per le auto, dunque, hanno pi\u00f9 o meno la stessa forma di altri ad eccezione dei modelli \"Mellor\" che possono avere la luce verde molto pi\u00f9 grande delle altre.\nI semafori pedonali hanno solo due luci su cui sono disegnati due omini: uno rosso che sta fermo e uno verde che cammina. Si possono trovare anche alcuni modelli di semaforo pedonale pi\u00f9 piccoli, montati accanto al pulsante di prenotazione dell'attraversamento pedonale per essere pi\u00f9 visibili.\nI semafori britannici di tipo \"Mellor\" sono stati esportati e installati anche a Cipro, alle Seychelles, in Irlanda, in Sri Lanka, in Guyana, a Malta, a Hong Kong, a Dubai e in molti altri paesi appartenuti all'Impero britannico. Ancora oggi in molti di questi paesi si possono trovare la maggior parte di questi vecchi semafori ancora in funzione.\nSemafori francesi.\nI semafori per le automobili hanno la forma quadrata con tre o quattro luci di dimensioni uguali; la maggioranza \u00e8 con lampade a led, ma in alcune zone fuori citt\u00e0 se ne possono vedere ancora con lampade a incandescenza.\nI semafori per i pedoni, invece, sono di forma rettangolare con due omini (uno rosso e uno verde) disposti orizzontalmente. In Francia \u00e8 inoltre montato sul palo, ad una pi\u00f9 bassa altezza dal suolo, anche un semaforo pi\u00f9 piccolo che replica i segnali della lanterna principale, per garantire un'ottima visibilit\u00e0 anche agli automobilisti pi\u00f9 vicini.\nCome il Regno Unito, la Francia ha avuto un vasto impero coloniale; perci\u00f2 dagli anni sessanta agli anni ottanta sono stati installati dei semafori su modello francese in tutti i possedimenti francesi. Si possono trovare semafori di questo tipo ancora in funzione in Senegal, in Togo, in Nigeria, in Niger, in Algeria, in Polinesia, a Guadalupa, a Martinica, nella Nuova Caledonia e in molti altri paesi."}
{"id": "105022", "revid": "1318658", "url": "https://it.wikipedia.org/wiki?curid=105022", "title": "Omnia vincit amor", "text": "\"Omnia vincit amor et nos cedamus amori\" (lett. \"L'amore vince tutto, arrendiamoci anche noi all'amore\") \u00e8 una locuzione latina di Publio Virgilio Marone (\"Bucoliche\" X, 69).\nNel citare questo verso \u00e8 diffuso anche l'uso della sintassi Amor vincit omnia, ricalcata sulla costruzione della frase in italiano. \u00c8 invece errata grammaticalmente la lezione \"Amore vincit omnia\".\nNella decima egloga, in seguito a una delusione amorosa, Gaio Cornelio Gallo professa la sua decisione di abbandonare la poesia elegiaca per quella pastorale ma infine \u00e8 costretto a riconoscere la supremazia dell'amore che non conosce ostacoli e al cui potere ci si deve sottomettere.\nUna citazione di questa frase si trova nel \"Prologo generale\" dei \"Racconti di Canterbury\" di Geoffrey Chaucer in cui la madre priora porta un ciondolo d'oro su cui si trova incisa questa frase. La locuzione \u00e8 inoltre citata nei \"Racconti\" di Edgar Allan Poe.\nL'espressione \u00e8 spesso citata per indicare l'importanza dell'amore come valore e sentimento."}
{"id": "105023", "revid": "120568200", "url": "https://it.wikipedia.org/wiki?curid=105023", "title": "Albizzi", "text": "Gli Albizi o Albizzi (il nome si pronuncia sdrucciolo, \"\u00c0lbizzi\") furono un'antica famiglia fiorentina.\nStoria.\nOrigini.\nDerivante dal nome \"Albizzo\" (e non \"Albizio\"), sarebbe pi\u00f9 corretto scriverlo con due \"z\", sebbene sia molto diffusa la versione a una zeta, come ad esempio nei cartelli stradali della via fiorentina Borgo Albizi.\nIl suo capostipite sarebbe un certo Raimondino, di origine tedesca, venuto in Toscana alla fine del XII secolo e stabilitosi ad Arezzo. Da questa citt\u00e0 i suoi discendenti sarebbero poi passati a Firenze; in particolare, il primo esponente registrato negli annali cittadini \u00e8 Benincasa degli Albizzi, nel 1251. Gli Albizzi, ricchi mercanti di lana e capi di parte dei Guelfi neri, ricoprirono molto spesso, soprattutto nel XIV secolo, le massime cariche cittadine (ben 98 priori e 13 gonfalonieri di giustizia). Il primo priore fu Filippo degli Albizzi nel 1282, mentre il primo gonfaloniere fu suo figlio Piero. Di fazione guelfa nera, erano alleati degli Anselmi e insieme si opposero a Corso Donati, alla tirannia del Duca d'Atene e si scontrarono spesso con la famiglia Ricci.\nMembri della famiglia Albizzi furono anche numerosi poeti del Trecento vicini a Francesco Petrarca, quali Matteo e Franceschino degli Albizzi.\nAscesa a Firenze.\nAlcuni di loro furono banditi dalla citt\u00e0 allo scoppio del \"Tumulto dei Ciompi\" (con Piero degli Albizzi giustiziato per sospetti di cospirazione nel 1379) successivamente un ramo della famiglia riusc\u00ec a primeggiare nella vita politica di Firenze. Maso (1343-1417), nel 1393 gonfaloniere di giustizia, infatti risollev\u00f2 le fortune della casata dominando insieme ad un ristretto numero di oligarchi per un lungo periodo la Repubblica di Firenze.\nAlla morte di Maso prese la guida dell'oligarchia dominante il figlio Rinaldo degli Albizzi, che fu il principale antagonista con Palla Strozzi di Cosimo il Vecchio. Mancando della risolutezza del padre ebbe la peggio nello scontro politico e fu esiliato ad Ancona.\nIl periodo di predominio dell'oligarchia albizesca \u00e8 un grande momento della storia della Repubblica fiorentina in cui si agitano da protagonisti personaggi come Niccol\u00f2 da Uzzano, Rinaldo Gianfigliazzi, Nofri Strozzi, Matteo e Vanni Castellani, ecc. Termina nel 1434 con il ritorno dall'esilio di Cosimo il vecchio de Medici.\nCosimo e suo nipote Lorenzo saranno i continuatori di quel fermento culturale fiorentino che porteranno a quel pieno sviluppo che render\u00e0 Firenze immortale. Ma non si deve dimenticare che il Rinascimento ha le sue radici nel periodo di predominio dell'oligarchia albizesca.\nDecadimento.\nLa mancanza di risolutezza, e qualche scrupolo di troppo da parte di Rinaldo (che nel 1432 ebbe nelle sue mani Cosimo senza decidersi ad ucciderlo) determineranno la caduta sua e degli uomini che lo appoggiavano. L'avvento al potere di Cosimo il vecchio porter\u00e0 ad un ricambio radicale della classe dirigente fiorentina.\nIl fratello di Rinaldo Luca degli Albizzi vista la rovina del fratello e della sua parte si pieg\u00f2 a Cosimo dei Medici, divenendone in seguito uomo di fiducia, e ottenendo importanti incarichi come ambasciatore a Milano, Roma e Venezia. Fu poi gonfaloniere di giustizia (1442) e a pi\u00f9 riprese membro del consiglio dei Dieci di Balia; fu lui a tenere il Palazzo Albizi in Borgo Albizi e le altre propriet\u00e0 familiari superstiti. Il palazzo di Rinaldo, invece (l'attuale Palazzo Valori-Altoviti), venne confiscato e poi venduto.\nNel 1473 Agnolo Poliziano compose l'epicedio in morte di Albiera degli Albizzi; la giovane era gi\u00e0 stata promessa sposa per motivi politici e la sua morte prematura fece molto rumore a Firenze.\nIl ramo derivato da Luca degli Albizzi godette di ogni diritto e spesso arriv\u00f2 a ricoprire cariche politiche importanti, anche nel periodo del Granducato, sebbene in famiglia ci fosse anche chi si era nuovamente opposto al dominio mediceo: con la presa del potere da parte di Cosimo I i fuorusciti e i fautori della Repubblica fiorentina, tra i quali c'era anche Anton Francesco degli Albizzi, si coalizzarono contro il nuovo \"tiranno.\" La fazione antimedicea venne definitivamente sconfitta nella Battaglia di Montemurlo del 1537 e ad Anton Francesco tocc\u00f2 di venire giustiziato per tradimento.\nNel Cinquecento le bella Eleonora degli Albizzi divenne l'amante del granduca Cosimo I de' Medici, cui diede due figli illegittimi. Osteggiata dal resto della famiglia Medici, fu costretta prima a un matrimonio di facciata e poi, per contrasti con il marito, termin\u00f2 la sua vita in convento.\nXVII secolo.\nNel XVII secolo Luca di Girolamo degli Albizzi, filomediceo, incaric\u00f2 Gherardo Silvani di ammodernare e ingrandire il Palazzo Albizi nella via che da essi prese il nome (Borgo Albizi).\nEstinzione.\nNel XIX secolo Vittorio di Alessandro Piero degli Albizi, discendente da un ramo rientrato in citt\u00e0 dopo essersi trasferito nel XVI secolo in Francia, fu l'ultimo discendente della casata, dopo l'estinzione del ramo \"fiorentino\", nel 1842, con il marchese Amerigo di Filippo degli Albizi. Vittorio degli Albizi introdusse nuove metodologie di viticoltura nella zona di Pomino (Rufina-FI). Alla morte di Vittorio nel 1877 tutti i suoi beni passarono alla famiglia della sorella Leonia, moglie di Angelo Frescobaldi, non essendosi Vittorio mai sposato. Tuttavia su sette rami totali degli Albizzi, il secondo , il sesto ed il settimo sono ancora in vita. Il secondo ramo risiede a Firenze, il sesto risiede ad Arezzo, citt\u00e0 in cui la famiglia Albizzi si \u00e8 stabilita prima di raggiungere il capoluogo toscano , il settimo invece risiede a Cesena.\nAlessandri.\nDa un ramo degli Albizi nel 1372 si separ\u00f2 la famiglia che prese il nome di Alessandri."}
{"id": "105024", "revid": "1592097", "url": "https://it.wikipedia.org/wiki?curid=105024", "title": "Omero (disambigua)", "text": ""}
{"id": "105027", "revid": "327773", "url": "https://it.wikipedia.org/wiki?curid=105027", "title": "Temperatura di colore", "text": "La temperatura di colore, o temperatura colore, \u00e8 una grandezza fisica associata alla tonalit\u00e0 della luce: a ogni temperatura corrisponde una sola tonalit\u00e0.\nSi misura in kelvin.\nHa senso parlare di temperatura di colore solo se la sorgente di luce emette uno spettro di energia continuo; di conseguenza, ci\u00f2 non si verifica per tutte le sorgenti luminose.\nDefinizione.\nLo spettro luminoso emesso da un corpo nero presenta un picco di emissione a una certa lunghezza d'onda, determinata, in base alla legge di Wien, dalla sua temperatura.\ndove:\nUna sorgente reale differisce da un corpo nero ideale; tuttavia, a scopo divulgativo, si ammette che l'analogia rimanga valida.\nSi definisce pertanto temperatura di colore di una data radiazione luminosa la temperatura associata a un corpo nero ideale che emette una radiazione luminosa cromaticamente simile alla radiazione in esame.\nUna temperatura intorno ai corrisponde al colore arancione.\nA valori di temperatura inferiori corrispondono il rosso e, ancora pi\u00f9 in basso, l'infrarosso, non pi\u00f9 visibile; mentre in ordine crescente la luce \u00e8 dapprima bianca, quindi azzurra, violetta e ultravioletta.\nControintuitivamente, quindi, la luce definita nell'uso comune come \u201ccalda\u201d (ovvero con tonalit\u00e0 tendenti al rosso-giallo) ha in effetti una temperatura inferiore a quella definita \u201cfredda\u201d (tendente all'azzurro chiaro-bianco): questo \u00e8 dovuto al fatto che le onde elettromagnetiche responsabili della trasmissione di calore, sono in realt\u00e0 quelle con frequenza pi\u00f9 bassa, da cui la comune associazione dell'idea di \u201ccaldo\u201d a tonalit\u00e0 di colore prossime all'infrarosso e \u201cfreddo\u201d a quelle invece tendenti all'ultravioletto.\nDeterminazione.\nUn corpo solido riscaldato all'incandescenza emette prevalentemente nella gamma della luce visibile e la lunghezza d'onda del picco di emissione varia al variare della temperatura.\nNelle normali lampade a incandescenza la lunghezza d'onda \u00e8 spostata verso valori maggiori e la luce prodotta, intorno a un valore di presenta una componente giallo acceso nettamente maggioritaria.\nNelle lampade alogene si riesce ad aumentare la temperatura del filamento, ottenendo una luce giallo pallido, quindi con uno spostamento verso il bianco, intorno a un valore di 3\u00a0200\u00a0K.\nNelle lampade a scarica non fluorescenti il colore \u00e8 determinato dallo spettro di emissione del gas alla pressione a cui si trova.\nNelle lampade fluorescenti (anch'esse lampade a scarica, ma che producono luce attraverso un procedimento elettrochimico diverso, dove la vera e propria scarica elettrica provoca l'eccitazione -e perci\u00f2 la luminescenza- delle polveri fluorescenti depositate uniformemente all'interno della lampada stessa), la tonalit\u00e0 della luce dipende dalla scelta del materiale fluorescente utilizzato; per questo si possono avere lampade a fluorescenza di colori differenti.\nSpesso sono riportate le temperature di colore del bianco dei monitor per PC, siano essi di tipo CRT, LCD o al plasma, ma questa temperatura, in realt\u00e0, non avrebbe senso, in quanto tale bianco \u00e8 prodotto per metamerismo dalla somma dei colori fondamentali (Red, Green e Blue) prodotti dai diversi fosfori.\nEsempi.\nA seguire si riportano i valori, in ordine crescente, della temperatura di colore di alcune sorgenti di luce comuni:\nPer quanto riguarda le lampade fluorescenti, la normativa UNI 12464 parla di:\nDiversi costruttori etichettano lampade di colore bianco \"luce naturale\" o \"luce neutra\" con valore di .\nSi noti anche che, a parit\u00e0 di temperatura di colore, le tonalit\u00e0 di due diverse radiazioni luminose possono apparire lievemente differenti a seconda del materiale utilizzato dalla fonte luminosa, come \u00e8 il caso, a titolo esemplificativo, delle lampade fluorescenti trifosforo rispetto a quelle pentafosforo."}
{"id": "105036", "revid": "466539", "url": "https://it.wikipedia.org/wiki?curid=105036", "title": "Nandi", "text": "Nel pantheon della religione induista, Nandi \u00e8 la mitica cavalcatura di Shiva. Si tratta di un toro di colore bianco (simbolo di purezza), le cui quattro zampe rappresentano la Verit\u00e0, la Rettitudine, la Pace e l'Amore.\nPi\u00f9 che un semplice veicolo, Nandi si pu\u00f2 considerare il costante e immancabile compagno di Shiva in tutti i suoi spostamenti; tant'\u00e8 che in qualsiasi tempio dedicato a Shiva, di fronte al santuario principale, la presenza di una scultura di Nandi \u00e8 una delle caratteristiche essenziali. Cos\u00ec come per Garu\u1e0da, la grande aquila veicolo di Vishnu, nel corso dei secoli Nandi ha acquisito un'importanza sempre maggiore, fino ad entrare nel pantheon induista come divinit\u00e0 a s\u00e9 stante; infatti sono presenti in India vari templi dedicati esclusivamente a lui.\nSimbologia.\nNella simbologia induista, il toro simboleggia sia la forza che l'ignoranza; il fatto che Shiva utilizzi il toro come veicolo, rappresenta l'idea che questa figura divina rimuova l'ignoranza e allo stesso tempo conceda la forza della saggezza ai suoi devoti. Inoltre il toro \u00e8 chiamato \"Vrisha\" in sanscrito; questa parola pu\u00f2 assumere anche il significato di \"Dharma\" (lett. Rettitudine); ragion per cui, in termini simbolici, la raffigurazione di un toro accanto a Shiva sta ad indicare che, ovunque sia presente Dio, sono presenti anche rettitudine, purezza e giustizia.\nAneddoti mitologici.\nNandi giudice di gioco.\nUn aneddoto tratto dai Pur\u0101\u1e47a racconta che una volta Shiva e la sua consorte Parvati stessero giocando ai dadi. Poich\u00e9 in ogni gioco \u00e8 necessario un giudice che proclami il vincitore, entrambi scelsero Nandi per questo particolare compito. Tuttavia, essendo Nandi il veicolo di Shiva nonch\u00e9 il suo favorito, dichiar\u00f2 Shiva vincitore nonostante avesse perso la partita.\nParvati, indignata da questo comportamento, lanci\u00f2 una maledizione al toro, condannandolo a morire per una malattia incurabile. Nandi allora si prostr\u00f2 ai piedi di Parvati, e ne implor\u00f2 il perdono dichiarando: \"\"Madre, come avrei potuto dimostrare ingratitudine al mio padrone? Non sarebbe stato estremamente umiliante per me dichiarare la sua sconfitta? Ho mentito una sola volta per tenere alto il suo onore; ma \u00e8 giusto che, per una offesa cos\u00ec piccola, debba subire una punizione tanto grande?\".\"\nA queste parole Parvati lo perdon\u00f2, dicendogli che per rimediare al suo errore avrebbe dovuto offrire a suo figlio Ganesha \u2013 durante il giorno del suo compleanno, Vinayaka Chaturthi \u2013 ci\u00f2 che Nandi stesso preferiva. Il cibo che egli preferiva era l'erba verde; come indicato dalla consorte di Shiva, Nandi vener\u00f2 Ganesha offrendogli erba verde e fu cos\u00ec risparmiato dalla malattia incurabile. La sua salute si ristabil\u00ec, e con la benedizione di Parvati ottenne la redenzione dai suoi peccati."}
{"id": "105037", "revid": "4106", "url": "https://it.wikipedia.org/wiki?curid=105037", "title": "St. Gallen", "text": ""}
{"id": "105039", "revid": "124872776", "url": "https://it.wikipedia.org/wiki?curid=105039", "title": "Io, robot (Asimov)", "text": "Io, robot (\"I Robot\") \u00e8 una raccolta di racconti di fantascienza di Isaac Asimov, del 1950. Contiene 9 storie scritte fra il 1940 e il 1950, che hanno per protagonisti i robot positronici. Sono basate sul tema delle \"tre leggi della robotica\", sulle loro contraddizioni e le loro apparenti falle. Le storie sono scritte in modo da essere ognuna indipendente dalle altre e hanno un tema che conduce all'interazione fra il genere umano, i robot e la morale, e combinati insieme forniscono un'ampia visione dell'opera di Asimov sulla robotica. \u00c8 precedente a \"Il secondo libro dei robot\" e a \"Antologia del bicentenario\". I racconti principali contenuti in questo libro serviti per lo sviluppo dell'\"Universo della Fondazione\" sono stati poi riuniti in \"Tutti i miei robot\".\nLa storia dell'opera.\nNel 1939 la rivista \"Amazing Stories\" pubblica il racconto breve \"Io, robot\" di Eando Binder, storia che riscuote molto successo e che inaugura l'antologia \"Adam Link Robot\", dal nome del personaggio protagonista. \nDopo aver letto la storia di Binder, l'allora diciannovenne Asimov trae ispirazione per un racconto con protagonista un robot: nasce cos\u00ec \"Robbie\". Ma l'editore John W. Campbell rifiuta di pubblicare lo scritto, che vede la luce solo dopo un anno, sulla rivista \"Super Science Stories\", grazie a Frederik Pohl. Quest'ultimo per\u00f2 cambia il titolo in \"Uno strano compagno di giochi\" (\"Strange Playfellow\"), cosa che Asimov non apprezza affatto.\nNel 1950 esce l'antologia \"Io, robot\" e comprende i racconti pubblicati fra il 1940 ed il 1950: prende il titolo dal racconto di Eando Binder contro il volere di Asimov, che avrebbe voluto invece chiamarla \"Mind and Iron\". L'autore ne approfitta comunque per rivedere e correggere \"Uno strano compagno di giochi\" e per restituirgli il titolo originale di \"Robbie\". Da notare come le due edizioni dello stesso racconto abbiano una grande differenza: nella prima versione sono assenti le tre leggi della robotica che hanno reso famoso Asimov.\nElenco dei racconti.\nI titoli seguenti rispettano l'ordine della raccolta, anche se sono stati scritti in date differenti. La traduzione italiana, poi, pu\u00f2 subire modifiche a seconda dell'edizione. Asimov in seguito scrisse una serie di articoli presenti tra i racconti come \"reminiscenze\" di Calvin durante un'intervista, per rendere pi\u00f9 coese le storie fra di loro. Queste aggiunte quindi non sono presenti nell'edizione italiana Mondadori (1950), ma solo in quella Bompiani (1963)."}
{"id": "105042", "revid": "1610933", "url": "https://it.wikipedia.org/wiki?curid=105042", "title": "Io, robot (Binder)", "text": "Io, robot (\"I, Robot\") \u00e8 un racconto di fantascienza di Eando Binder, apparso sulla rivista \"Amazing Stories\" nel gennaio del 1939, ben prima dell'omonima antologia di racconti di Isaac Asimov (1950).\nIl racconto venne pubblicato per la prima volta in italiano nel 1978 col titolo Adam Link Robot.\nIl racconto, che pu\u00f2 essere considerato una versione robotica della storia di \"Frankenstein\" di Mary Shelley, riscosse un discreto successo, tanto che i due fratelli Earl e Otto Binder (che si firmavano con lo pseudonimo collettivo di \"Eando Binder\") iniziarono una serie di racconti brevi incentrati sul personaggio nato da \"Io, robot\". Questi furono raccolti nel 1965 nell'antologia intitolata \"Adam Link Robot\".\nTrama.\nAdam Link \u00e8 un robot che ha avuto dal suo creatore, il dottor Link, il dono della coscienza e dell'intelligenza. Ma proprio prima che il dott. Link possa mostrare al mondo la propria creatura, un terribile incidente lo uccide sul colpo, lasciando Adam Link solo e impaurito come un bambino.\nTutti daranno la colpa al robot, vedendo in lui una minaccia al genere umano, che per questo verr\u00e0 perseguitato e aggredito. Ma Adam, che sfugge per poco alla distruzione, lotter\u00e0 sempre per rivendicare il proprio diritto all'esistenza in quanto creatura intelligente."}
{"id": "105044", "revid": "228587", "url": "https://it.wikipedia.org/wiki?curid=105044", "title": "Giordano", "text": ""}
{"id": "105046", "revid": "1543377", "url": "https://it.wikipedia.org/wiki?curid=105046", "title": "Filosofia postmoderna", "text": "La filosofia postmoderna \u00e8 una corrente filosofica che assume un oltrepassamento delle idee che avevano caratterizzato la modernit\u00e0. Iniziando come critica della filosofia continentale, \u00e8 stata fortemente influenzata da fenomenologia, strutturalismo ed esistenzialismo, e dai filosofi Friedrich Nietzsche e Martin Heidegger. \u00c8 stata anche in parte influenzata dalla tarda critica della filosofia analitica da parte di Ludwig Wittgenstein. Il manifesto di tale corrente \u00e8 \"La condizione postmoderna\" del filosofo francese Jean-Fran\u00e7ois Lyotard, del 1979.\nConcetti della filosofia postmoderna.\nIl termine \"postmodernit\u00e0\" \u00e8 stato impiegato in diversi campi disciplinari (architettura, letteratura, arte, sociologia, filosofia) secondo accezioni differenti. In ambito filosofico la sua fortuna \u00e8 legata al testo di Jean-Fran\u00e7ois Lyotard intitolato \"La condizione postmoderna\" e la sua diffusione si \u00e8 imposta grosso modo lungo tutti gli anni Ottanta del XX secolo. Per Lyotard il termine postmoderno, nonostante dia l'idea di una periodizzazione storica, non indica propriamente una fase della storia che venga dopo l'epoca moderna, ma una condizione che fa gi\u00e0 parte della modernit\u00e0. Ai suoi occhi, fra moderno e postmoderno non vi s'inserisce tanto una discontinuit\u00e0 quanto piuttosto un rapporto di complessit\u00e0, quasi che il secondo in certo modo si trovi gi\u00e0 incluso nel primo.\nSchematicamente, secondo i postmoderni, la modernit\u00e0 (cio\u00e8 il periodo che va all'incirca da Cartesio a Nietzsche), sarebbe qualificata da talune direttrici fondamentali, quali:\nA queste idee-madri della modernit\u00e0 i postmoderni contrappongono una costellazione di idee che, pur non potendo venir ridotta a un semplice capovolgimento dialettico del moderno, \u00e8 pur sempre un\u2019alternativa a esso:\nIl postmoderno, come si \u00e8 visto, nasce da un atto di sfiducia nei confronti delle varie \u00abstorie di emancipazione\u00bb, ovvero di quelle che Lyotard chiama i \u00abgrandi racconti\u00bb, e si configura quindi come post-istorico, nel senso che tende a collocarsi \"oltre\" la concezione della storia che ha caratterizzato la modernit\u00e0 (tant'\u00e8 che in alcuni contesti, il termine \"post-histoire\" viene usato come sinonimo di postmoderno).\nMatrici storiche.\nIl postmoderno filosofico non \u00e8 soltanto il frutto di un insieme di suggestioni teoretiche o di convergenze speculative. Esso \u00e8 anche il prodotto di trasformazioni storico-sociali che hanno inciso profondamente sulle condizioni di esistenza dell'uomo novecentesco. Infatti, alle spalle della cosiddetta moda post (\u00abpost-qui, post-l\u00e0\u00bb) vi \u00e8 una serie concatenata di avvenimenti storici (le guerre mondiali, gli orrori dei campi di concentramento, i fallimenti del socialismo reale, gli inconvenienti del capitalismo, i pericoli di una guerra atomica, la minaccia di una catastrofe ecologica, ecc...) che hanno minato alla base i principali \u00abmiti\u00bb della modernit\u00e0, a cominciare da quelli del progresso e dell'emancipazione. Analogamente ad Adorno, Lyotard sintetizza questa strage di illusioni, in un'unica cifra: \u00abCi sono molti tipi di distruzione, diversi nomi che ne sono il simbolo. \"Auschwitz\" pu\u00f2 esser preso come un nome paradigmatico per l'\"incompiutezza\" tragica della modernit\u00e0\u00bb, \u00abQuale tipo di pensiero \u00e8 capace di \"aufheben\", nel senso hegeliano di cancellare e riprendere insieme, \"Auschwitz\" inserendolo in un processo generale, empirico e persino speculativo, volto verso l'emancipazione universale?\u00bb.\nMatrici sociali.\nParticolarmente stretti risultano anche i rapporti tra postmoderno e societ\u00e0 \"complessa\" di tipo postindustriale. L'elemento mediatore \u00e8 costituito dagli assetti pluralistici di tale societ\u00e0, di cui il postmoderno vuole essere la coscienza riflessa. Infatti, come si \u00e8 visto, contro ogni forma di omogeneizzazione e di pianificazione, il postmoderno si sforza di far valere le istanze della molteplicit\u00e0 e della differenza, sino a farsi portavoce della fisionomia policentrica e diversificata delle odierne societ\u00e0 plurirazziali e pluriculturali\".\" Da ci\u00f2 il progetto postmoderno di \u00abun'umanit\u00e0 al plurale\u00bb, capace di lasciarsi definitivamente alle spalle il sogno \"medievale\", ripreso da certo universalismo moderno, di un'unica verit\u00e0, di un'unica fede e di un unico sistema di valori.\nIl risalto dato alla societ\u00e0 complessa ha condotto i postmoderni a valorizzare le tecnologie informatiche e multimediali che ne stanno alla base e che risultano incarnate dalla nuova figura dell'uomo come rice-trasmettitore di messaggi. A differenza dei francofortesi, che nei mezzi di comunicazione di massa scorgevano degli strumenti (negativi) di mistificazione e di dominio, i postmoderni considerano i mass-media come elementi (positivi) ineliminabili di qualsiasi societ\u00e0 democratica, cio\u00e8 basata su una molteplicit\u00e0 non omologabile di informazioni e di messaggi, che nella loro pluralit\u00e0 irriducibile, finiscono per coincidere con l'ambito stesso della realt\u00e0.\nPer quanto riguarda le matrici sociali, dunque, il postmoderno si \u00e8 qualificato, sin dall'inizio, come uno dei riflessi pi\u00f9 significativi e sofisticati dei meccanismi di struttura della societ\u00e0 postindustriale, a cominciare dal noto processo - caratterizzato dalla transizione delle tecnologie meccaniche alle tecnologie informatiche - che va sotto il nome di \u00abinformatizzazione della societ\u00e0\u00bb o di \u00abegemonia dell'informatica\u00bb (Lyotard). Processo che ha coinciso con una \u00abcomplessificazione\u00bb o \u00abpluralizzazione inarrestabile\u00bb (Vattimo) delle condizioni di vita tardo-moderne e che ha prodotto, in concomitanza del decollo dei media, una vertiginosa esplosione e moltiplicazione delle \"Weltanshauungen\"\".\"\nIl postmoderno si presenta infine come il compimento o la realizzazione estrema del processo di \u00absecolarizzazione del mondo\u00bb che ha caratterizzato il pensiero e la civilt\u00e0 occidentale degli ultimi secoli. Infatti se la modernit\u00e0 si configura come il pensiero dell'Europa secolarizzata, il postmoderno, in quanto distruzione di ogni residua certezza \u00abforte\u00bb scaturente dalle originarie matrici teologiche e metafisiche, si configura a rigore, come la secolarizzazione che ha secolarizzato se stessa:\nStoria della filosofia postmoderna.\nNel 1861 lo scienziato e filosofo francese A. A. Cournot parl\u00f2 di \"post-histoire\" (\"Trattato sul concatenamento delle idee fondamentali nella storia\") in riferimento all'ipotesi hegeliana di un compimento (e dunque di una fine) della storia nell'et\u00e0 moderna, che consegnerebbe tutto ci\u00f2 che segue a una condizione per l'appunto, post-istorica. Ripresa da Arnold Toynbee (\"Studio sulla storia\", 1934), la nozione di \"post-historie\" ricorre anche nella filosofia della storia di Oswald Spengler, nelle interpretazioni hegeliane di Alexandre Koj\u00e8ve, negli scritti di poetica di G. Benn e, pi\u00f9 prossimamente, in A. Gehlen (\"Quadri d'epoca. Pittura e post-histoire\", 1960).\nDi \"postmodernismo\" aveva invece parlato nel 1934 il critico letterario spagnolo F. de Oniz (\"Antologia della poesia spagnola e ispano-americana\"), per indicare il superamento del modernismo negli anni 1905-1914. Senza relazione probabile con l'uso spagnolo, il termine postmodernismo fu usato, durante gli anni Sessanta, nella storia e nella critica letteraria americana, in riferimento alla generazione di autori nati intorno al 1930, le cui opere sono caratterizzate dal ricorso all'ironia o alla letteratura della letteratura. L'ironia e un rinnovato storicismo eclettico \u00e8 ancora il tratto con cui si \u00e8 parlato di postmoderno in architettura a partire dagli anni Sessanta, prima negli Stati Uniti e poi in Europa, sia sul piano delle poetiche, sia su quello della ricostruzione storiografica (R. Venturi e Denise Scott-Brown, \"Imparando da Las Vegas\", 1972; Ch. Jencks, \"Il linguaggio dell'architettura postmoderna\", 1977; P. Portoghesi, \"Dopo l'architettura moderna\", 1980).\nGli studiosi hanno ormai ricostruito con precisione la storia del termine, dell\u2019uso molto vario che ne \u00e8 stato fatto, dei significati che gli sono stati attribuiti. Tra i primi a osservare da vicino il fenomeno e a tracciarne le mappe \u00e8 stato Andreas Huyssen, uno studioso tedesco professore in America, poi sono venuti molti altri che hanno aggiunto documenti, precisato date e particolari.\nLe fasi della filosofia postmoderna.\nSi da un breve sunto storiografico delle principali influenze della filosofia postmoderna.\nLa prima fase \u00e8 quella che ha registrato, gi\u00e0 alla fine degli anni Cinquanta, un senso abbastanza diffuso di stanchezza, ripiegamento, esaurimento delle forme espressive della modernit\u00e0. Sono stati alcuni intellettuali e critici letterari americani, fra cui Irwing Howe e Harry Levin, a usare allora il termine \"postmoderno\" in senso negativo, per esprimere il loro scontento nel vedere che la grande letteratura sperimentale e d\u2019avanguardia della modernit\u00e0 (il cosiddetto \"High Modernism\", quello di Yeats, Eliot, Pound e Joyce) stava perdendo vigore e prestigio, sotto gli assalti della cultura di massa e del \"midcult\", con i quali veniva a compromesso.\nLa seconda fase coincide con gli anni Sessanta. In quel periodo una serie di novit\u00e0 investirono il costume, i gusti, le espressioni artistiche di molti paesi, a cominciare dagli Stati Uniti. La pop art di Robert Rauschenberg e James Rosenquist, la poesia beat di Lawrence Ferlinghetti e Allen Ginsberg, i libri presto divenuti cult di scrittori come Jean Genet, Jack Kerouac, William S. Burroughs, Donald Barthelme e le opere sperimentali di William Gass, Karl Vonnegut, John Barth, John Hawkes, Thomas Pynchon, Stanley Elkin, i saggi di filosofi e \"guru\" come Norman O. Brown e Marshall McLuhan, gli esperimenti musicali di John Cage, i film di Godard e Antonioni, della nouvelle vague e del New American Cinema, di Woody Allen e dei vari Denis Hopper, Peter Bogdanovich e compagni si presentarono come forme diverse, ma convergenti, di aperta ribellione contro l\u2019espressionismo astratto, le ironie snobistiche, le geometrie formali, i razionalismi architettonici e le serialit\u00e0 musicali dell\u2019ultima fase, ormai accademica, del moderno, e svilupparono nuove tendenze: un piacere quasi erotico di immergersi nelle forme e negli stili, di mescolare nei testi letterari, nelle costruzioni architettoniche, nei pezzi musicali e filmici generi e modi, di incorporare il \"Kitsch\", le immagini, le movenze della cultura popolare. La ribellione contro la tradizione moderna, divenuta elitistica e conservatrice, si nutr\u00ec di motivi esistenziali e si accompagn\u00f2 a forme di rivolta sociale e di costume.\nSiamo agli inizi degli anni settanta, comincia la terza fase. Tra i protagonisti del dibattito spicca un altro critico americano, di nome Ihab Hassan, allora all\u2019Universit\u00e0 del Wisconsin: quindi anche lui, come Fiedler, abbastanza periferico, anche lui insofferente delle teorie allora dominanti nell\u2019accademia americana, in particolare il New Criticism e le altre varianti del formalismo (linguistico, strutturalistico ecc.). A Hassan si deve, secondo Jencks, sia il battesimo vero e proprio del postmodernismo in letteratura, sia la ricostruzione del suo \"pedigree\". Il termine \"postmoderno\" o \"postmodernismo\" \u00e8 cominciato a circolare, come etichetta di un movimento, agli inizi degli anni Settanta. Non esiste una storia ufficiale del movimento, anzi \u00e8 possibile che si possa tranquillamente affermare che non \u00e8 mai esistito neppure un vero e proprio movimento, neppure in architettura.\nAlcuni discorsi importanti sul postmoderno cominciano a venire dagli ambienti dei sociologi e degli economisti. Nel 1973 un sociologo professore a Harvard, Daniel Bell, raccogliendo a modo suo, e con forti intenzioni neoconservatrici, le analisi che negli anni Sessanta Marshall McLuhan aveva tracciato degli effetti sociali delle nuove tecnologie della comunicazione e del passaggio dalla galassia di Gutenberg alla nuova galassia elettronica, lanci\u00f2 una nuova parola d\u2019ordine e un nuovo termine epocale, quello di \u00absociet\u00e0 postindustriale\u00bb. Bell vede al tempo stesso discontinuit\u00e0 e continuit\u00e0 fra moderno e postmoderno:\nE tuttavia Bell considera l\u2019et\u00e0 postmoderna come continuazione ed estensione di certi aspetti della modernit\u00e0, in particolare degli impulsi ribellistici, antiborghesi, edonistici e narcisistici propri di alcune correnti culturali del modernismo, diffusi soprattutto fra gli artisti, i boh\u00e9miens, gli anticonformisti, che in epoca postmoderna si sono estesi a fasce sociali molto pi\u00f9 larghe e sono divenuti ideali di vita presenti non solo nelle culture e sottoculture giovanili, ma anche in gruppi sociali pi\u00f9 ampi, culturalmente egemoni. La cultura contemporanea \u00e8 caratterizzata, secondo lui, da un attacco violento e radicale contro la tradizione, ispirato da un narcisismo aggressivo che \u00e8 in contraddizione profonda con gli imperativi burocratici, tecnocratici e manageriali dell\u2019economia capitalistica e della politica democratica nei loro principi fondativi ed essenziali. I fondamenti stessi, religiosi, della societ\u00e0 capitalistica, quelli incarnati dall'etica protestante, sono messi in pericolo. Il mondo va verso la fine degli ideali borghesi, fatti di razionalit\u00e0 e sobriet\u00e0 e da valori religiosi e morali socialmente condivisi. Ecco cos\u00ec ritornare, sotto forma di analisi sociologica e di previsione filosofico-scientifica degli sviluppi della societ\u00e0 contemporanea, in un futuro che \u00e8 sentito come imminente, una concezione negativa e apocalittica del postmoderno, che si pone sulla stessa linea dei vari Toynbee e Wright Mills e che sar\u00e0 poi ripresa, negli anni ottanta, da molti teorici e polemisti neoconservatori e, pur con le dovute differenze, da un osservatore e saggista come Jean Baudrillard.\nDa qui si va alla quarta fase, dove ormai le proposte si intrecciano; poetiche, movimenti, tradizioni, distruzioni, decostruzioni si confrontano; si parla sempre pi\u00f9 del postmoderno e in accezioni molto diverse fra loro; si verificano convergenze disciplinari e di esperienze, che complicano un quadro culturale, sul quale pesa una generale atmosfera di frustrazione e ripiegamento dopo gli slanci e le speranze degli anni Sessanta. A un vivace rimescolamento delle ideologie succede un senso di stanchezza, una ideologia dello svuotamento delle ideologie.\nPrincipali esponenti della filosofia postmoderna.\nI pi\u00f9 influenti filosofi degli inizi della filosofia postmoderna furono Michel Foucault, Jean-Fran\u00e7ois Lyotard, Gilles Deleuze, F\u00e9lix Guattari, Jean Baudrillard e Jacques Derrida. Quasi nessuno di quei pensatori ha usato la parola \"postmoderno\" durante gli anni Settanta. Il primo a farlo \u00e8 stato Lyotard, nel libro-manifesto del 1979: \"La Condition postmoderne\", che egli scrisse, non a caso, dopo un viaggio in America e dopo aver letto Ihab Hassan. E tuttavia quei pensatori hanno contribuito in modo sostanziale a creare i modi di pensiero e i metodi di osservazione necessari perch\u00e9 si costruisse, in America, una teoria del postmoderno.\nMichel Foucalt.\nMichel Foucalt visse e oper\u00f2 in quella stagione intellettuale francese che va all'incirca dagli anni Cinquanta del XX secolo agli anni Ottanta e che viene definita genericamente come strutturalista, anche se molti dei suoi protagonisti, compreso lui, rifiuteranno un termine del genere o perlomeno una sua definizione apodittica. Fu un periodo di grande entusiasmo collettivo, di forte sviluppo del pensiero critico, che rifletteva la volont\u00e0 di legittimazione delle nuove scienze sociali, sempre pi\u00f9 pervasive nell'ambiente culturale dell'epoca: linguistica, semiotica, antropologica, sociologica, \"storia delle mentalit\u00e0\", la stessa psicoanalisi come strumento di indagine del mondo e non pura \"analisi dell'anima\".\nDa un punto di vista ufficiale, il termine \"strutturalismo\" voleva indicare la tendenza a sostituire il primato dell'uomo e della soggettivit\u00e0 con il primato delle \"strutture\"; il tentativo cio\u00e8, di spiegare i fenomeni sociali e i comportamenti umani a partire da una serie di \"costanti\" (o \"strutture\") che finirebbero per costringere l'azione degli individui. Lo strutturalismo prese le mosse dalla linguistica moderna, fondata tra l'Ottocento e il Novecento dallo studioso svizzero Ferdinand de Saussure e sviluppata negli Quaranta del Novecento dal linguista russo-statunitense Rom\u00e0n Jakobs\u00f2n. \u00c8 qui che viene introdotta l'\u00abepisteme\u00bb, espressa nella sua opera \"L'archeologia del sapere\":\nSecondo Foucalt, quindi, le scienze biologiche, sociali, psicologiche si prefiggono di offrire verit\u00e0 scientifiche universali sulla natura umana, mentre rappresentano in realt\u00e0 la manifestazione della visione etica e politica della societ\u00e0 del tempo, quale risultato delle forze storiche contingenti.\nIn \"Storia della follia\", la nascita della razionalit\u00e0 moderna tra Rinascimento e Seicento, non segna l'avvento di una pi\u00f9 larga tolleranza, ma sorge piuttosto dalla violenta segregazione della follia, che da divina mania, quale era nell'antichit\u00e0 e quale ancora poteva essere lodata da Erasmo, viene ora segregata come patologia. Il fatto che la ragione abbia potuto trasformarsi in razionalit\u00e0 strumentale o in volont\u00e0 di dominio non dovr\u00e0 essere perci\u00f2 inteso (secondo la prospettiva richiesta dallo Husserl della \"Crisi delle scienze europee\") come una deviazione perversa rispetto alla sua vocazione fondamentale, ma piuttosto come l'esito necessario della sua genesi spuria.\n\"Le parole e le cose\", che reca come sottotitolo \"Una archeologia delle scienze umane\" mette in chiaro i limiti dell'umanismo. La sollecitudine antropologica, che a partire dal Settecento e definitivamente con il trascendentalismo kantiano fa dell'uomo insieme il soggetto e l'oggetto del sapere non celebre l'avvento di un mondo finalmente umano, ma piuttosto annuncia la prossima morte dell'uomo. In questo lavoro, Foucalt esemplifica, in maniera ormai ritenuta classica, l'approccio strutturalistico allo studio della storia. Anche Foucalt respinge il mito del progresso: quella continuit\u00e0 in cui l'uomo occidentale vuole rappresentare il suo glorioso sviluppo \u00e8 una continuit\u00e0 che non esiste. La storia non ha un senso, la storia non ha fini ultimi. La storia \u00e8 piuttosto, discontinua. \u00c8 in quest'opera che Foucalt distingue nella storia del sapere occidentale tre strutture epistemiche che si succedono senza continuit\u00e0 alcuna.\nJean-Fran\u00e7ois Lyotard.\nL'espressione \"grandi racconti\", o \"grandi narrazioni\", viene usata da Lyotard per indicare le sintesi teoriche attraverso cui la modernit\u00e0 ha cercato di offrire una legittimazione filosofico-politica del sapere. Per evidenziarne il carattere universale e riflesso, cio\u00e8 il loro procedere \"oltre\" le narrazioni particolari, il filosofo chiama queste sintesi anche \"metaracconti\" o \"metanarrazioni\" (\"m\u00e9tar\u00e9cits\"): \u00abPer metaracconto o grande racconto io intendo precisamente delle narrazioni a funzione legittimante\u00bb. l metaracconti moderni si possono ridurre a due archetipi: il modello illuministico e quello idealistico. Secondo l'illuminismo il sapere risulta legittimo nella misura in cui favorisce l'emancipazione e la libert\u00e0 dei popoli. Secondo l'idealismo il sapere risulta legittimo nella misura in cui non persegue finalit\u00e0 specifiche, ma si configura come la conoscenza disinteressata e speculativa che lo Spirito ha di se stesso. Oscillante tra queste due modalit\u00e0 di legittimazione \u00e8 il marxismo: \u00abBasta mettere il partito al posto dell'universit\u00e0, il proletariato a quello del popolo o dell'umanit\u00e0, il materialismo dialettico a quello dell'idealismo speculativo, ecc.; pu\u00f2 risultarne lo stalinismo, ed il suo particolare rapporto con le scienze, che in questo caso si riducono a citazioni della metanarrazione sulla marcia verso il socialismo che equivale alla vita dello spirito. \u00c8 invece possibile che, in conformit\u00e0 alla seconda versione, vi sia uno sviluppo verso il sapere critico, assumendo che il socialismo si identifica con la costituzione del soggetto autonomo e che la giustificazione delle scienze consiste esclusivamente nell'offrire al soggetto empirico (il proletariato) i mezzi della sua emancipazione dall'alienazione e dalla repressione: tale \u00e8 stata sommariamente la posizione della Scuola di Francoforte\u00bb.\nSecondo Lyotard i motivi di delegittimazione dei metaracconti sono innanzitutto di ordine interno: \u00ab\u00e8 in primo luogo necessario rintracciare i germi di \"decadenza\" e di \"delegittimazione\" e di nichilismo che erano gi\u00e0 immanenti alle grandi narrazioni del XIX secolo\u00bb. Sia la pretesa idealistica di giustificare il valore delle scienze nell'ambito di una trattazione enciclopedica della vita dello Spirito, sia la pretesa illuministica di stabilire un nesso tra teoria e prassi, enunciati denotativi ed enunciati prescrittivi, si rivelano fallimentari. Il marxismo partecipa, a sua volta, di questo doppio fallimento. \nUna seconda ragione \u00e8 di ordine esterno e risiede nelle vicende stesse della storia, che hanno confutato ogni illusione sulle sorti magnifiche e progressive dell'umanit\u00e0 (v. Auschwitz).\nUna terza ragione, sempre di ordine esterno, \u00e8 dovuta alle trasformazioni della societ\u00e0 postindustriale, connesse al decollo della tecnoscienza capitalistica e ai processi di informatizzazione e mercificazione del sapere: \u00abLa nostra ipotesi di lavoro \u00e8 che il sapere cambi di statuto nel momento in cui le societ\u00e0 entrano nell'et\u00e0 detta postindustriale\u00bb.\nVenuti meno i grandi racconti, nasce il problema di un nuovo criterio di legittimit\u00e0. Scartato il criterio di performativit\u00e0, ossia della pura efficienza delle prestazioni, Lyotard si ispira alla \u00abscienza postmoderna\u00bb, la quale, come ci ha insegnato l'epistemologia post-positivistica, procede nella legittimazione \u00abper paralogia\u00bb (ossia tramite una libera o anarchica invenzione di nuove \"mosse\" del sapere), giungendo alla conclusione che:\n(vedi Informatizzazione).\nJacques Derrida.\nDerrida, padre del decostruzionismo, \u00e8 uno dei maggiori critici della metafisica occidentale. La filosofia a suo avviso privilegia infatti il concetto di presenza e di \"logos\", come opposte all'assenza e alla scrittura segnica. Derrida perci\u00f2 afferm\u00f2 di avere decostruito la filosofia occidentale sostenendo, per esempio, che l'ideale occidentale del \"logos\" viene minacciato dall'espressione di questa idea nella forma di \"segni\" da parte di un autore assente. Perci\u00f2, per enfatizzare questo paradosso, Derrida riformalizza la cultura umana come una rete disgiunta di segni e scritti che proliferano, in assenza dell'autore.\nNonostante Derrida e Foucault vengano citati come filosofi postmoderni, ciascuno ha rifiutato molte delle tesi dell'altro. Come Lyotard, entrambi sono scettici sul fatto che ci possano essere affermazioni universali di verit\u00e0. Diversamente da Lyotard, comunque, loro sono (o sembrano) pi\u00f9 pessimisti sulle affermazioni di emancipazione di qualsiasi gioco linguistico; perci\u00f2 alcuni li vorrebbero indicare come post-strutturalisti piuttosto che postmoderni.\nAl gruppo dei pensatori postmoderni \u00e8 stato accorpato Jean Baudrillard, in realt\u00e0 di formazione sociologo, con interessi estesi al mondo della semiotica, della comunicazione e della politica. Baudrillard propone una teoria del \"simulacro\" (traendo ispirazione dai romanzi degli scrittori Philip K. Dick e James Graham Ballard) visto come significante senza reale significato. Un esempio classico quello di Marilyn Monroe, il cui volto compare pervasivamente nell'orizzonte dei mass-media, senza che tutti i consumatori dei media abbiano visto necessariamente anche un solo film dell'attrice, o conoscano anche un solo fatto della sua vita. Marilyn Monroe (come altre icone pop che circolano nella rete dei media) \u00e8 svincolata da un qualsiasi referente, e in ultima analisi significa s\u00e9 stessa. Baudrillard, a partire dalla sua riflessione sui simulacri, ha elaborato una sua teoria della societ\u00e0 postmoderna vista come societ\u00e0 dei simulacri, o societ\u00e0 simulazionale.\nPostmodernismo e post-strutturalismo.\nLa filosofia postmoderna \u00e8 molto simile al post-strutturalismo. Considerarli pi\u00f9 o meno sovrapponibili dipende dalla prospettiva critica assunta nei loro confronti. Gli oppositori tendono a categorizzarli insieme; al contrario, i sostenitori ne evidenziano le differenze.\nPostmodernismo e postmodernit\u00e0.\nAltri che hanno scritto sulla postmodernit\u00e0 sono il critico letterario Fredric Jameson e il geografo David Harvey.\nEssi distinguono tra postmodernit\u00e0, che usano per descrivere una condizione o situazione storica oggettiva, e postmodernismo, che usano per descrivere un particolare modo di parlare della postmodernit\u00e0. Hanno anche identificato la postmodernit\u00e0 con quello che il marxista Ernest Mandel chiam\u00f2 \"tardo capitalismo\", e hanno caratterizzato il postmodernismo come l'ideologia del tardo capitalismo."}
{"id": "105052", "revid": "1543377", "url": "https://it.wikipedia.org/wiki?curid=105052", "title": "Adam Link Robot", "text": "Adam Link Robot (\"Adam Link - Robot\") \u00e8 un'antologia di fantascienza del 1965 contenente i racconti scritti da Eando Binder dal 1939 al 1940 con protagonista il robot Adam Link, apparsi originariamente sulle pagine della rivista \"Amazing Stories\" tra il 1939 e il 1942.\nLa serie di racconti inizia nel 1939 con \"Io, Robot\" (da non confondere con l'omonima opera di Asimov), che vede la nascita (o meglio la costruzione) del robot di nome Adam Link, il quale \u00e8 costretto alla fuga dagli uomini perch\u00e9 questi credono che abbia ucciso il Dottor Link, il suo creatore.\nMa la morte di questo \u00e8 stata solo accidentale e, nel corso dei racconti, Adam Link riacquister\u00e0 il rispetto della gente, otterr\u00e0 un posto di lavoro ed addirittura una compagna robotica, di nome Eve.\nNel 1963 Adam Link \u00e8 anche protagonista di un episodio della serie televisiva statunitense \"The Outer Limits\", dove egli ripercorre le vicende del processo sub\u00ecto per il presunto omicidio del proprio creatore.\nRacconti.\nLe storie originali di cui \u00e8 composta l'antologia pubblicate su \"Amazing Stories\":"}
{"id": "105055", "revid": "400694", "url": "https://it.wikipedia.org/wiki?curid=105055", "title": "La famiglia Addams (serie televisiva)", "text": "La famiglia Addams \u00e8 una serie televisiva comica statunitense andata in onda fra il 1964 e il 1966 sul network statunitense ABC, che vede protagonisti i personaggi della famiglia Addams creati da Charles Addams.\nTrama.\nLa famiglia in questione \u00e8 composta da Gomez Addams, ricchissimo e distinto gentiluomo amante dei sigari e con l'hobby di far saltare trenini elettrici, da sua moglie Morticia, fascinosa \"dark lady\" sempre pallidissima e vestita di nero, e dai loro due figli, la piccola e sadica Mercoled\u00ec e il pingue Pugsley.\nVivono in una enorme e fatiscente villa gotica, decisamente sinistra, che ospita anche lo strampalato zio Fester, una non meglio specificata ma altrettanto bislacca nonnina e un cugino, chiamato Itt, che parla un idioma incomprensibile e di cui niente si vede a parte un enorme ammasso di capelli che ne copre interamente la figura.\nLa famiglia ha come maggiordomo un gigantesco surrogato del mostro di Frankenstein, chiamato Lurch, mentre da vari anfratti della casa talvolta esce una mano, a cui la famiglia si rivolge appunto col nome di Mano (\"Thing\", nell'originale), spesso compare un corvo impagliato che parla. L'enorme e smisurata ricchezza della famiglia consente ai protagonisti di non lavorare mai e di coltivare le proprie stranezze.\nProduzione.\nLa serie \u00e8 stata creata da David Levy ed \u00e8 ispirata alle vignette con protagonisti i personaggi della famiglia Addams, creata da Charles Addams, pubblicate sul periodico \"The New Yorker\" a partire dal 1938.\nDopo la seconda stagione la serie venne cancellata, ma era prevista una terza stagione che doveva essere ripresa a colori.\nColonna sonora.\nLa colonna sonora della serie \u00e8 stata composta da Vic Mizzy, gi\u00e0 compositore di colonne sonore per il cinema e per la televisione, il cui \"The Addams Family Theme\", sigla della serie, diverr\u00e0 uno dei suoi brani pi\u00f9 conosciuti assieme alla sigla della serie \"La fattoria dei giorni felici\" (\"Green Acres\").\nLa sigla della serie televisiva \u00e8 dominata dal suono di un clavicembalo ed \u00e8 caratterizzata dallo schioccare le dita e altri suoni prodotti con il corpo. Il brano cantato, vede l'attore Ted Cassidy recitare con la sua voce \"alla Lurch\" alcune parole in risposta al coro, come: \"neat\", \"sweet\" e \"petite\". Il brano \u00e8 divenuto popolare al punto da vederlo pubblicato nel 1964 come singolo \"Main Theme The Addams Family\", a nome Vic Mizzy, His Orchestra and Chorus, con sul retro il brano \"Main Theme Kentucky Jones\", sigla della serie \"Il ragazzo di Hong Kong\". Il singolo non ha tuttavia sfondato nella classifica statunitense. La sigla di chiusura era il medesimo tema in versione strumentale, comprendendo alcuni strumenti come triangolo, legnetti un fischietto e un richiamo per anatre.\nOltre alla sigla Vic Mizzy ha composto vari altri temi della serie televisiva, pubblicandoli nel 1965 nell'album \"Original Music from The Addams Family\". Sempre nel 1965 Ted Cassidy pubblica anche il singolo \"The Lurch\", che non ha nulla a che vedere con la colonna sonora della serie televisiva, si tratta infatti di una \"novelty song\" sul personaggio di Lurch, basata sulla \"Lurch Dance\" presente in un episodio della serie e scritta da Gary Paxton, gi\u00e0 produttore della celeberrima \"The Monster Mash\", \"novelty song\" a tema \"horror\" cantata da Bobby Pickett nel 1962.\nDistribuzione.\nLa serie \u00e8 stata trasmessa originalmente dal canale televisivo ABC a partire dal 18 settembre 1964.\nLa prima edizione italiana viene trasmessa a partire dal 17 aprile 1966. Una seconda trasmissione viene fatta dalle reti Mediaset con un nuovo doppiaggio.\nFilm TV.\nNel 1977 \u00e8 stato realizzato il film per la televisione \"Halloween con la famiglia Addams\" (\"Halloween with the New Addams Family\") diretto da David Steinmetz, in cui \u00e8 stato riunito il cast originale della serie originale a eccezione di Blossom Rock, che, a causa dell'et\u00e0 avanzata, \u00e8 stata sostituita da Jane Rose. Nel film TV, inoltre, essendo Lisa Loring (Mercoled\u00ec) e Ken Weatherwax (Pugsley) ormai grandi, sono stati affiancati due nuovi figli di Gomez e Morticia, di cui per altro non si trova riscontro in nessun'altra produzione legata alla famiglia Addams: due bambini chiamati Mercoled\u00ec Jr. (Jennifer Surprenant) e Pugsley Jr. (Ken Marquis).\nRivalit\u00e0 con \"I Mostri\".\nSei giorni dopo che la serie televisiva della famiglia Addams debutta sugli schemi del network statunitense ABC un'altra famiglia di \"mostri\" va in onda sulla rivale CBS, quella de \"I Mostri\" (\"The Munsters\"): i classici mostri della Universal in versione parodistica. La stessa settimana debutta anche un'altra serie a tematica \"paranormale\", \"Vita da strega\" (\"Bewitched\"), il fortunato telefilm, anche'esso realizzato dalla ABC, interpretato da Elizabeth Montgomery nei panni della strega Samantha, la cui produzione si protrarr\u00e0 fino al 1972.\nNonostante il progetto de \"I Mostri\" fosse in realt\u00e0 in gestazione fin dagli anni quaranta, esso rappresenta un tentativo della CBS di contrastare la produzione della rivale ACB. Nonostante la famiglia dei \"Munsters\" ottenga un indice di ascolto maggiore, venendo apprezzata di pi\u00f9 dal pubblico americano degli anni sessanta rispetto alla rivale \"La famiglia Addams\", Martin Chilton del \"Telegraph\" sostiene che la seconda dimostra una maggiore creativit\u00e0, oltre ad avere una sigla pi\u00f9 orecchiabile.\nMentre i Munsters rappresentano la tipica \"normale\" famiglia americana, con la sola differenza che questa \u00e8 composta da una versione comica dei classici mostri dei film degli anni trenta della Universal, la famiglia Addams appare invece una famiglia di origini europee eccentrica e sofistica. I passatempi dei Munsters sono quelli di una famiglia media americana, hanno come animale domestico un gattino, sono ben inseriti nella loro comunit\u00e0 da cui vengono apprezzati nonostante il loro strano aspetto e in un episodio Lily Munster \u00e8 persino eccitata dal fatto che la sua famiglia possa diventare la \"famiglia media americana\" ideale grazie all'intervento di un computer. Al contrario Morticia Addams considererebbe questo un insulto per propria la famiglia, che si diletta invece di tortura, accoglie in casa come animali domestici un leone, una piovra e dei piranha e atterrisce il vicinato con le sue stravaganze venendo vissuta come un corpo estraneo dalla propria comunit\u00e0."}
{"id": "105058", "revid": "287204", "url": "https://it.wikipedia.org/wiki?curid=105058", "title": "Musica postmoderna", "text": "La musica postmoderna \u00e8 sia uno stile musicale che una condizione musicale. Come \"stile\" musicale, la musica postmoderna ha le caratteristiche dell'arte postmoderna; cio\u00e8 dell'arte dopo il modernismo. Favorisce l'eclettismo sotto forma di genere musicale, e spesso combina le caratteristiche di diversi generi. Tende ad essere autoreferenziale e ironica, e sfuma i confini tra l'arte e il kitsch. Altre volte la musica postmoderna recupera stilemi del passato ritenendoli archetipicamente legati all'essere umano in modo pre-culturale e quindi si contrappone all'idea modernista di evoluzione estetica. In tal senso si contrappone violentemente alle avanguardie del '900. Daniel Albright (2004) riassume i tratti dello stile postmoderno in bricolage, multi-stilismo e casualit\u00e0. \nCome \"condizione\", la musica postmoderna \u00e8 semplicemente lo stato della musica nella postmodernit\u00e0. In questo senso, la musica postmoderna non ha un particolare stile o caratteristica, e non \u00e8 necessariamente postmoderna nello \"stile\". In ogni caso, la musica della postmodernit\u00e0 differisce da quella della modernit\u00e0 nel fatto che mentre la musica moderna veniva valutata per i suoi fondamentali e la sua espressione, la musica postmoderna viene valutata sia come prodotto di consumo che come indicatore simbolico di identit\u00e0. Per esempio, un ruolo significativo della musica nella societ\u00e0 postmoderna \u00e8 di agire come linguaggio per mezzo del quale le persone possano mettere in evidenza la propria identit\u00e0 in quanto membri di una particolare sottocultura. \nPer quanto postdatato, un particolare richiamo a queste tendenze lo si deve in larga misura alla recente diffusione del fenomeno Vaporwave Music, in quanto ironico fruitore e diffusore di elementi estetici, sonori e visivi di una particolare cultura di massa annoverabile al decennio 1980 e 1990. "}
{"id": "105059", "revid": "174925", "url": "https://it.wikipedia.org/wiki?curid=105059", "title": "Interfaccia (informatica)", "text": "Con interfaccia, nell'informatica, si indicano:\nInterfaccia hardware.\nL'interfaccia \u00e8 il componente fisico o logico che permette a due o pi\u00f9 sistemi elettronici di comunicare e interagire.\nInterfacciare vuol dire quindi collegare, seguendo un formato standard che consenta lo scambio di dati, due o pi\u00f9 dispositivi eterogenei in modo da permettere loro lo scambio di informazioni.\nDal punto di vista fisico, un'interfaccia \u00e8 caratterizzata da un canale di trasmissione identificato da un mezzo trasmissivo (es. cavo), due connettori e due porte o slot poste agli estremi della trasmissione e, dal punto di vista logico, da una modalit\u00e0 di trasmissione che pu\u00f2 essere di tipo seriale e parallelo. Il caso tipico \u00e8 il collegamento tra apparecchiature elettroniche come ad esempio le componenti interne ed esterne (periferiche) del computer.\nInterfacce generiche.\nEsistono un certo numero di interfacce generiche, adatte a molti scopi, che in genere i costruttori hanno cura di implementare sempre nei computer che producono, per aumentarne la versatilit\u00e0. In genere le specifiche per queste interfacce sono standard pubblici, stabilite da enti come l'IEEE o l'ISO.\nAttualmente si stanno abbandonando i lettori per dischetti (floppy) e le interfacce Centronics (in special modo sui laptop) e allo stesso tempo si stanno installando lettori di smartcard.\nInterfaccia nelle reti.\nNell'ambito dei dispositivi di rete e dei terminali host di rete un'interfaccia rappresenta logicamente una porta fisica di connessione in ingresso o in uscita al dispositivo nella quale si inserisce un connettore di un cavo (a volte anche wireless) per permettere dunque un collegamento dell'apparato con un altro tramite un \"link\" di rete (es. interfaccia ethernet, Wi-Fi, USB). Tipicamente nel caso degli apparati di rete l'interfaccia fisicamente comprende la scheda di rete munita dell'alloggio per il connettore che, nel caso dei terminali (computer), pu\u00f2 essere tipicamente o una porta seriale o una porta parallela per il collegamento con le varie periferiche o del terminale con la rete locale.\nInterfaccia software.\nInterfaccia utente.\nProbabilmente l'esempio che risulta pi\u00f9 comune e facilmente comprensibile \u00e8 quello di interfaccia utente. In questo caso l'interfaccia rappresenta quella componente, che assume ad esempio un software, per far s\u00ec che l'utente riesca a comunicare ed interagire con la macchina.\nInterfaccia nella programmazione orientata agli oggetti.\nNei linguaggi di programmazione orientati agli oggetti, il termine \"interfaccia\" \u00e8 usato in due accezioni distinte.\nDa un lato, l'interfaccia di una classe \u00e8 l'insieme dei dati e dei metodi visibili all'esterno degli oggetti che sono istanze di quella classe.\nLa seconda accezione, invece, si trova solo in determinati linguaggi e indica un tipo paragonabile alla classe, ma soggetto a restrizioni ulteriori: risulta composta esclusivamente di metodi astratti ed eventualmente da un insieme di campi visibili all'esterno di essa, funzionando quindi come punto di incontro tra componenti simili che hanno una struttura interna diversa. Questa seconda accezione si trova in linguaggi come Java e i linguaggi della famiglia .NET, che non supportano l'ereditariet\u00e0 multipla tra classi, ma solo tra interfacce.\nLe interfacce (intese nella seconda accezione) spesso rappresentano il componente di livello pi\u00f9 alto di un'applicazione e, dal punto di vista del \"client\", il pi\u00f9 critico. Esse possono essere usate per migliorare l'estensibilit\u00e0 e la riusabilit\u00e0 di un programma orientato agli oggetti.\nAltri tipi di interfaccia.\nCi\u00f2 che costituisce un'interfaccia dipende dalle regole del contesto in cui \u00e8 inserita ed essa viene progettata seguendo ogni criterio utile per raggiungere il miglior risultato del prodotto che si sta utilizzando: ad esempio, i driver utilizzati per pilotare delle schede elettroniche inserite all'interno di un calcolatore sono un'interfaccia, che fa s\u00ec che la CPU e la scheda in questione possano comunicare e interagire tra loro."}
{"id": "105061", "revid": "1226", "url": "https://it.wikipedia.org/wiki?curid=105061", "title": "Eando Binder", "text": "Eando Binder \u00e8 lo pseudonimo usato dai due fratelli \nI due fratelli sono divenuti famosi per i loro racconti di fantascienza con protagonista il robot Adam Link. I racconti furono stampati nel 1965 in un'antologia dal titolo \"Adam Link Robot\", che si apre con il loro racconto pi\u00f9 famoso: \"Io, robot\", titolo che verr\u00e0 usato anche per l'antologia di racconti robotici di Isaac Asimov.\nEarl ed Otto (\"E and O\") hanno assunto anche altri pseudonimi, come John Coleridge e Francis Turek. Va comunque precisato che dal 1940 in poi, dopo cio\u00e8 la serie di Adam Link, Earl abbandona la narrativa, lasciando il solo Otto a scrivere con il nome di Eando Binder."}
{"id": "105062", "revid": "984", "url": "https://it.wikipedia.org/wiki?curid=105062", "title": "John Coleridge", "text": ""}
{"id": "105063", "revid": "984", "url": "https://it.wikipedia.org/wiki?curid=105063", "title": "Francis Turek", "text": ""}
{"id": "105064", "revid": "115375236", "url": "https://it.wikipedia.org/wiki?curid=105064", "title": "Donald Barthelme", "text": "Ha lavorato anche come reporter per il quotidiano \"Houston Post\", come editor del giornale \"Location\", direttore del \"Museo di Arte Contemporanea\" di Houston in Texas (1961-1962), e come professore in visita di Inglese al City College alla City University of New York (1974-75).\nNonostante sia stato principalmente un autore di racconti, ha scritto quattro romanzi: \"Snow White\", \"The Dead Father\", \"Paradise\" e \"The King\". Ha scritto oltre cento racconti, raccolti in libri come \"Come Back, Dr. Caligari\"; \"Unspeakable Practices, Unnatural Acts\"; \"City Life\"; e \"Sadness\". La maggior parte delle sue raccolte di racconti sono riunite in \"Sixty Stories\" and \"Forty Stories\". Ha anche scritto un saggio, \"Guilty Pleasures\" e la raccolta \"Not-Knowing: The Essays and Interviews of Donald Barthelme\". Con sua figlia ha scritto un libro per bambini \"The Slightly Irregular Fire Engine\", e ha ricevuto il National Book Award per la letteratura per bambini nel 1972 per quest'opera. Ha anche diretto il PEN e l'Author's Guild, ed \u00e8 un membro dell'American Academy and Institute of Arts and Letters.\nI racconti di Barthelme erano spesso estremamente compatti (una forma detta talvolta racconto breve, racconto flash o racconto improvviso), spesso concentrandosi solo su fatti incidentali piuttosto che su una narrativa completa. (In ogni caso ha scritto alcuni racconti pi\u00f9 lunghi con una narrativa pi\u00f9 tradizionale). All'inizio, queste storie contenevano piccoli momenti epifanici. In seguito, nella sua carriera, le storie non erano pi\u00f9 consciamente filosofiche o simboliche. La sua narrativa aveva i suoi ammiratori ed i suoi critici, essendo osannato come profondamente disciplinato o deriso per essere insignificante ed accademico. Barthelme \u00e8 stato una voce unica, e viene considerato uno dei maggiori scrittori statunitensi, e uno dei pi\u00f9 influenti autori sulla narrativa postmoderna.\nIl legame di Barthelme con l'educazione nasce alla University of Houston, dove ha fondato un prestigioso programma di Scrittura Creativa. Gli autori che furono influenzati da Barthelme includono lo scrittore Robert Clark Young.\nIl fratello di Donald Barthelme, Frederick Barthelme (1943 - ) \u00e8 anch'egli scrittore ed insegnante."}
{"id": "105071", "revid": "834", "url": "https://it.wikipedia.org/wiki?curid=105071", "title": "Mercato (finanza)", "text": ""}
{"id": "105072", "revid": "256896", "url": "https://it.wikipedia.org/wiki?curid=105072", "title": "Mercato comune europeo", "text": ""}
{"id": "105075", "revid": "119624798", "url": "https://it.wikipedia.org/wiki?curid=105075", "title": "Valutazione (finanza)", "text": "In matematica finanziaria la valutazione degli investimenti (o \"analisi degli investimenti\") \u00e8 quell'attivit\u00e0 di pianificazione economico-finanziaria che viene effettuata per verificare l'impatto che un determinato \"progetto di investimento\" ha, in termini di redditivit\u00e0, sulla \"struttura adottante\" (azienda, ramo d'azienda, ente, progetto, privato, ecc.), dove per \"progetto d'investimento\" si intende un qualsiasi insieme di attivit\u00e0 \u2013 produttive o finanziarie \u2013 in cui l'azienda o il privato cittadino impegna disponibilit\u00e0 liquide o capitali (costo dell'investimento) con l'obiettivo di conseguire, in contropartita, un flusso di benefici futuri complessivamente superiori ai costi iniziali sostenuti ovvero ottenere un guadagno netto dopo un tempo determinato (\"payback period\"). La valutazione degli investimenti \u00e8 quindi parte della pianificazione aziendale.\nDescrizione.\nIl problema che viene affrontato dalla valutazione degli investimenti \u00e8, nella sostanza, un problema di scelta: ogni azienda o privato deve, infatti, prendere delle decisioni d'investimento, dirette ad allocare i soli progetti che \"creano valore\" tenendo conto delle limitate risorse disponibili (fattori produttivi). Per poter risolvere a sistema tale problema di scelta fra possibili alternative \u00e8 necessario poter discriminare le diverse possibilit\u00e0 in base ad un\"'unit\u00e0 di misura\" che deve essere in grado di evidenziare sia la validit\u00e0 dell'iniziativa, sia i correlati effetti economico \u2013 finanziari: \u00e8 comunemente accettato che l'unit\u00e0 di misura cui fare riferimento in questo caso sia il valore economico dell'iniziativa.\nIl \"costo di un investimento\" \u00e8 dato dai flussi finanziari in uscita \u2013 o minori flussi in entrata \u2013 connessi alla sua attuazione; analogamente, i \"benefici\" ad esso associati sono costituiti da flussi finanziari in entrata \u2013 ovvero a minori flussi in uscita (dove ritorni e costi futuri sono elementi di carattere previsionale). In tal modo un'operazione d'investimento pu\u00f2 essere rappresentata da una successione (stimata) di future entrate ed uscite monetarie denominata \"flusso di cassa\".\nAltro fattore determinante nella valutazione degli investimenti \u00e8 il \"tempo\": la rilevanza del fattore tempo dipende da un effetto di carattere finanziario che lo lega al valore del denaro e secondo cui, a parit\u00e0 di altre condizioni, ad un allungamento dei tempi di rientro delle risorse investite in un progetto corrisponde una contrazione dei benefici di ordine finanziario (il trascorrere del tempo introduce, peraltro, un ulteriore livello d'incertezza nel processo di valutazione in quanto, all'ampliarsi degli intervalli di riferimento, le previsioni sulle variabili da cui dipendono i risultati dell'operazione tendono progressivamente a perdere di significativit\u00e0).\nUlteriore elemento essenziale del processo di valutazione \u00e8 il \"tasso d'interesse\" scelto a riferimento: il tasso d'interesse al quale si attualizzano i flussi finanziari (in entrata ed in uscita) \u00e8 denominato \"costo opportunit\u00e0\" del capitale perch\u00e9 rappresenta un'alternativa alla quale si rinuncia per intraprendere il particolare progetto d'investimento analizzato.\nAltri importanti elementi da considerare per la valutazione razionale della perseguibilit\u00e0 di un investimento sono:\nMetodologie di valutazione.\nAlcune delle metodologie di valutazione usualmente adottate (in regime finanziario di capitalizzazione composta) sono le seguenti:\nTali metodologie, che considerano esclusivamente le variabili finanziarie di tipo quantitativo, non sono le uniche ma sono quelle maggiormente condivise nella teoria e nella prassi valutativa.\nFlusso di cassa attualizzato.\nIl criterio del valore attuale netto (VAN) si basa sul principio secondo il quale un'iniziativa merita di essere presa in considerazione solo se i benefici che ne possono derivare sono superiori alle risorse utilizzate. Nella costruzione della formula di calcolo dell'NPV si parte dalla legge di capitalizzazione adattandola ad operazioni che producono flussi di cassa distribuiti lungo diversi periodi; pertanto il VAN risulta dato dall'espressione seguente:\nformula_1\novvero da:\nformula_2\nDove si considerino: \nSecondo tale criterio il progetto di investimento preferito \u00e8 quello che presenta il VAN maggiore.\nTasso interno di rendimento.\nLa determinazione del tasso interno di rendimento \u00e8 data dalla risoluzione dell'equazione [1] rispetto alla variabile \"i\", posto il valore del VAN pari a zero.\nIn questo senso il tasso \"i\" rappresenta il costo massimo dei mezzi finanziari che l'azienda pu\u00f2 assumere in relazione a quel determinato progetto. Il tasso interno di rendimento non pu\u00f2 essere calcolato direttamente, ma, come detto, si deve risolvere ricorsivamente la seguente equazione polinomiale:\nformula_3\nIl TIR \u00e8, quindi, il tasso per il quale il VAN \u00e8 nullo.\nUn progetto di investimento risulta attuabile, secondo tale criterio, qualora il TIR risultante sia maggiore del costo opportunit\u00e0 del capitale (o di altro tasso preso a riferimento: tasso scelto secondo considerazioni inerenti allo specifico investimento e/o in base al WACC).\nTra gli svantaggi della metodologia del tasso interno di rendimento vi sono la complessit\u00e0 del calcolo ed il fatto che non sempre fornisca - da solo - una corretta misura di redditivit\u00e0. Esistono infatti alcune situazioni specifiche in cui tale metodo pu\u00f2 non essere adeguato:\nCome per gli altri metodi di calcolo ci\u00f2 evidenzia l'opportunit\u00e0 di calcolare, per una valutazione pi\u00f9 completa di un progetto di investimento, quanti pi\u00f9 indici possibile.\nPeriodo di rimborso.\nPer la determinazione del periodo di rimborso \u00e8 necessario risolvere l'equazione [2] \"rispetto al tempo\" per un predefinito valore di \"i\" (con \"i\" scelto secondo considerazioni inerenti allo specifico investimento e/o in base al WACC).\nSecondo tale criterio un investimento \u00e8 tanto pi\u00f9 preferibile quanto minore risulti il periodo di rimborso. Tale metodo per\u00f2 ha dei limiti perch\u00e9 non prende in considerazione l'andamento dei flussi di cassa dopo il recupero dell'esborso iniziale."}
{"id": "105077", "revid": "83531", "url": "https://it.wikipedia.org/wiki?curid=105077", "title": "Mortal Kombat - Il mito", "text": ""}
{"id": "105082", "revid": "15756", "url": "https://it.wikipedia.org/wiki?curid=105082", "title": "Acidi grassi", "text": "Con il termine acidi grassi si indicano gli acidi monocarbossilici alifatici derivati o contenuti in forma esterificata in un grasso vegetale o animale, olio o cera. Sono, prevalentemente ma non esclusivamente, con una catena da 4 a 30 atomi di carbonio, in un numero pari, senza ramificazioni e aciclici (cio\u00e8 costituiti da molecole che non presentano catene chiuse ad anello); possono essere saturi (se la loro molecola presenta solo legami singoli C-C) o insaturi (se presentano doppi legami C=C).\nLa definizione IUPAC non \u00e8 universalmente condivisa e alcuni ricercatori per estensione utilizzano il termine per abbracciare tutti gli acidi carbossilici alifatici compresi acidi dicarbossilici presenti nei lipidi animali o vegetali.\nQuando si trovano nella loro forma libera (cio\u00e8 non legati ad altre specie chimiche), gli acidi grassi vengono identificati con il nome di acidi grassi liberi (FFA, dall'inglese \"Free Fatty Acids\"), o acidi grassi non esterificati (NEFA, dall'inglese \"Non Esterified Fatty Acids\").\nClassificazione degli acidi grassi.\nNomenclatura.\nPer la nomenclatura degli acidi grassi sono normalmente adottati vari sistemi, pi\u00f9 o meno complessi e dettagliati.\nLa tabella descrive i pi\u00f9 comuni.\nLunghezza della catena carboniosa.\nGli acidi grassi possono essere classificati in base alla lunghezza della catena carboniosa:\nA seconda della loro lunghezza essi prendono una via di distribuzione ematica differente.\nAcidi grassi saturi e insaturi.\nIn base alla presenza di doppi legami C=C nella catena carboniosa, gli acidi grassi possono essere classificati come:\nLa presenza di doppi legami C=C e la lunghezza della catena carboniosa influenza la temperatura di fusione e la temperatura di cristallizzazione degli acidi grassi. Maggiore \u00e8 la percentuale di doppi legami e pi\u00f9 le catene carboniose risultano corte, pi\u00f9 alta risulta la fluidit\u00e0 dell'acido grasso e la sua temperatura di cristallizzazione si abbassa.\nIl metabolismo di grassi saturi e insaturi attiva gli stessi enzimi, e l'organismo non \u00e8 in grado di regolare questa competizione enzimatica. Pertanto, \u00e8 importante mantenere l'equilibrio corretto nell'assunzione di questi due tipi di grassi. Un sovraccarico di acidi grassi in generale riduce la quantit\u00e0 di enzimi e aggrava il problema della competizione.\nAcidi grassi essenziali.\nAlcuni acidi grassi insaturi sono considerati particolarmente importanti per il metabolismo umano, per cui sono detti \"acidi grassi essenziali\" (AGE) e si classificano in:\nAcidi grassi carbociclici.\nSi tratta di acidi grassi che contengono una o pi\u00f9 catene di atomi di carbonio chiuse ad anello. Possono formarsi anelli con (cicloalcheni) o senza (cicloalcani) doppi legami.\nAcidi grassi ciclopentenici.\nSono \"acidi grassi ciclopentenici\", se \u00e8 presente un anello ciclopentenico; essi sono biosintetizzati per aggiunta di due carboni a partire dall'acil-coenzima A, maggiormente nei microsomi ma anche \"ex novo\" nel citoplasma.\nAcidi grassi idrossilati.\nSi tratta di acidi grassi che contengono un gruppo ossidrile (-OH) ;\nAcidi grassi acetilenici.\nSono chiamati acetilenici gli acidi grassi con uno o pi\u00f9 (poliacetilenici) tripli legami.\nAcidi grassi allenici.\nSono chiamati allenici gli acidi grassi con doppi legami contigui.\nAcidi grassi coniugati.\nUn acido grasso coniugato \u00e8 un acido grasso polinsaturo contenente due o pi\u00f9 doppi legami non interrotti da un gruppo metilenico.\nAcidi grassi trans.\nAlcuni grassi particolari sono gli acidi grassi trans, chiamati cos\u00ec perch\u00e9 presentano isomeria trans; essi possono essere prodotti durante la fermentazione batterica nel rumine e nel processo di idrogenazione degli acidi insaturi (un processo utilizzato nella produzione di margarine).\nFunzioni organiche degli acidi grassi.\ngli acidi grassi assimilati con la dieta sono negli enterociti assemblati in trigliceroli e poi insieme agli altri lipidi vengono rilasciati in forma di una lipoproteina, un chilomicrone, che inizia il processo di rilascio dei lipidi ai vari tessuti.\nGli acidi grassi sono biosintetizzati nell'organismo umano a partire da aceti-CoA prodotto dal catabolismo degli zuccheri. Una volta sintetizzati vengono utilizzati nella costruzione delle varie membrane degli organelli cellulari e della membrana plasmatica, oppure vengono immagazzinati come trigliceroli negli adipociti, quando necessari gli acidi grassi verranno liberati nel sangue e trasportati dall'albumina, la pi\u00f9 abbondante proteina plasmatica, verranno recapitati alle cellule.\nLa degradazione degli acidi grassi avviene tramite beta-ossidazione in acetilcoenzima A, il quale viene degradato nel ciclo di Krebs liberando CoA e producendo 2 molecole di anidride carbonica, 1 molecola di ATP e coenzimi ridotti destinati a ossidarsi nella catena di trasporto degli elettroni che alimenta la sintesi dell'ATP.\nAcidi grassi negli alimenti.\nNell'alimentazione umana, gli acidi grassi di lipidi vegetali e animali, giocano un ruolo importante (assieme ai glucidi e proteine) con funzione strutturale e soprattutto energetica.\nAlimenti vegetali e animali, contenenti lipidi, includono naturalmente diverse quantit\u00e0 di acidi grassi diversi.\nLa composizione dei lipidi negli acidi grassi, \u00e8 ricca sia negli alimenti vegetali sia in quelli animali. Si nota una debole tendenza dei grassi vegetali a essere pi\u00f9 ricchi negli acidi grassi a catene medio-lunghe, mentre, in quelli animali, c'\u00e8 una tendenza alle catene medio-corte. Gli omega-9 sono ugualmente presenti nei grassi animali e vegetali, mentre gli omega-3 sono maggiormente presenti nei grassi animali (come i pesci) e gli omega-6 nei grassi vegetali.\nTendenzialmente gli oli vegetali contengono pi\u00f9 acidi grassi insaturi rispetto ai grassi animali.\nNella produzione industriale della margarina e altri prodotti alimentari, gli acidi grassi polinsaturi presenti in oli vegetali vengono idrogenati per produrre acidi grassi monoinsaturi. Durante tale processo, che viene detto \"indurimento\", avvengono trasformazioni stereochimiche che portano alla formazione di acidi grassi trans, che sono sostanze potenzialmente dannose per la salute in quanto si ipotizza che nell'uomo la lipasi, l'enzima necessario a regolare la trasformazione metabolica di tali sostanze, agisca solo sulla forma cis.\nEsistono forti sospetti che gli acidi grassi trans possano partecipare in larga misura a processi aterosclerotici e aumentare cos\u00ec i rischi di infarto del miocardio.\nSospetti analoghi si sono focalizzati sugli acidi grassi saturi di cui WHO e FAO raccomandano di ridurre l'assunzione sotto al 10%.\nUn altro sospetto \u00e8 che squilibri troppo elevati tra acidi grassi omega-6 e omega-3, conducano a vari disturbi di metabolismo lipidico. Non \u00e8 stato ben appurato se ci\u00f2 possa dipendere in maggior misura dall'elevato consumo di omega-6 o dalla sproporzione esistente tra i due acidi grassi nell'organismo.\nLa normativa europea obbliga i produttori ad indicare nei prodotti alimentari processati i grassi di provenienza animale e vegetale, e se i grassi vegetali sono idrogenati. Nella etichetta nutrizionale si devono indicare le concentrazioni totali di grassi saturi, monoinsaturi e polinsaturi.\nEsempi.\nLa tabella presente mostra il contenuto espresso in grammi di acidi grassi in alcuni alimenti relativi a 100 grammi di alimento (o in altre parole, la percentuale in massa di acidi grassi).\nDati pi\u00f9 completi possono essere reperiti nel sito dell'Istituto Nazionale di Ricerca per gli Alimenti e la Nutrizione (INRAN).\nFabbisogno umano.\nLe quantit\u00e0 di acidi grassi essenziali raccomandate per l'organismo umano nel caso di un uomo adulto, sono state approssimativamente stimate in:\nNel caso invece di una donna le quantit\u00e0 raccomandate sono pari a:\nPer i bambini di et\u00e0 compresa tra 4 e 10 anni le quantit\u00e0 raccomandate sono pari a:"}
{"id": "105088", "revid": "712828", "url": "https://it.wikipedia.org/wiki?curid=105088", "title": "Colle Vento", "text": ""}
{"id": "105090", "revid": "287204", "url": "https://it.wikipedia.org/wiki?curid=105090", "title": "Stargard", "text": "Stargard (in casciubo \"St\u00f4rgard\", in tedesco \"Stargard in Pommern\") \u00e8 una citt\u00e0 polacca del distretto di Stargard Szczeci\u0144ski nel voivodato della Pomerania Occidentale. Ricopre una superficie di 48,1 km\u00b2 e nel 2007 contava 70.453 abitanti. Fino al 31 dicembre 2015, la citt\u00e0 era conosciuta come Stargard Szczeci\u0144ski. Dal 1\u00ba gennaio 2016, la citt\u00e0 \u00e8 conosciuta semplicemente come Stargard.\nStoria.\nAi piedi del cimitero di guerra di Stargard Szczeci\u0144ski vi \u00e8 un memoriale che commemora i prigionieri di guerra italiani che perirono presso lo Stalag II-D durante la seconda guerra mondiale e sono attualmente sepolti in questo cimitero.\nNella vicina localit\u00e0 di Schelkowhammer (oggi Ku\u017anica \u017belichowska) fu trucidato dai nazisti durante una \"marcia della morte\", nel gennaio 1945, il Generale di Brigata italiano Alberto Trionfi.\nGeografia fisica.\n\u00c8 situata nel voivodato della Pomerania Occidentale, a 35\u00a0km est del capoluogo (Stettino), a 30 m sul fiume Ina.\nEconomia.\n\u00c8 un nodo ferroviario con industrie metalmeccaniche, tessili, del legno, alimentari ed elettroniche."}
{"id": "105091", "revid": "339392", "url": "https://it.wikipedia.org/wiki?curid=105091", "title": "Stargard Szczecinski", "text": ""}
{"id": "105094", "revid": "287204", "url": "https://it.wikipedia.org/wiki?curid=105094", "title": "Nehesi", "text": "Biografia.\nSebbene il suo nome, \"Nehesi\", significhi \"il nubiano\", \u00e8 sicuro che questo sovrano abbia regnato sul delta del Nilo, o almeno su parte di esso.\nLa circostanza che, su alcuni scarabei, il nome sia seguito da \"figlio di re\" fa presumere che non sia stato il fondatore della dinastia, anzi numerosi studiosi ritengono fosse figlio di un sovrano il cui nome \u00e8 andato perso con le ultime righe della colonna 7 del Canone Reale.\nLa sua dinastia, la XIV secondo Manetone, govern\u00f2 nel delta in parallelo alla XIII dinastia anche se non \u00e8 possibile definire con esattezza il momento del distacco, che comunque dovrebbe essere abbastanza vicino al 1780 a.C. (alcuni autori propendono per la nascita quasi contemporanea delle due dinastie). Recenti scavi hanno confutato l'affermazione manetoniana che la capitale della dinastia fosse posta subito a Xois suggerendo al suo posto la sede di Avaris (l'odierna Tell el-Dab'a) fino a quando questa non divent\u00f2 la capitale del dominio hyksos.\nDi Nehesi possediamo numerosi monumenti tra cui un obelisco, proveniente da Tani, una stele ritrovata ad Avaris, una statua ed alcuni scarabei."}
{"id": "105108", "revid": "59785", "url": "https://it.wikipedia.org/wiki?curid=105108", "title": "Strudel", "text": "Lo strudel (dal tedesco \"Strudel\", \"vortice\") \u00e8 un dolce a pasta arrotolata o ripiena che pu\u00f2 essere dolce o salata, ma nella sua versione pi\u00f9 conosciuta \u00e8 dolce a base di mele, pinoli, uvetta e cannella.\nOrigine.\nLo strudel ha una ricetta che parte addirittura dall'VIII secolo a.C., ovvero al tempo degli Assiri; simili dolci si ritrovano anche nell'Antica Grecia del III secolo a.C.. Probabilmente, anche grazie alla via della seta la ricetta si \u00e8 cos\u00ec tanto diffusa andando per\u00f2 a modificare quella originale in diverse varianti: baklava, g\u00fclla\u00e7, b\u00f6rek e strudel.\nLo strudel deriva quindi da una serie di nomi, forme e luoghi differenti; una delle pi\u00f9 vicine \u00e8 l'antico dolce baklava che seguiva le varie conquiste territoriali ottomane; dal 1526 il sultano Solimano il Magnifico avrebbe diffuso la sua ricetta nei territori conquistati, ovvero fino all'Ungheria. I continui contatti tra l'impero ottomano e quello austriaco fecero s\u00ec che anche la ricetta dello strudel passasse nell'impero austriaco, di cui entr\u00f2 a far parte nel 1699 l'Ungheria, e dal 1867, grazie all'\"Ausgleich\" con cui nacque l'impero austro-ungarico, arriv\u00f2 in Trentino, Sudtirol e nel Litorale.\nIn Italia tradizionalmente viene preparato in Alto Adige, Trentino, Veneto e Friuli Venezia Giulia.\nHa ricevuto il riconoscimento P.A.T., che lo identifica come prodotto tradizionale italiano.\nDescrizione.\nOgni luogo ha poi la sua ricetta: con la pasta frolla, con pasta da strudel (tradizionale, sottile: vi si arrotolano le mele dentro prima di metterla in forno) o con pasta sfoglia.\nNe esistono anche versioni con altri tipi di frutta: pere, albicocche, frutti di bosco e c'\u00e8 anche chi applica la formula dello strudel anche per preparare torte salate, ad esempio con verdure, crauti e salumi.\nGli ingredienti tipici sono: mele, uvetta, cannella, noci o pinoli, succo e scorza di limone, pangrattato, rum e zucchero."}
{"id": "105109", "revid": "536103", "url": "https://it.wikipedia.org/wiki?curid=105109", "title": "Canto delle balene", "text": "Il canto delle balene consiste in una serie di suoni fatti dai cetacei per poter comunicare. La parola \"canto\" \u00e8 usata in particolare per descrivere il campione di suoni prevedibili e ripetibili prodotti da determinate specie di \"balene\" (specialmente la megattera, \"Megaptera novaeangliae\") in un modo che ai cetologi ricorda il canto umano.\nIl processo biologico usato per produrre i suoni varia da una famiglia di Cetacei all'altra. Tutti i Cetacei, comunque, (balene, delfini e focene) sono molto pi\u00f9 dipendenti dal suono per la comunicazione e i sensi rispetto ai loro cugini terrestri perch\u00e9 l'assorbimento della luce da parte dell'acqua rende la visione difficile e perch\u00e9 il movimento relativamente lento dell'acqua rispetto all'aria diminuisce l'efficacia del senso dell'olfatto. \nL'incremento del rumore ambientale nel mondo oceanico causato dalla navigazione \u00e8 alla base delle lamentele degli ambientalisti sul fatto che gli umani stiano distruggendo questa importante caratteristica dell'habitat marino.\nProduzione del suono.\nGli umani producono il suono espellendo aria attraverso la laringe. Le corde vocali all'interno della laringe si aprono e chiudono quanto necessario per separare il flusso d'aria in sacche aeree distinte. Queste sacche vengono modellate dalla gola, dalla lingua e dalle labbra per produrre il suono desiderato.\nLa produzione del suono nei cetacei differisce da questo meccanismo, ed \u00e8 diverso anche nei due principali sottordini dei cetacei: gli odontoceti (di cui fanno parte i delfini) e i misticeti (che comprendono le grandi balene come la balenottera azzurra).\nProduzione del suono negli odontoceti.\nGli odontoceti non emettono i suoni lunghi e a bassa frequenza responsabili del canto delle balene. Producono invece rapide serie di fischi e \"click\" ad alta frequenza. I \"click\" singoli sono usati in genere per l'ecolocalizzazione, mentre gruppi di \"click\" e fischi sono usati per la comunicazione. Anche se grossi \"pod\" di delfini producono una notevole cacofonia di suoni differenti, molto poco si sa circa il significato di questi suoni. Frankell (1998) cita un ricercatore che paragona l'ascolto di un tale gruppo di delfini all'ascolto di un gruppo di bambini in un parco giochi.\nI suoni sono prodotti facendo passare aria attraverso una struttura presente nella testa, simile alla cavit\u00e0 nasale dell'uomo, chiamata \"labbra foniche\" . Quando l'aria passa attraverso questo stretto passaggio, le membrane del labbro fonico vengono risucchiate assieme, provocando la vibrazione dei tessuti circostanti. Queste vibrazioni possono, come quelle nella laringe umana, essere controllate inconsciamente con grande sensibilit\u00e0. Le vibrazioni passano attraverso il tessuto della testa fino al melone, che forma e dirige il suono in un raggio sonoro usato per l'ecolocalizzazione. Tutti gli odontoceti eccetto il capodoglio hanno due insiemi di labbra foniche e sono quindi in grado di produrre due suoni indipendentemente. Una volta che l'aria \u00e8 passata attraverso le labbra foniche, entra nella sacca vestibolare. Da qui l'aria pu\u00f2 essere riciclata nella parte inferiore del complesso nasale, pronta per essere usata per produrre altri suoni, o espulsa tramite lo sfiatatoio.\nIl termine francese per \"labbra foniche\" \u2014 \"museau de singe\" \u2014 si traduce in \"labbra di scimmia\", che la struttura delle labbra foniche dovrebbe ricordare. Nuove analisi del cranio, fatte nel 2004 impiegando la tomografia assiale computerizzata e la tomografia a singola emissione di fotoni, mostrano che, almeno nel caso del Tursiope, l'aria pu\u00f2 essere fornita dai polmoni al complesso nasale, tramite lo sfintere palatolaringeale, permettendo al processo di creazione dei suoni di continuare fintanto che il delfino \u00e8 in grado di trattenere il respiro (Houser et al., 2004).\nProduzione del suono nelle balene.\nLe balene non hanno la struttura delle \"labbra foniche\". Posseggono invece una laringe che sembra giocare un ruolo principale nella produzione del suono, ma che \u00e8 priva delle corde vocali. Gli scienziati restano quindi incerti sull'esatto funzionamento del meccanismo. Il processo comunque, non pu\u00f2 essere completamente analogo a quello dell'uomo, poich\u00e9 le balene non devono espirare per produrre suoni. \u00c8 probabile che riciclino l'aria nel corpo a questo scopo. Anche i seni craniali possono essere usati per creare i suoni, ma ancora una volta i ricercatori non sanno spiegare come.\nScopo dei suoni prodotti dalle balene.\nMentre si ritiene che i complessi e cupi suoni della megattera (e di alcune balenottere azzurre) siano principalmente utilizzati per il corteggiamento (vedi la sezione successiva), i suoni pi\u00f9 semplici di altre balene vengono utilizzati durante tutto l'anno. Mentre gli odontoceti (inclusa l'orca) sono in grado di utilizzare l'ecolocalizzazione (essenzialmente l'emissione di ultrasuoni) per rilevare la dimensione e la natura degli oggetti con molta precisione, questa capacit\u00e0 non \u00e8 mai stata dimostrata per i misticeti. Inoltre, a differenza di alcuni pesci come gli squali, il senso dell'olfatto di una balena non \u00e8 altamente sviluppato. Perci\u00f2, dato che la scarsa visibilit\u00e0 degli ambienti acquatici e il fatto che il suono viaggia cos\u00ec bene nell'acqua, suoni nella fascia udibile dall'uomo trovano un ruolo nella navigazione delle balene. Ad esempio, la profondit\u00e0 dell'acqua o la presenza di un grande ostacolo di fronte possono essere rilevati mediante i suoni vigorosi emessi dai misticeti.\nIl canto delle megattere.\nDue gruppi di balene, le Megattere e le sottospecie di balenottera azzurra trovate nell'oceano indiano, sono note per la produzione dei suoni ripetitivi in varie frequenze conosciuti come canto delle balene. Il biologo marino Philip Clapham descrive il canto come il \"probabilmente pi\u00f9 complesso nel regno animale\" (Clapham, 1996).\nLe vocalizzazioni delle Megattere sono eseguite solo dai maschi e solo durante la stagione dell'accoppiamento, facendo supporre che lo scopo dei canti sia aiutare la selezione naturale. Se le canzoni siano un comportamento competitivo tra maschi che seguono uno stesso potenziale partner, un sistema per definire il territorio o una tecnica di corteggiamento da maschio a femmina non \u00e8 conosciuto ed \u00e8 tuttora soggetto di studi.\nL'interesse per il canto delle balene venne sollecitato dai ricercatori Roger Payne e Scott McVay, che analizzarono i canti nel 1971. I canti seguono una struttura distinta e gerarchica. Le unit\u00e0 di base del canto (talvolta chiamate \"note\" per praticit\u00e0) sono emissioni unitarie ed ininterrotte di suoni che persistono fino ad alcuni secondi. Questi suoni variano in frequenza da 20\u00a0Hz a 10\u00a0kHz (la banda tipicamente udibile da un umano \u00e8 da 20\u00a0Hz a 20\u00a0kHz). Le unit\u00e0 possono essere modulate in frequenza (es. la tonalit\u00e0 pu\u00f2 salire, scendere o rimanere costante durante la nota) o anche modulato in ampiezza (salire di volume o diventare pi\u00f9 silente).\nUna collezione di quattro o cinque unit\u00e0 \u00e8 conosciuta come sotto-frase, che dura forse dieci secondi. Una collezione delle due sotto-frasi costituisce una frase. Una balena ripete tipicamente la stessa frase da due a quattro minuti (fenomeno conosciuto come tema). Una collezione di temi \u00e8 riconosciuta come un canto. La balena ripeter\u00e0 lo stesso canto, che dura forse venti minuti, di nuovo e di nuovo nel corso delle ore o persino dei giorni. Questa gerarchia a \"matrioska\" dei suoni ha catturato l'immaginazione degli scienziati.\nInoltre, ogni canto di balena evolve lentamente col tempo. Ad esempio nel corso di un mese una particolare unit\u00e0 che era cominciata come una tonalit\u00e0 con gradazione verso l'alto (con aumento di frequenza) pu\u00f2 lentamente appiattirsi e divenire una nota costante, mentre un'altra unit\u00e0 pu\u00f2 prontamente aumentare di volume. Cambia anche il ritmo di evoluzione del canto di una balena - in alcuni anni il canto pu\u00f2 variare abbastanza velocemente, in altri anni potrebbe non essere annotata una grande variazione.\nBalene che occupano le stesse regioni geografiche tendono a cantare canzoni simili, solo con leggere variazioni. Balene che vivono in regioni che non si sovrappongono cantano collezioni di unit\u00e0 completamente differenti.\nMan mano che la canzone evolve sembra che i vecchi motivi non vengano rivisitati. Un'analisi di 19 anni di canzoni di balena ha trovato che, nonostante si potessero ritrovare dei motivi generali nella canzone, le stesse combinazioni non ricorrevano mai.\nLe megattere possono inoltre produrre suoni isolati che non fanno parte di una canzone, in particolare durante i rituali di corteggiamento. Le megattere producono inoltre una terza classe di suoni detti richiamo del pasto (\"feeding call\"). Questo \u00e8 un suono prolungato da cinque a dieci secondi, con frequenza quasi costante. Le megattere generalmente si nutrono cooperativamente raggruppandosi, nuotando sotto banchi di pesci e tagliando verticalmente attraverso il pesce e contemporaneamente fuori dall'acqua. Prima di questi movimenti le balene eseguono i loro \"feeding call\". Lo scopo esatto del richiamo non \u00e8 conosciuto, ma le ricerche suggeriscono che i pesci sappiano riconoscerli. Quando il suono venne riprodotto su di esse, un gruppo di aringhe rispose fuggendo, anche se non era presente alcuna balena.\nAlcuni scienziati pensano che i suoni prodotti dalle megattere possano servire anche per l'ecolocalizzazione, ma questa teoria \u00e8 criticata da altri studiosi.\nAltri suoni delle balene.\nLa maggior parte delle balene emette suoni a circa 15-20 Hz. I biologi marini del \"Woods Hole Oceanographic Institution\" hanno tuttavia riportato nel \"New Scientist\" del dicembre 2004 di aver tenuto traccia di un esemplare unico nel Pacifico del nord per dodici anni che \"cantava\" ad una frequenza di circa 52\u00a0Hz, chiamato quindi balena 52-hertz. Gli scienziati sono attualmente incapaci di spiegare questa differenza cos\u00ec significativa dalla norma; comunque sono sicuri che si tratti di un misticeto, in quanto l'impronta sonora \u00e8 chiaramente quella di un animale di tale tipologia, e che sia estremamente improbabile che sia di una nuova specie, suggerendo che le specie attualmente conosciute abbiano un raggio vocale pi\u00f9 largo di quanto si riteneva in precedenza.\nLa maggior parte delle balene e dei delfini producono suoni con vari gradi di complessit\u00e0. Di particolare interesse \u00e8 il Beluga (il \"canarino del mare\"), che produce un'immensa variet\u00e0 di fischi, \"click\" e pulsazioni.\nInterazione con gli umani.\nSebbene alcuni osservatori suggeriscano che il fascino esercitato dal canto delle balene sia dovuto semplicemente al fatto che gli animali vivano sotto la superficie del mare, la maggior parte degli scienziati dei mammiferi marini crede che i suoni svolgano una funzione particolarmente vitale nello sviluppo e benessere dei cetacei. Potrebbe essere obiettato che i contrari alla caccia alle balene abbiano antropomorfizzato questo comportamento per avvalorare le loro richieste. Dalla parte opposta, le nazioni favorevoli alla caccia alle balene sono forse disposte a minimizzare il significato dei suoni, facendo notare per esempio che vi sia poco significato da interpretare nel muggito dei bovini.\nI ricercatori utilizzano idrofoni (spesso riadattati dal loro uso di origine militare, per tenere traccia dei sottomarini), per accertare la provenienza esatta dei rumori. I loro metodi permettono anche di rilevare quanto lontano un suono viaggi attraverso l'oceano. Una ricerca del Dr. Christopher Clark della Cornell University, condotta utilizzando trenta anni di dati militari ha mostrato che i suoni delle balene viaggiano fino a 3000 chilometri. Oltre a fornire informazioni sulla produzione dei canti, i dati permettono ai ricercatori di seguire i percorsi migratori durante la stagione \"canora\" (dell'accoppiamento).\nClark sostiene che prima dell'introduzione dei suoni di origine umana, i rumori potevano viaggiare direttamente da una sponda all'altra dell'oceano. La sua ricerca indica che il rumore ambientale dalle imbarcazioni raddoppia ogni decade. Questo ha l'effetto di dimezzare la portata dei suoni delle balene. Coloro che credono che i canti delle balene siano significativi per un continuato benessere delle popolazioni sono particolarmente preoccupati per questo aumento del rumore ambientale. Altre ricerche hanno mostrato che l'aumentato traffico di imbarcazioni, ad esempio nelle acque al largo di Vancouver, ha fatto s\u00ec che alcune orche abbiano cambiato la frequenza e aumentato il volume dei loro suoni, apparentemente nel tentativo di continuare ad ascoltarsi. Gli ambientalisti temono che le attivit\u00e0 delle imbarcazioni stiano sottoponendo gli animali a stress eccessivi, e anche che ne ostacolino la ricerca di un partner per l'accoppiamento."}
{"id": "105115", "revid": "2175", "url": "https://it.wikipedia.org/wiki?curid=105115", "title": "Acido grasso", "text": ""}
{"id": "105120", "revid": "767487", "url": "https://it.wikipedia.org/wiki?curid=105120", "title": "Elliott Smith", "text": "Dopo aver militato nella band Heatmiser per diversi anni, la sua carriera come solista \u00e8 cominciata nel 1994. Nel 1998 ha acquisito notoriet\u00e0 internazionale dopo essere stato nominato all'Oscar come autore della canzone \"Miss Misery\" tratta dal film \"Will Hunting - Genio ribelle\".\nSebbene sia nato come musicista rock (in particolare post-punk e grunge), le sue prime canzoni sono essenzialmente acustiche. Nei suoi lavori pi\u00f9 maturi, come \"XO\" e \"Figure 8\", ha introdotto invece arrangiamenti pi\u00f9 complessi, con suoni orchestrali influenzati dalla musica dei Beatles, che lo ha da sempre ispirato. Nel suo ultimo album \"From a Basement on the Hill\" ha per\u00f2 cercato di ricreare le atmosfere pi\u00f9 scarne e asciutte dei suoi primi lavori.\nLa sua figura malinconica e la sua tragica morte all'et\u00e0 di soli 34 anni (forse suicida a causa della forte depressione che lo tormentava, sebbene la verit\u00e0 non sia ancora stata accertata) hanno involontariamente fatto di lui uno degli ultimi miti del rock alternativo americano.\nBiografia.\nSteven Paul Smith (vero nome di Elliott Smith), nasce al Clarkson Hospital di Omaha, in Nebraska il 6 agosto 1969. A quel tempo la madre Bunny Welch (nata Bunny Kay Berryman), era un'insegnante di scuola elementare e il padre, Gary Smith, era uno studente di medicina all'Universit\u00e0 del Nebraska. Circa un anno dopo la sua nascita i genitori divorziano: il padre Gary si arruola nell'aviazione americana, mentre la madre si trasferisce assieme al figlio a Duncanville, un sobborgo di Dallas, Texas. Nel luglio del 1973 Bunny si risposa con Charlie Welch, il quale successivamente sar\u00e0 accusato di violenze domestiche sia ai danni della sua nuova moglie, sia ai danni del figlio adottivo.\nSteven impara a suonare il pianoforte e la chitarra all'et\u00e0 di 9 anni e scrive la sua prima canzone a 13 anni. A 14 anni, stanco delle violenze subite dal patrigno, decide di andare a vivere con il padre e si trasferisce a Portland, nell'Oregon, dove Gary Smith lavora come psichiatra. Durante il periodo delle scuole superiori, Steven entra a far parte di una band chiamata Stranger Than fiction (assieme ai compagni Garrick Duckler, Jason Hornick, e Adam Koval), e comincia anche a farsi chiamare con il nome di \"Elliott\", anzich\u00e9 Steven. Il 3 giugno 1987 si diploma alla Lincoln High School di Portland.\nNel 1991 si laurea all'Hampshire College di Amherst (Massachusetts), con una tesi in filosofia e scienze politiche. Dopo il suo ritorno a Portland, fonda l'indie-band Heatmiser assieme a Neil Gust, Tony Lash, e Brandt Peterson (presto rimpiazzato da Sam Coomes). Il loro sound \u00e8 stato comparato a quello dei Fugazi e di altre punk e grunge rock bands. Dal 1993 al 1996 gli Heatmiser pubblicano 3 LP e un EP. Il gruppo si scioglie nel 1996, ma non prima di aver firmato un contratto con la Virgin Records per realizzare l'album \"Mic City Sons\".\nPoco prima dello scioglimento della band, Elliott Smith comincia a registrare materiale per il suo primo album da solista, \"Roman Candle\" (1994), inizialmente inteso come una compilation di demo scartate dagli Heatmiser. Fu la ragazza che in quei giorni frequentava Elliott a spedire una cassetta con quelle canzoni al presidente della Cavity Search Records, Cristopher Cooper, il quale immediatamente si offr\u00ec di pubblicarle. Si tratta fondamentalmente di una raccolta di canzoni suonate con la sola chitarra acustica, occasionalmente accompagnata da brevi riff di chitarra elettrica e accenni di percussioni. Solo l'ultima traccia strumentale del disco \"Kiwi Mad Dog 20/20\" \u00e8 suonata da una band al completo.\nSmith incide quattro album con etichette indipendenti e due per la DreamWorks. Raggiunge la popolarit\u00e0 massima nel 1997 quando Gus Van Sant chiede l'utilizzo di alcuni suoi brani per il film \"Will Hunting - Genio ribelle\" e \"Miss Misery\" viene nominata all'Oscar come miglior canzone originale.\nNel 2000, il brano \"Pitseleh\", tratto dall'album \"XO\", viene scelto per la colonna sonora del film \"Tentazioni d'amore\", di e con Edward Norton.\nNel 2001 il brano \"Needle in the Hay\" viene inserito all'interno della colonna sonora del film di Wes Anderson \"I Tenenbaum\", dopo che Smith non riusc\u00ec a consegnare nei tempi concordati una cover di \"Hey Jude\".\nLa morte.\nMuore all'et\u00e0 di 34 anni, affetto da depressione, dipendente da alcol e droghe. Il corpo esanime viene trovato a Echo Park, vicino a Los Angeles, California, con due pugnalate inflitte nel petto. Inizialmente la sua morte venne archiviata come suicidio, ma dopo l'autopsia ufficiale vennero lasciate aperte altre possibilit\u00e0: mentre le sue crisi depressive appaiono compatibili con il suicidio, le modalit\u00e0 dell'atto lasciano parecchi dubbi rispetto all'accaduto, poich\u00e9 infliggersi delle coltellate viene considerato un modo atipico per darsi la morte. Inoltre, il pugnale venne rimosso dalla fidanzata Jennifer Chiba prima dell'arrivo delle autorit\u00e0. La sua morte rimane quindi tuttora velata dal mistero.\nPoco prima di morire stava lavorando al suo sesto ed ultimo album \"From a Basement on the Hill\"."}
{"id": "105121", "revid": "932277", "url": "https://it.wikipedia.org/wiki?curid=105121", "title": "Dei facientes adiuvant", "text": "Dei facientes adiuvant (in italiano \"gli dei aiutano gli operosi\") \u00e8 un proverbio latino che si trova nel \"De re rustica\" di Varrone (1, 1, 4, 4).\nLa frase esorta a essere attivi nella propria vita, ad agire, sicuri che chi si adopera e si impegna nella riuscita e nella realizzazione dei propri obiettivi riceve come aiuto supplementare al proprio impegno anche il conforto dell'aiuto e dell'ispirazione degli dei.\nQuesta interpretazione, sebbene ampiamente accettata, suscita tuttavia qualche dubbio negli studiosi che interpretano invece i \"facientes\" come le persone religiose \"che compiono sacrifici\"."}
{"id": "105122", "revid": "481349", "url": "https://it.wikipedia.org/wiki?curid=105122", "title": "Commissione parlamentare", "text": "Una commissione parlamentare \u00e8 un collegio endorganico, composto da un numero di parlamentari incaricati di esaminare una determinata materia o una singola questione, attribuita alla sua competenza dal regolamento, da una delibera o, in alcuni casi dalla legge. Il pi\u00f9 delle volte, le commissioni parlamentari sono composte da un certo numero di parlamentari secondo criterio proporzionale, calcolato rispetto ai numeri dell'organo maggiore (il \"plenum\").\nFunzioni.\nLe commissioni che siedono in permanenza, nei parlamenti moderni, sono quelle che svolgono i lavori funzionali alla procedura legislativa e preparano le sessioni nelle assemblee plenarie: sono diventate, nel corso del XX secolo, organi essenziali nel funzionamento quotidiano delle Camere dei parlamenti, in particolare per lo sviluppo delle politiche pubbliche; svolgono inoltre un ruolo nel monitoraggio dell'attivit\u00e0 del governo e nella consultazione pubblica sulle varie questioni che guidano la societ\u00e0.\nNel complesso ci sono tre sistemi diversificati di commissioni, in Europa: comitati \"ad hoc\" come nel Regno Unito e in Irlanda, comitati specializzati per materia (Finlandia, Islanda, Norvegia, Svezia, Svizzera) e commissioni specializzate con diverse funzioni (ad esempio in Francia).\nIn Europa.\nLe commissioni dei parlamenti europei differiscono le une dalle altre, oltre che per la variet\u00e0 di funzioni, \"anche in virt\u00f9 della loro maggiore o minore autonomia dall\u2019assemblea e dai suoi uffici di presidenza. A tale proposito, va rilevato che, bench\u00e9 le sedute delle commissioni siano convocate dai presidenti delle stesse \u2013 anche se nel caso francese possono essere convocate dal presidente dell\u2019Assemblea su richiesta del governo \u2013 vi sono delle differenze notevoli (e quindi, una differente autonomia) per quel che concerne il potere delle commissioni di eleggere i propri presidenti e uffici. Per esempio, in Francia e in Italia, i presidenti sono quasi sempre eletti fra i parlamentari appartenenti ai partiti della maggioranza nelle commissioni medesime. In Germania, le presidenze delle commissioni, che pure sono elette dai componenti delle stesse commissioni, sono ripartite proporzionalmente fra i vari partiti parlamentari. Nel Regno Unito, per contro, i presidenti delle commissioni parlamentari sono scelti dallo \"speaker\" della Camera dei comuni che viene eletto dal partito che ha ottenuto la maggioranza parlamentare\".\nGran Bretagna.\nLe commissioni permanenti della Camera dei comuni \"sono istituite appositamente per discutere specifici progetti di legge e durano soltanto per il tempo di durata dell\u2019iter legislativo del progetto di legge di loro competenza. Pertanto, hanno un mandato piuttosto mirato che pu\u00f2 contribuire positivamente all\u2019efficacia dell\u2019attivit\u00e0 della commissione. In secondo luogo, il disegno istituzionale (poteri, competenze, ecc.) di tali commissioni permanenti della Camera dei comuni sembra fatto apposta per garantire la massima efficacia dell\u2019azione del governo. Il regolamento stabilisce, infatti, che l\u2019esame dei progetti di legge di origine governativa abbia la precedenza sull\u2019esame di tutti i disegni di legge di origine parlamentare in tutte le commissioni permanenti tranne una (art. 84.3 del regolamento). In tal modo, l\u2019analisi dei progetti di legge di origine governativa non viene ostruita o rallentata dall\u2019esame di leggi e leggine introdotte dai singoli parlamentari, con grande beneficio dell\u2019azione di governo. Infine, per favorire ulteriormente l\u2019azione del governo, il Regolamento stabilisce che i progetti legislativi di origine governativa all\u2019esame di una data commissione vengano esaminati nell\u2019ordine richiesto dal governo medesimo (art. 84.3). Alla luce di queste disposizioni, le commissioni della Camera dei comuni sono poste in condizione non soltanto di operare efficacemente, ma anche di fornire risposte tempestive alle esigenze del governo in questo modo contribuendo a promuovere una efficace azione governativa\".\nFrancia.\nL'avvento del parlamentarismo inglese in Francia ha permesso lo sviluppo di un nuovo concetto di commissioni parlamentari, specifico per la Francia, dove nel periodo rivoluzionario si giunse all'onnipotenza dei comitati della Convenzione nazionale, i veri detentori del potere. Come sottolinea Eug\u00e8ne Pierre, \"dal 1792 al 1795, i comitati della Convenzione furono i veri depositari del potere esecutivo\". In reazione agli eccessi della Convenzione, nella seconda Repubblica si finir\u00e0 con il vietare le commissioni per paura di vederle acquisire troppo potere. Solo nel 1902, nella Terza Repubblica, una risoluzione della Camera dei deputati adott\u00f2 un sistema di commissioni permanenti. Infine, ispirata dalla volont\u00e0 di istituire un \"parlamentarismo razionalizzato\", la Quinta Repubblica ha cercato di raggiungere un equilibrio: d\u00e0 delle commissioni parlamentari una definizione che appare come una sintesi di modelli precedenti: numerosi articoli della Costituzione dell'ottobre 1958 - e in particolare l'articolo 43 - sono dedicati alle commissioni con funzione legislativa; si prevede in sostanza il ricorso in linea di principio alle commissioni speciali istituite \"ad hoc\" per l'esame preparatorio dei testi legislativi, nonch\u00e9 una limitazione a sei - per assemblea - del numero di commissioni permanenti.\nAnche in Francia, quindi, \"le commissioni permanenti sono dette tali perch\u00e9 esse permangono ovvero durano per l\u2019intero arco di una legislatura; per contro, le commissioni speciali vengono create per affrontare specifiche proposte legislative per un lasso di tempo determinato. Nel caso francese, per esempio, una commissione speciale pu\u00f2 venire istituita su richiesta del governo (art. 30 del regolamento) o per decisione dell\u2019Assemblea (art. 31) e dura fino a quando si sia raggiunta una decisione definitiva sul progetto di legge che era stata chiamata a esaminare\".\nNegli Stati Uniti d'America.\nLe commissioni \"sono tra le strutture organizzative pi\u00f9 importanti del Congresso degli Stati Uniti. Esistono almeno tre tipi di commissioni: vi sono le commissioni speciali che vengono istituite per analizzare questioni specifiche e che non hanno potere di introdurre della legislazione; vi sono le commissioni permanenti che hanno specifiche competenze e responsabilit\u00e0 legislative; e vi sono, infine, le commissioni bicamerali il cui compito \u00e8 spesso quello di far s\u00ec che un medesimo testo di legge sia accettabile e venga votato da entrambe le Camere\".\nEsiste una previsione di legge che tutela le commissioni parlamentari del Congresso USA, estendendo ad esse la tutela contro lo spergiuro: nei parlamenti di tipo anglosassone questa possibilit\u00e0 \u00e8 per lo pi\u00f9 fatta discendere in via consuetudinaria dalla disciplina del \"contempt of Parliament\", che oltre allo spergiuro sanziona anche il rifiuto di presentarsi alle convocazioni delle commissioni d'inchiesta."}
{"id": "105123", "revid": "119361311", "url": "https://it.wikipedia.org/wiki?curid=105123", "title": "Prammatica Sanzione", "text": "Nel tardo Impero romano, la Prammatica Sanzione (\"Pragmatica Sanctio\", in latino) era una costituzione imperiale che affrontava temi di particolare rilevanza ed interesse generale la quale, promulgata su richiesta di un alto funzionario, entrava in vigore appena pubblicata. Nel periodo antico, la pi\u00f9 conosciuta \u00e8 quella emessa al termine della guerra gotica dall'imperatore Giustiniano I su richiesta di papa Vigilio per sancire il ritorno dell'Italia sotto il dominio diretto dell'impero. Nel Medioevo e fino all'Ottocento, lo stesso termine designava una disposizione di carattere generale, emanata dall'Imperatore del Sacro Romano Impero."}
{"id": "105126", "revid": "1528507", "url": "https://it.wikipedia.org/wiki?curid=105126", "title": "Acclimatamento", "text": "L'acclimatamento \u00e8 una forma di adattamento che un organismo attua in risposta a variazioni dell'ambiente (variazioni stagionali, condizioni climatiche variate, quali l'altitudine e la temperatura). \nMolte piante e animali possono acclimatarsi a variazioni ambientali anche notevoli, specialmente se non sono drastiche, e dunque permettono un adattamento graduale.\nAd esempio la pianta di pomodoro pu\u00f2 resistere anche a temperature relativamente basse, se ha il tempo di adattare il suo organismo (modificando il contenuto di acqua e zuccheri).\nNumerosi animali hanno cicli di acclimatamento che seguono le stagioni: le pecore ad esempio hanno una notevole crescita di pelo nelle stagioni fredde.\nNaturalmente anche l'uomo \u00e8 soggetto ad acclimatamento, specialmente nei casi in cui \u00e8 costretto a vivere per alcuni periodi in ambienti critici come l'alta montagna.\nAcclimatamento per quote elevate.\nNell'ambito dell'alpinismo, il termine acclimatamento identifica la procedura seguita dall'alpinista per abituarsi alle quote elevate, specie al di sopra dei 4.000 metri di altitudine, ed evitare i disturbi tipici del mal di montagna, i quali possono portare, nei casi pi\u00f9 gravi, all'insorgere dell'edema polmonare o cerebrale. Tale procedura consiste in un avvicinamento graduale all'alta quota, con soste frequenti e possibilmente anche con pernottamenti ad altitudini via via pi\u00f9 elevate. \nIn questo caso l'acclimatamento \u00e8 il complesso processo fisiologico che il corpo umano adotta per far fronte alla carenza di ossigeno nel sangue (ipossia) a seguito della diminuzione della pressione atmosferica a quote elevate.\nLe mutazioni nell'organismo durante l'acclimatamento sono molteplici, e vanno dall'aumento della concentrazione dei globuli rossi nel sangue (portatori di ossigeno), dunque dell'ematocrito, e dell'emoglobina e quindi, di conseguenza, anche dall'incremento del trasporto dell'ossigeno dai polmoni verso i tessuti a modifiche del sistema ormonale, dall'aumento della frequenza dei battiti cardiaci a modifiche ai tessuti muscolari, eccetera.\nDurante le spedizioni alle vette delle catene montuose pi\u00f9 elevate (Himalaya, Ande, Montagne Rocciose dell'Alaska), una delle tecniche pi\u00f9 efficaci per acclimatarsi \u00e8 quella di fare la spola fra i campi piazzati a differenti quote. Ad esempio, dal campo base si raggiunge il campo numero due, e si ridiscende al campo uno, dove si pernotta; il giorno seguente si sale al campo tre per poi ridiscendere e pernottare al campo due; e cos\u00ec via. Questa tecnica di acclimatamento \u00e8 utilizzata prevalentemente in spedizioni in stile himalayano.\nL'acclimatamento pu\u00f2 essere ottenuto anche artificialmente tramite l'utilizzo di una camera ipobarica.\nAcclimatamento per cambio di temperatura.\nQuando la temperatura \u00e8 alta l'acclimatamento segue alcune fasi ben distinte: la prima \u00e8 quella di adattamento che prevede un allargamento dei capillari periferici e un incremento della sudorazione per consentire un riequilibrio termico. Questa fase sar\u00e0 pi\u00f9 breve nei luoghi secchi piuttosto che in quelli umidi. In una fase successiva si avranno alterazioni metaboliche pi\u00f9 stabili, comportanti una pi\u00f9 bassa produzione di calore da parte dell'organismo. \nEntrano in gioco anche fattori esterni, quali il vestiario, che possono agevolare l'acclimatamento ai climi freddi e caldi."}
{"id": "105135", "revid": "785863", "url": "https://it.wikipedia.org/wiki?curid=105135", "title": "John Travolta", "text": "Ha ottenuto fama internazionale con i film \"La febbre del sabato sera\" (1977), per il quale ha ricevuto una candidatura per l'Oscar al miglior attore, e \"Grease\" (1978). Nel 1994 ha interpretato Vincent Vega nel film \"Pulp Fiction\", ricevendo una seconda candidatura all'Oscar come miglior attore. Nel 1995 si \u00e8 aggiudicato il Golden Globe per il miglior attore in un film commedia o musicale per la sua interpretazione in \"Get Shorty\". Ha ricevuto infine altre due candidature ai Golden Globe (oltre a quelli gi\u00e0 citati) per i film \"I colori della vittoria\" (1998) e \"Hairspray - Grasso \u00e8 bello\" (2007).\nIn campo televisivo, \u00e8 noto per la sua interpretazione di Robert Shapiro nella serie antologica \"American Crime Story\" (2016), per la quale ha ottenuto il plauso della critica e una candidatura al Premio Emmy come migliore attore non protagonista.\nBiografia.\nTravolta nasce ad Englewood, nel New Jersey, ultimogenito dei sei figli di Salvatore \"Sam\" Travolta (1912-1995), coproprietario di una ditta di pneumatici, la \"Travolta Tyre Exchange\", ed ex giocatore semiprofessionista di football americano d'origini italiane (la famiglia di Sam era originaria di Godrano, comune dell'odierna Citt\u00e0 metropolitana di Palermo), e di Helen Cecilia Burke (1912-1978), una docente di inglese e di arte drammatica d'origini irlandesi, in passato un'attrice e cantante con il gruppo musicale radiofonico delle \"The Sunshine Sisters\"; fu per merito della madre, infatti, che i piccoli Travolta ebbero modo di crescere e formarsi a contatto con la musica e l'arte. Travolta cresce in un quartiere della citt\u00e0 quasi esclusivamente irlandese-americano, venendo, per sua stessa ammissione, maggiormente a contatto con le sue radici irlandesi che con quelle italiane a casa. Educato in famiglia come cattolico, nel 1975 diventa un membro attivo di Scientology.\nTravolta ed i suoi fratelli solevano esibirsi ogni settimana in recite, con le quali intrattenevano amici e vicini di casa. A dodici anni, viene incoraggiato dai genitori a prendere lezioni di tip-tap da Fred Kelly, fratello del celebre Gene. In seguito, recita in alcuni musical di quartiere. Nel 1971, dopo aver frequentato la Dwight Morrow High School, abbandona gli studi per potersi dedicare alla propria carriera artistica a tempo pieno.\nL'esordio a Broadway e i primi ruoli.\nAlla ricerca di un lavoro nel teatro, Travolta ottiene un ruolo nella compagnia itinerante del musical \"Grease\" (1971) e prosegue calcando le scene di Broadway con lo spettacolo \"Rain\"; il grande successo teatrale ottenuto con \"Grease\" lo porta in giro per tutti gli Stati Uniti, e successivamente a trasferirsi a Los Angeles per proseguire la sua carriera da attore. \u00c8 sua madre Helen a spronarlo a frequentare corsi di recitazione a New York.\nNel 1975 riesce a farsi notare nel film \"Il maligno\", dove ottiene il suo primo ruolo di rilievo. Nel 1976, all'et\u00e0 di soli 22 anni, Travolta ha il suo primo ruolo da protagonista, entrando a far parte del cast della celebre serie TV \"I ragazzi del sabato sera\", dove interpreta Vinnie Barbarino, uno studente italiano dalla vena poetica, che si diverte a insultare il prossimo in rima. In quello stesso anno veste anche i panni di Billy Nolan nel film horror \"Carrie - Lo sguardo di Satana\", adattamento cinematografico del romanzo d'esordio di Stephen King \"Carrie\".\nIl successo mondiale.\nIl regista John Badham rimane impressionato dalla prestazione teatrale di Travolta, trae spunto dalla sua interpretazione e lo sceglie come protagonista per il suo successivo film. Travolta incontra il successo quando \u00e8 protagonista del cult \"La febbre del sabato sera\" (1977), nei panni di Tony Manero, un commesso italo-americano, che cerca il suo riscatto il sabato sera nelle discoteche newyorkesi. Con questa pellicola, l'attore riesce a incrementare ulteriormente la sua notoriet\u00e0, ottenendo anche la sua prima candidatura agli Oscar del 1977. Il film si rivela un enorme successo in tutto il mondo, e diviene una icona degli anni della disco music; grazie a questa pellicola, John Travolta diventa un divo di fama mondiale.\nIl successo si ripete anche nel 1978, quando viene contattato da Randal Kleiser per interpretare il ruolo di Danny Zuko nel film \"Grease\", trasposizione cinematografica dell'omonimo musical, e dove recita insieme a Olivia Newton-John. Il successo \u00e8 senza precedenti: la pellicola, ambientata negli Stati Uniti degli anni cinquanta, ottiene cinque candidature ai Golden Globe nel 1979 e la colonna sonora vende oltre 25 milioni di copie nel mondo, diventando la pi\u00f9 venduta nella storia della musica. Il brano \"You're the One That I Want\", un duetto tra Travolta e la Newton-John, vende oltre 7 milioni di copie globalmente, e rimane in vetta alle classifiche musicali di Stati Uniti e Regno Unito.\nNegli anni successivi la sua carriera subisce una brusca frenata. Fra i film interpretati, che non riscuotono il successo di pubblico e critica sperato, si ricordano \"Urban Cowboy\" (1980), \"Blow Out\" (1981), il seguito di \"La febbre del sabato sera\", \"Staying Alive\" (1983) di Sylvester Stallone, nonch\u00e9 \"Due come noi\" (1983), che lo vede di nuovo in coppia con Olivia Newton-John dopo \"Grease\". Nello stesso periodo l'attore rifiuta alcune proposte che peseranno sulla sua carriera, tra cui \"American Gigol\u00f2\" (1980) e \"Ufficiale e gentiluomo\" (1982), pellicole che rendono famoso Richard Gere.\nLa rinascita con \"Pulp Fiction\" e altre collaborazioni.\nNel 1989 recita in \"Senti chi parla\" accanto a Kirstie Alley; il film riscuote un grande successo e incassa oltre 297 milioni di dollari in tutto il mondo, divenendo il secondo maggior successo nella carriera di Travolta dai tempi di \"Grease\"; successivamente recita nei due seguiti del film: \"Senti chi parla 2\" (1990) e \"Senti chi parla adesso\" (1993). Nel 1989 partecipa, inoltre, al video musicale del singolo \"Liberian Girl\" di Michael Jackson.\nLa sua carriera ha una nuova importante svolta nel 1994, quando Quentin Tarantino lo vuole per il sorprendente ruolo del gangster Vincent Vega in \"Pulp Fiction\", un \"cult movie\" che regala a Travolta una seconda giovinezza artistica, fruttandogli anche la sua seconda candidatura agli Oscar.\nIl ruolo insolito nel film di Tarantino offre l'opportunit\u00e0 a Travolta di riacquistare grande popolarit\u00e0 e di venire scritturato per i film \"Get Shorty\" (1995) e \"Phenomenon\" (1996). Con il successo di queste pellicole, Travolta torna a essere uno degli attori pi\u00f9 richiesti, come ai tempi de \"La febbre del sabato sera\". Successivamente partecipa ad altri importanti film come \"Mad City - Assalto alla notizia\" (1997) insieme a Dustin Hoffman, \"Face/Off - Due facce di un assassino\" (1997), accanto a Nicolas Cage, \"La figlia del generale\" (1998), altro sostanzioso successo al botteghino e di critica, e \"A Civil Action\" (1998), accanto a Robert Duvall.\nIl nuovo millennio e altri progetti.\nNel 2000 vince il Razzie Awards per la peggiore interpretazione dell'anno in due film, \"Battaglia per la Terra\" e \"Magic Numbers - Numeri fortunati\". Per il primo, riceve anche il Razzie Awards alla peggior coppia, un premio singolare vinto, come spiegato nella motivazione, dall'attore e da chiunque abbia recitato con lui nel film. Nel 2007 torna al musical recitando nel film \"Hairspray - Grasso \u00e8 bello\", nel ruolo di Edna Turnblad, una formosa donna madre della protagonista; anche questo film si rivela un grande successo al botteghino. Nel 2010 \u00e8 protagonista con Jonathan Rhys Meyers in \"From Paris with Love\", del regista Pierre Morel. Nel 2016 \u00e8 tra i protagonisti di \"American Crime Story\", spin-off della serie horror antologica \"American Horror Story\".\nVita privata.\nSul set del film televisivo \"The Boy in the Plastic Bubble\" (1976), Travolta conosce l'attrice Diana Hyland, a cui rimane legato fino al 1977, quando lei muore per un cancro al seno.\nNegli anni novanta Travolta si sposa due volte con l'attrice Kelly Preston, conosciuta sul set del film \"Gli esperti americani\". La cerimonia deve essere ripetuta: la prima, officiata il 5 settembre 1991 da un ministro della chiesa di Scientology, non \u00e8 riconosciuta valida sul piano legale; la seconda, questa volta legalmente valida, \u00e8 officiata nel corso dello stesso mese. Dal matrimonio nascono tre figli: Jett (1992-2009), Ella Bleu (2000) e Benjamin (2010). La figlia Ella debutta nel mondo del cinema nel 2010, al fianco del padre nel film \"Daddy Sitter\".\nIl 12 luglio 2020, tramite il suo account Instagram, annuncia la morte di Kelly Preston per un cancro al seno.\nMorte del figlio Jett.\nIl 2 gennaio 2009 il figlio sedicenne, Jett, muore mentre \u00e8 in vacanza con la famiglia alle Bahamas per cause non ben precisate (forse un attacco cardiaco o una convulsione epilettica). La famiglia dichiara che Jett soffriva della sindrome di Kawasaki, una malattia che provoca l'infiammazione dei vasi sanguigni nei bambini e che, in forma grave, pu\u00f2 causare seri problemi al cuore. Molti accusano Travolta di non aver mai ammesso che il figlio fosse autistico, cosa per cui in passato era stato criticato anche dal Sunday Telegraph e dall'Hollywood Interrupted, ma l'attore ha sempre smentito. Il 10 aprile 2006 la Hollywood Interrupted aveva chiesto pubblicamente alla coppia di curare il figlio privatamente e la moglie Kelly Preston ha confermato l'autismo del figlio. L'anno dopo il fratello Joey ha prodotto un documentario sull'autismo.\nMorte della moglie Kelly.\nIl 12 luglio 2020 John Travolta annuncia la morte della moglie, Kelly Preston, avvenuta dopo una lunga battaglia, durata 2 anni, contro il cancro al seno, con una nota:\"Con la morte nel cuore vi informo che la mia bellissima moglie Kelly ha perso la sua battaglia di due anni con il cancro al seno. Ha combattuto una coraggiosa lotta con l'amore e il sostegno di tante persone. La mia famiglia ed io saremo per sempre grati ai suoi dottori e infermieri del MD Anderson Cancer Center, tutti i centri medici che l'hanno aiutata, cos\u00ec come i suoi molti amici e le persone care che sono state al suo fianco. L'amore e la vita di Kelly saranno sempre ricordati. Mi prender\u00f2 un po' di tempo per stare con i miei figli che hanno perso la madre, quindi perdonatemi in anticipo se non ci sentiremo per un po'. Ma sappiate che sentir\u00f2 il vostro amore nelle settimane e nei mesi a venire. Tutto il mio amore, JT.\"\nPassione per l'aviazione.\nTravolta, grande appassionato di aviazione, ha ottenuto l'abilitazione di pilota di linea ed \u00e8 proprietario di ben tre velivoli che pilota personalmente: un Gulfstream, un Learjet e un Boeing 707 acquistato dalla compagnia aerea australiana Qantas. Per questo motivo la famiglia Travolta risiede in una villa facente parte di un villaggio residenziale che comprende anche una pista di decollo a uso esclusivo dei residenti. Nel 2010 ha pilotato uno dei suoi aerei fino ad Haiti per portare aiuti umanitari alla popolazione locale in seguito al terremoto di Haiti.\nPremi e riconoscimenti.\nPremio Oscar\nGolden Globe\nNational Board of Review Awards\nNew York Film Critics Circle Awards\nNational Society of Film Critics Awards\nBAFTA\nAmerican Comedy Awards\nChicago Film Critics Association Awards\nDavid di Donatello\nLondon Critics Circle Film Awards\nLos Angeles Film Critics Association Awards\nRazzie Awards\nDoppiatori italiani.\nNelle versioni in italiano dei suoi film, John Travolta \u00e8 stato doppiato da:\nDa doppiatore \u00e8 sostituito da:"}
{"id": "105136", "revid": "125037984", "url": "https://it.wikipedia.org/wiki?curid=105136", "title": "Trabucco (arma)", "text": "Il trabucco o trabocco \u00e8 una macchina d'assedio di grandi dimensioni. Pu\u00f2 essere considerato una sorta di catapulta, limitata per\u00f2 dalle sue elevate dimensioni e dalla posizione fissa. L'energia viene accumulata non in forma elastica ma \"gravitazionale\", portando in alto una grande massa. Utilizza il principio della leva, ed \u00e8 precisamente una leva svantaggiosa di primo genere: vengono cos\u00ec lanciati proiettili di massa molto inferiore a quella del contrappeso, ma con velocit\u00e0 molto maggiore rispetto a quella di caduta di quest'ultimo. Utilizzato esclusivamente negli assedi, era la pi\u00f9 grande arma a tiro indiretto a disposizione degli eserciti medioevali.\nStoria.\nSi pensa che il trabucco a contrappeso sia stato inventato in Europa nel XI-XII secolo. Durante le Crociate questa macchina da lancio fu adottata anche dagli islamici, i quali di norma prima si avvalevano invece dei mangani. In Oriente il trabucco a contrappeso fu a lungo sconosciuto, anche da parte degli stessi cinesi, che avevano invece il trabucco a trazione, in cui, al posto del contrappeso, erano montate delle funi, e il lancio era effettuato da parte dei soldati stessi, tirandole con forza verso il basso. Difatti nel lungo assedio di Xiangyang, dal 1267 al 1273, gli eserciti mongoli, che si avvalevano di ingegneri e addetti cinesi per la costruzione e l'utilizzo delle macchine d'assedio, non riuscendo ad abbattere le possenti mura della citt\u00e0 convocarono da Abaqa, Ilkhan di Persia gli esperti iracheni Isma'il e 'Ala al-Din, che costruirono appunto dei trabucchi, macchine mai viste allora in Oriente sia per gittata che per peso dei proiettili lanciati. Le mura furono abbattute e la citt\u00e0 conquistata. Alcuni trabucchi, come quelli dei Veneziani, potevano lanciare palle di pietra pesanti anche 15 quintali.\nL'invenzione del trabucco a trazione \u00e8 invece ad opera dei cinesi nel IV-V secolo, e si ritiene che tale modello sia stato utilizzato dai bizantini fin dal 587.\nUno degli episodi pi\u00f9 clamorosi fu l'assedio di Caffa, avamposto genovese nel Mar Nero, avvenuto nel 1345. Durante l'assedio, una terribile epidemia di peste bubbonica si scaten\u00f2 tra i soldati mongoli assedianti. I soldati, prima di scappare, lanciarono i cadaveri dei loro appestati all'interno delle mura e da l\u00ec i genovesi diffusero il flagello in tutti i porti del Mediterraneo provocando la tremenda epidemia della peste nera che in pochi anni uccise da un terzo a met\u00e0 dell'intera popolazione europea.\nL'ultimo avvenimento storico in cui venga narrato l'utilizzo del trabucco risale al 1521, nell'ambito dell'assedio alla odierna Citt\u00e0 del Messico, allora Tenochtitl\u00e1n. Hern\u00e1n Cort\u00e9s, vista la mancanza di una sufficiente riserva di munizioni, fece costruire un trabucco. La costruzione dell'arma si rivel\u00f2 per\u00f2 imperfetta, dato che il primo lancio ricadde in verticale sulla macchina, distruggendola.\nPrincipio costruttivo e di funzionamento.\nIl trabucco \u00e8 costituito da un enorme braccio di legno posto in posizione molto elevata, su una struttura di sostegno abbastanza grande e robusta da sostenere lo sforzo e la tensione a cui la macchina viene sottoposta durante il suo impiego. Il braccio, ottenuto con lo sfrondamento di un tronco d'albero diritto, \u00e8 montato asimmetricamente su un perno orizzontale nel punto in cui incontra le struttura di sostegno (il fulcro), in maniera tale che il \"braccio potenza\" della leva, ovvero l'estremit\u00e0 pi\u00f9 robusta e pesante si trovi a poca distanza dal perno, mentre la parte che termina con la cima dell'albero, cio\u00e8 il \"braccio resistenza\" sia molto pi\u00f9 lunga. All'estremit\u00e0 pi\u00f9 breve veniva imperniato un cassone o un grande cesto, riempito di macigni o altro materiale abbastanza pesante da fungere da contrappeso per il proiettile da lanciare. Rispetto a quest'ultimo il contrappeso doveva essere pi\u00f9 pesante in maniera pi\u00f9 che proporzionale al rapporto tra la lunghezza del braccio lungo e quella del braccio corto che portava il contrappeso stesso. \nAll'altra estremit\u00e0 del braccio \u00e8 appeso un gancio a cui \u00e8 fissata una specie di grossa frombola, all'interno della quale \u00e8 posto il proiettile. Durante la fase di ricarica, l'estremit\u00e0 pi\u00f9 sottile dell'asta viene abbassata con l'ausilio di argani e ancorata ad un gancio collegato ad una leva di rilascio. Al momento stabilito, viene azionata la leva di rilascio e l'effetto del contrappeso scaglia il proiettile.\nQuesta eccezionale macchina d'assedio poteva scagliare pesantissimi macigni fino alla considerevole distanza di 300 metri. Le munizioni utilizzate erano varie: si poteva far uso di pietre levigate o di semplici massi della massa di alcune centinaia di chilogrammi o munizioni incendiare imbevute di olio. Per incrinare il morale degli assediati, si ricorreva alla macabra pratica del lancio delle teste di soldati morti. Venivano anche lanciate carcasse infette di animali allo scopo di creare epidemie, innescando scenari simili a quelli di una guerra batteriologica.\nPur essendo l'arma di \"artiglieria\" medioevale pi\u00f9 potente dell'epoca presentava alcuni difetti come la scarsa precisione e la bassa cadenza del tiro, compensati per\u00f2 dall'enorme potenziale distruttivo che permetteva, nel giro di poche ore, di distruggere perfino una piccola fortezza.\nLe dimensioni, la grande quantit\u00e0 di manodopera richiesta per l'utilizzo, la difficolt\u00e0 d'impiego ed il costo limitarono relativamente la diffusione di quest'arma ossidionale. Solo grandi eserciti poterono mettere in campo negli assedi pi\u00f9 impegnativi, 10, 20 e persino 35 trabucchi. Questo dato sarebbe confermato anche dal fatto che alle pi\u00f9 grandi e potenti di queste macchine venisse dato un nome proprio (come successe, in seguito, ai grandi pezzi d'artiglieria della Grande Guerra).\nSebbene micidiali contro le mura, i trabucchi furono usati soprattutto per colpire le strutture all'interno delle fortificazioni che, come i granai, i pozzi e le cisterne, erano d'importanza strategica. Infatti la distruzione delle scorte spesso significava la resa immediata degli assediati.\nL'utilizzo del trabucco alter\u00f2 anche le strategie difensive; difatti si rafforzarono le mura e talvolta furono progettate grosse torri sulla cui cima venivano installati trabucchi aventi lo scopo di impedire agli assaltatori di raggiungere una distanza utile per il tiro.\n\u00c8 probabile che l'invenzione e lo sviluppo del trabucco possa avere svolto un ruolo importante nello sviluppo delle scienze fisiche medioevali, basti pensare alle opere di Giordano Nemorario (XIII secolo) riguardanti la gravit\u00e0 posizionale e il comportamento di una massa in sospensione."}
{"id": "105137", "revid": "158913", "url": "https://it.wikipedia.org/wiki?curid=105137", "title": "Giuda (disambigua)", "text": ""}
{"id": "105143", "revid": "585241", "url": "https://it.wikipedia.org/wiki?curid=105143", "title": "Piccolo teorema di Fermat", "text": "Il piccolo teorema di Fermat dice che se formula_1 \u00e8 un numero primo, allora per ogni intero formula_2:\nQuesto significa che se si prende un qualunque numero formula_2, lo si moltiplica per se stesso formula_1 volte e si sottrae formula_2, il risultato \u00e8 divisibile per formula_1 (vedi aritmetica modulare). \u00c8 spesso espresso nella forma equivalente: se formula_1 \u00e8 primo e formula_2 \u00e8 un intero coprimo con formula_1, allora:\nVa notato che la prima espressione \u00e8 in un certo senso pi\u00f9 generale: \u00e8 infatti valida per numeri interi arbitrari, come formula_12 o multipli di formula_1, che invece non rientrano nelle ipotesi della seconda.\n\u00c8 chiamato il piccolo teorema di Fermat per differenziarlo dall'ultimo teorema di Fermat.\nIl piccolo teorema di Fermat \u00e8 la base del test di primalit\u00e0 di Fermat.\nStoria.\nPierre de Fermat enunci\u00f2 il teorema attorno al 1636. Compare in una delle sue lettere, datata 18 ottobre 1640 al suo confidente Frenicle nella forma: formula_1 divide formula_15 se formula_1 \u00e8 primo ed formula_2 e formula_1 sono coprimi.\nI matematici cinesi fecero indipendentemente l'ipotesi collegata (talvolta chiamata \"ipotesi cinese\") secondo cui formula_1 \u00e8 primo se e solo se formula_20. \u00c8 vero che se formula_1 \u00e8 primo, allora formula_20 (\u00e8 un caso particolare del piccolo teorema di Fermat), ma l'inverso (se formula_20 allora formula_1 \u00e8 primo), e quindi l'ipotesi in generale, \u00e8 falso (ad esempio formula_25 \u00e8 uno pseudoprimo, vedi sotto).\n\u00c8 largamente riconosciuto che l'ipotesi cinese fu sviluppata circa 2000 anni prima del lavoro di Fermat nel 1600. Per quanto l'ipotesi sia parzialmente sbagliata, \u00e8 degno di nota il fatto che era nota ai matematici antichi. Alcuni, tuttavia, sostengono che l'ampiamente diffusa convinzione che l'ipotesi fosse diffusa da cos\u00ec tanto tempo sia nata da un'incomprensione, e che in realt\u00e0 fu sviluppata nel 1872.\nDimostrazioni.\nFermat espose il suo teorema senza una dimostrazione. Il primo che lo dimostr\u00f2 fu Gottfried Wilhelm Leibniz in un manoscritto non datato, dove scrisse anche che conosceva una dimostrazione da prima del 1683.\nVedi dimostrazioni del piccolo teorema di Fermat.\nGeneralizzazioni.\nUna piccola generalizzazione del teorema, che deriva immediatamente da questo, \u00e8 la seguente: se formula_1 \u00e8 primo e formula_27 e formula_28 sono interi positivi con formula_29, allora formula_30 per ogni intero formula_2. In questa forma, il teorema giustifica il sistema di cifratura a chiave pubblica RSA.\nIl piccolo teorema di Fermat \u00e8 generalizzato dal teorema di Eulero: per ogni modulo formula_28 ed ogni intero formula_2 coprimo rispetto a formula_28, si ha:\nDove formula_36 indica la funzione phi di Eulero, che conta il numero di interi fra formula_37 ed formula_28 coprimi rispetto a formula_28. Si tratta di una generalizzazione in quanto se formula_40 \u00e8 un numero primo, allora formula_41.\nQuesto pu\u00f2 essere ulteriormente generalizzato con la funzione di Carmichael.\nIl teorema ha anche una bella generalizzazione nei campi finiti.\nPseudoprimi.\nSe formula_2 e formula_1 sono numeri coprimi tali che formula_15 \u00e8 divisibile per formula_1, non \u00e8 necessario che formula_1 sia un numero primo. Se non lo \u00e8, allora formula_1 \u00e8 chiamato pseudoprimo rispetto alla base formula_2. Nel 1820 F. Sarrus scopr\u00ec che formula_49 \u00e8 uno dei primi pseudoprimi rispetto alla base formula_50.\nUn numero formula_1 che \u00e8 pseudoprimo rispetto alla base formula_2 per ogni formula_2 coprimo rispetto a formula_1 \u00e8 chiamato numero di Carmichael. Un esempio di numero di Carmichael \u00e8 formula_55."}
{"id": "105146", "revid": "7", "url": "https://it.wikipedia.org/wiki?curid=105146", "title": "Musica e matematica", "text": ""}
{"id": "105147", "revid": "7", "url": "https://it.wikipedia.org/wiki?curid=105147", "title": "Musica e informatica", "text": ""}
{"id": "105148", "revid": "30610", "url": "https://it.wikipedia.org/wiki?curid=105148", "title": "Francesco Colonna (scrittore)", "text": "Hypnerotomachia Poliphili.\nNel 1499 la celeberrima tipografia veneziana di Aldo Manuzio diede alle stampe un romanzo allegorico corredato di 168 xilografie, l'Hypnerotomachia Poliphili (\"combattimento d'amore in sogno dell'innamorato di Polia\") definito, \"il pi\u00f9 bel libro a stampa del Rinascimento\". \nIl \"Pol\u00ecfilo\", capolavoro della xilografia veneziana, \u00e8 un viaggio d'iniziazione in cui il tema \u00e8 l'amore platonico, mimetizzato sotto la metafora della ricerca della donna amata, un tema che non a caso richiama un altro romanzo che ha per tema il viaggio iniziatico: \"Le metamorfosi\" di Apuleio. Notevole \u00e8 il fatto che il Polifilo abbia un carattere dichiaratamente pagano con il suo continuo richiamo agli d\u00e8i della Roma antica . \u00c8 per questo che alcuni hanno ritenuto quello di Colonna uno pseudonimo sotto il quale si sarebbe celato un umanista della cerchia dell'Accademia Romana di Pomponio Leto, gi\u00e0 sciolta dal Papa per ritorno al paganesimo.\nPaternit\u00e0 dell'opera.\nStampato anonimo per comprensibili timori (dato il carattere dell'opera), in realt\u00e0 il nome (vero o presunto) dell'autore si celava sotto un acrostico costituito dalle lettere maiuscole poste all'inizio di ciascuno dei 38 capitoli. La soluzione dell'acrostico \u00e8 \"Poliam Frater Franciscus Columna peramavit\" (\"Fra Francesco Colonna am\u00f2 intensamente Polia\"). Su questa base si \u00e8 giunti ad attribuire il testo al Colonna, sebbene l'attenzione di alcuni studiosi puntasse su un omonimo, il nobile Francesco Colonna signore di Palestrina (1460-?). L'attribuzione dell'opera a quest'ultimo fu sostenuta da Apostolo Zeno, ma non \u00e8 da tutti accettata ed \u00e8 ancora oggi oggetto di discussione. Pi\u00f9 recentemente \u00e8 stata anche avanzata, a sorpresa, la paternit\u00e0 di Leon Battista Alberti, il famoso architetto e scrittore umanista, e di Giovanni Pico della Mirandola."}
{"id": "105150", "revid": "1305772", "url": "https://it.wikipedia.org/wiki?curid=105150", "title": "Rampichino", "text": ""}
{"id": "105152", "revid": "18323", "url": "https://it.wikipedia.org/wiki?curid=105152", "title": "Chiocciola (segno)", "text": "La chiocciola, nota anche come a commerciale o chiocciolina, \u00e8 un logogramma adoperato soprattutto in informatica. \u00c8 conosciuta in inglese col nome \"at\", in francese come \"arobase\" e in spagnolo come \"arroba\".\nGraficamente \u00e8 resa dal carattere @, che rappresenta una \"a\" stilizzata con attorno un ricciolo: da ci\u00f2 derivano la somiglianza con il mollusco, di cui riproduce il guscio, e i nomignoli che essa possiede. Il codice binario (nel set ASCII a 8 bit) che serve ad identificarla \u00e8 01000000 (in base 2), 100 (in base ottale), 40 (in base esadecimale) e 64 (in base decimale; pu\u00f2 essere utile sapere che nei sistemi Windows, tenendo premuto il tasto \"Alt\" e digitando 64 sul tastierino numerico, \u00e8 possibile generare questo simbolo in qualsiasi \"editor\").\nStoria.\nLa pi\u00f9 antica annotazione riportante tale simbolo \u00e8 una traduzione in bulgaro di una cronaca greca scritta da Costantino Manasse nel 1345. Conservata nella Biblioteca apostolica vaticana, mostra il simbolo @ utilizzato come lettera capitale della parola \"Amin\" (Amen).\nNella seconda met\u00e0 del XIV secolo il segno si ritrova nella corrispondenza commerciale del banchiere Francesco Datini di Prato.\nIl simbolo, o uno molto simile, era in uso a met\u00e0 del XV secolo come annotazione per le misure peso nel Regno di Aragona e nel Regno di Castiglia. \u00c8 tuttora utilizzato da spagnoli e portoghesi (\"arroba\", equivalente a 12 o 15\u00a0kg oppure a 10 o 16 l). In francese si chiama \"arobas\" o \"arrobe\", la cui origine viene dall'arabo \"ar-roub\" che significa un quarto.\nNel 1503 il simbolo compare presso i mercanti toscani come simbolo dell'anfora, utilizzata allora come misura di peso e capacit\u00e0. Analogo uso viene fatto anche presso i mercanti veneziani.\nIl simbolo @ era presente nei titoli dei processi dei Tribunali Criminali Pontifici almeno dai secoli XVII-XVIII e stava a significare l'azione del Tribunale \"versus\" cio\u00e8 \"contro\" l'imputato.\nLa chiocciola era presente nella macchina per scrivere Lambert del 1902 prodotta dalla Lambert Typewriter Company di New York e nella IBM Selectric del 1961 e serviva ad abbreviare la frase commerciale \"at a price of = al prezzo di\". Nel 1963 venne inclusa nel set originale dei caratteri ASCII.\nL'ingegnere informatico statunitense Ray Tomlinson nel 1971 invent\u00f2 la posta elettronica elaborando un programma che permetteva a tutti coloro che frequentavano le universit\u00e0 americane collegate tra loro tramite la rete ARPANET di potersi scambiare messaggi scritti utilizzando la chiocciola.\nEvoluzione del simbolo.\nTale simbolo era primordialmente formato da una \"a\" con una linea sovrapposta, che poteva valere come abbreviazione delle parole latine annus (anno), aut (o), alius (altro), ante (prima).\nLa chiocciola nasce come unione stilizzata delle lettere \"a\" e \"d\" minuscole formanti la locuzione latina \"ad\" (cio\u00e8 \"verso\", nei moti a luogo). Un'altra ipotesi \u00e8 che sia una fusione tra le lettere \"a\" e \"c\", in quanto il cerchio che avvolge la \"a\" ha di fatto una forma di una \"c\".\nI popoli anglofoni modificarono il suo significato da \"ad\" a \"at\", e quindi da \"verso\" a \"presso\" (grammaticalmente, da moto a luogo a stato in luogo) curvando l'asta della lettera \"d\" verso sinistra.\nUtilizzo.\nIl simbolo della chiocciola possiede numerosi utilizzi:\nNell'arte.\nNel marzo del 2010, Paola Antonelli, \"Senior Curatore\" del \"Department of Architecture and Design\" del MoMA di New York, ha reso noto che la chiocciola \u00e8 stata inserita nella collezione, perch\u00e9 non \u00e8 soltanto uno strumento utilizzato in informatica, ma \u00e8 un mezzo di comunicazione e una forma della nostra identit\u00e0.."}
{"id": "105155", "revid": "1652635", "url": "https://it.wikipedia.org/wiki?curid=105155", "title": "Francesco Flachi", "text": "Con 110 reti \u00e8 il terzo marcatore di sempre della Sampdoria, dietro a Roberto Mancini (171) e Gianluca Vialli (141).\nCarriera.\nFiorentina e prestiti a Bari e Ancona.\nDopo alcuni anni trascorsi nelle giovanili di Isolotto (pi\u00f9 di 150 gol segnati) e Fiorentina che lo acquista per 120 milioni di lire (con una parentesi di qualche mese nel Napoli), esordisce in prima squadra nel 1993 in Serie B, in una stagione che riporta i viola in Serie A: in 10 partite segna due reti. Esordisce in massima serie il 4 settembre 1994, nella vittoria per 2-1 contro il Cagliari.\nDopo un'annata con 2 reti in 21 gare, nella stagione 1996-1997 viene dato in prestito al , allora militante in Serie B. Le prestazioni con il Bari convincono la dirigenza viola a riportarlo a Firenze. A gennaio viene ceduto, sempre con la formula del prestito, all', dove, nei primi mesi del 1998, segna 10 reti in 17 partite. Dopo quest'esperienza torna a Firenze, dove nel frattempo \u00e8 arrivato come allenatore Giovanni Trapattoni. Il giovane \u00e8 per\u00f2 chiuso da molti attaccanti e non \u00e8 considerato. Si ricorda solo un'apparizione in panchina nella gara di ritorno di Coppa Italia contro l'Atalanta, disputata a Firenze e vinta dai viola per 1-0 con rete di Robbiati. Chiude la stagione senza presenze e viene venduto.\nSampdoria.\nRitornato a Firenze, decide di accettare l'offerta della Sampdoria, appena retrocessa nella serie cadetta. Il primo gol di Flachi con la Sampdoria porta la data del 15 agosto 1999 quando nel turno eliminatorio di Coppa Italia fa una doppietta nel successo per 1-3 sul campo del .\nNella prima stagione con la maglia blucerchiata, con allenatore Gian Piero Ventura, non riesce a trovare un posto fisso da titolare e segna 5 reti in 28 partite. Nella stagione successiva, con l'arrivo di Luigi Cagni, conquista una maglia da titolare: le 17 marcature in 34 incontri lo portano ai primi posti della classifica cannonieri della serie cadetta. Nella stagione 2001-2002 la Sampdoria ottiene solo alla terzultima giornata la salvezza dalla Serie C, e l'attaccante toscano realizza 16 reti in 37 partite.\nNel 2002 la societ\u00e0 blucerchiata passa nelle mani di Riccardo Garrone, che allestisce una nuova formazione e la affida a Walter Novellino. La squadra raggiunge la promozione in Serie A al termine della stagione 2002-2003, e Flachi contribuisce con 9 reti in 35 presenze. Nelle prime partite della stagione 2003-2004 il toscano \u00e8 spesso riserva; dopo un po' di tempo per\u00f2 Novellino ricomincia a schierarlo tra i titolari. La stagione si chiude con l'ottavo posto finale e con le 23 reti del tandem blucerchiato formato da Flachi e da Fabio Bazzani.\nNella stagione 2004-2005 mette a referto 14 marcature in 35 partite, miglior marcatore dei suoi. Alla fine del campionato la squadra genovese sfiora la qualificazione alla Champions League, ritornando comunque dopo otto anni in Europa, per giocare la Coppa UEFA. L'annata successiva comincia bene per Flachi, che fa coppia con il nuovo compagno Emiliano Bonazzoli; la seconda parte di stagione vede la squadra arretrare in classifica e ottenere comunque la salvezza. In questo periodo Flachi arriva al traguardo del centesimo gol in maglia blucerchiata.\nIl suo ultimo gol nella Sampdoria l'ha messo a segno su calcio di rigore il 20 dicembre 2006 nel successo della Sampdoria sul Livorno per 4-1, mentre la sua ultima partita in maglia blucerchiata l'ha giocata l'11 febbraio 2007 in occasione di Sampdoria- (2-0).\nLe squalifiche.\nIl 21 settembre 2006 viene squalificato per due mesi con l'accusa di \u00abviolazione dell'art. 1 del codice di giustizia sportiva, avendo tentato di acquisire notizie sull'esito\u00bb del derby di Roma dell'aprile 2005, terminato 0-0. Insieme a lui viene punito con la stessa pena anche l'ex compagno di squadra Moris Carrozzieri, coinvolto relativamente all'incontro -Frosinone di Serie C1. Si \u00e8 sempre comunque difeso dichiarandosi estraneo ai fatti contestatigli.\nUna volta concluso il periodo di squalifica, nel novembre 2006 torna a giocare con la maglia blucerchiata.\nIl 21 febbraio 2007 viene trovato positivo ad un metabolita della cocaina, la benzoilecgonina, al controllo antidoping effettuato dopo la partita Sampdoria-Inter del 28 gennaio 2007. Il 21 marzo le controanalisi hanno confermato la positivit\u00e0 alla cocaina. Viene cos\u00ec sospeso in via cautelare dalle competizioni sportive, in attesa dell'interrogatorio da parte della Procura antidoping, che a sua volta riferisce alla Commissione Disciplinare per i provvedimenti di competenza.\nIl 30 maggio la Disciplinare condanna il giocatore doriano a sedici mesi di squalifica. Il 21 giugno 2007 la Commissione Disciplinare aumenta la squalifica a ventiquattro mesi, dopo aver accolto il ricorso della procura antidoping del CONI e respinto quello dei legali del giocatore. La decisione viene confermata nel settembre 2007 dal giudice di ultima istanza in materia di doping del CONI.\nNel periodo di squalifica, per non perdere la forma, si \u00e8 allenato con il Pietrasanta, squadra che milita nel campionato di Eccellenza.\nEmpoli, Brescia e la nuova squalifica.\nNell'estate del 2008 viene ingaggiato dall'Empoli con un contratto annuale: esordisce con i toscani il 27 febbraio, a squalifica scontata, scendendo in campo dal primo minuto nel derby col Livorno, ritrovando la rete il 18 aprile in Empoli-. Nella stagione riesce a segnare 3 reti pur non giocando da titolare fisso.\nScaduto il contratto con l'Empoli, viene ingaggiato dal Brescia nell'agosto 2009. Esordisce il 6 settembre 2009 contro il Torino, e va subito in gol dopo 25 minuti. Pochi mesi dopo \u00e8 trovato nuovamente positivo alla cocaina in seguito al controllo antidoping effettuato il 19 dicembre 2009 dopo la partita con il Modena, rischiando cos\u00ec la radiazione in quanto recidivo. Il 10 giugno 2010 il Tribunale Nazionale Antidoping lo ha sanzionato con dodici anni di squalifica.\nIl ritorno in campo.\nNell'agosto 2021 viene annunciato, dal proprio sito social, l'ingaggio di Flachi da parte del , squadra dell'Eccellenza toscana; tuttavia il calciatore deve attendere cinque mesi ulteriori per potere scendere in campo, vista la squalifica. Flachi torna in campo da titolare per 30 minuti il 13 febbraio 2022 indossando la maglia numero 14 come omaggio all\u2019anno di fondazione del Signa (1914).\nFuori dal campo.\nFrancesco Flachi, dopo il ritiro dal mondo del calcio, ha aperto una paninoteca e un ristorante al Ponte Rosso a Firenze, assieme all'amico ed ex calciatore Luca Saudati."}
{"id": "105156", "revid": "228587", "url": "https://it.wikipedia.org/wiki?curid=105156", "title": "Fiordaliso", "text": ""}
{"id": "105158", "revid": "1297", "url": "https://it.wikipedia.org/wiki?curid=105158", "title": "Iridacee", "text": ""}
{"id": "105161", "revid": "21371", "url": "https://it.wikipedia.org/wiki?curid=105161", "title": "Aeroporto di Lamezia-S.Eufemia", "text": ""}
{"id": "105162", "revid": "124521689", "url": "https://it.wikipedia.org/wiki?curid=105162", "title": "Tiziano Pieri", "text": "Biografia.\nIscritto alla sezione AIA di Genova, dal 2002 a quella di Lucca, ha esordito in Serie A il 16 settembre 2001 in -Atalanta terminata 3-1. Nel gennaio 2006 arriva la nomina ad arbitro internazionale, per\u00f2, dopo pochi mesi viene coinvolto nell'inchiesta nota come Calciopoli. Sospeso per questa ragione in via cautelare dall'AIA, viene poi assolto nel corso del processo sportivo.\nIn seguito, per\u00f2, all'avvenuta notifica della richiesta di rinvio a giudizio da parte della Procura di Napoli, che gli contest\u00f2 il reato di associazione a delinquere finalizzata alla frode sportiva (inchiesta Calciopoli sotto il profilo penale), Pieri venne ancora una volta sospeso in via cautelare dall'AIA in attesa che si chiarisse meglio la sua posizione.\nLe accuse formulate sostengono che Pieri sarebbe stato in contatto con Luciano Moggi attraverso dei cellulari forniti di schede telefoniche svizzere non intercettabili nel contenuto, e il processo si conclude in primo grado con la condanna a due anni e 4 mesi di reclusione, euro di multa e l'interdizione per tre anni dall'accesso a luoghi dove si svolgono competizioni sportive o si accettano scommesse e l'interdizione dagli uffici direttivi di societ\u00e0 sportive, ma la Corte d'Appello nella sentenza risalente al 5 dicembre 2012 lo assolve per non aver commesso il reato.. Per questi stessi addebiti, nell'agosto 2008 era stato condannato dalla Commissione Disciplinare della FIGC ad un anno e sei mesi di inibizione.\nIl 24 marzo 2015 in Cassazione viene dichiarato inammissibile il ricorso della Procura contro la sua assoluzione.\nDopo aver arbitrato 69 gare nella massima categoria (tra cui un Inter-Roma e lo spareggio promozione della serie B 2006 tra Mantova e Torino), nel luglio 2008 viene dismesso dai ruoli per normale avvicendamento (mentre dal 1\u00ba gennaio 2008 non figurava pi\u00f9 tra gli arbitri internazionali italiani). \nNel settembre 2013 Pieri - ormai ex arbitro effettivo - dice basta col mondo arbitrale e rassegna le proprie dimissioni dall'Associazione Italiana Arbitri in diretta televisiva, ospite di Enrico Varriale al \"Processo del luned\u00ec\" su RaiSport1. Successivamente diventa moviolista nella stessa trasmissione, a \"90\u00ba minuto,\" a \"Notti Europee\" per l'Europeo del 2021, a \"Calcio totale\" e nei pre e post-partita delle partite della Nazionale italiana fino al Mondiale del 2022.\nSuo padre, Claudio Pieri, era arbitro (137 gare in serie A) e fino al 2006 designatore per la serie C. Tiziano \u00e8 sposato con Silvia, hanno due figli: Tommaso e Alessandra.\nDa fine gennaio 2018, \u00e8 anche opinionista della neonata emittente radiofonica RMC Sport Network."}
{"id": "105164", "revid": "599013", "url": "https://it.wikipedia.org/wiki?curid=105164", "title": "Mourad Meghni", "text": "Biografia.\nMeghni \u00e8 nato a Parigi e cresciuto a Champs-sur-Marne. Suo padre \u00e8 algerino (originario di Ouled Hedadj) mentre la madre \u00e8 di origini portoghesi.\nCaratteristiche tecniche.\nDi ruolo trequartista, per via delle sue qualit\u00e0 tecniche (oltre alle comuni origini algerini) \u00e8 stato paragonato a Zin\u00e9dine Zidane, tanto da essere soprannominato \"le petit Zizou\" (in italiano \"il piccolo Zidane\"). Si distingueva per gli stop di petto dolce, doppi passi e dribbling e tunnel effettuati negli spazi stretti. Ha avuto comunque problemi per quanto concerne la continuit\u00e0 di rendimento.\nNel 2001 \u00e8 stato inserito nella lista dei migliori talenti stilata da Don Bal\u00f3n.\nCarriera.\nCalcio.\nClub.\nGli esordi con il Bologna e il prestito al Sochaux.\nA quindici anni si \u00e8 trasferito dalle giovanili del Clairefontaine a quelle del Cannes, per poi firmare un contratto quinquiennale in Italia al Bologna, dove ha militato dalla stagione 2000-01 alla stagione 2004-05. Vince lo scudetto Allievi col Bologna nel 2001, ed esordisce nella Serie A italiana il 12 gennaio 2003 in Bologna-Milan 0-2. Segna la sua prima rete tra i professionisti (oltre che con i felsinei) il 23 marzo 2003 in occasione della sconfitta per 5-1 contro . Dopo i primi due anni ai margini, nel terzo trova pi\u00f9 spazio, realizzando 3 gol in 17 partite (di cui due nel vittorioso 3-1 contro la del 25 settembre 2004); ciononostante i felsinei retrocedono in B a fine anno.\nTrasferitosi per una stagione (quella 2005-06) in prestito nella formazione francese del Sochaux, dopo un anno deludente \u00e8 tornato al Bologna per disputare la stagione 2006-07 in Serie B.\nL'approdo alla Lazio.\nNella sua militanza in prima squadra nel Bologna, nella stagione 2007-2008 \u00e8 stato acquistato in compropriet\u00e0 dalla Lazio che ha versato nelle casse rossoblu 1.750.000 \u20ac.\nLe prestazioni del centrocampista con la maglia biancoceleste non sono sempre positive, ma Delio Rossi gli d\u00e0 comunque spazio. Nella sua prima stagione laziale, il franco-algerino \u00e8 stato impiegato in 19 occasioni di cui solo 7 dal primo minuto. In Champions League ha al suo attivo 4 presenze, mentre in Coppa Italia solamente una. La prima partita da titolare arriva, a causa delle molte assenze che hanno colpito la Lazio, al Weserstadion nella partita di Champions League contro il , ma la sua prestazione risultata essere a dir poco opaca. La sua miglior prestazione dell'annata \u00e8 stata invece nella partita di ritorno allo Stadio Olimpico, quando risulta essere decisivo: prima guadagna il rigore trasformato da Tommaso Rocchi e poi fornisce allo stesso l'assist per il goal della vittoria biancazzurra.\nIl 25 giugno 2008 Bologna e Lazio avevano rinnovato la compropriet\u00e0 del calciatore francese per vestire la maglia capitolina anche per la stagione 2008-2009, ma il 18 luglio, durante l'acquisto da parte del Bologna di Gaby Mudingayi, la societ\u00e0 biancoceleste ha inserito la seconda met\u00e0 del cartellino di Meghni nella trattativa, e perci\u00f2 il trequartista franco-algerino diventa in tutto e per tutto di propriet\u00e0 della Lazio.\nNella stagione 2008/2009 Meghni mette a segno il primo gol ufficiale con la maglia biancoceleste nel terzo turno di Coppa Italia contro il Benevento, ma risulta ancora una volta difficile nell'inserimento, specialmente fisico, anche se tutti i problemi sembrano superati a met\u00e0 dicembre, a ridosso della pausa natalizia, quando d\u00e0 vita ad uno degli scorci di stagione migliori della sua carriera: prima risulta decisivo nel 3-3 raggiunto in rimonta a Udine, nel quale entra al 1\u00ba della ripresa, insieme a Goran Pandev, fornendo una prestazione positiva; \u00e8 poi determinante nella gara successiva, all'Olimpico contro il Palermo (1-0), \nL'annata 2009-2010 comincia bene: segna il suo primo gol \"europeo\" con la maglia della Lazio nella nuova competizione continentale dell'Europa League, in casa del Levski Sofia, con un tiro al volo. La gara si concluder\u00e0 4-0 in favore delle \"Aquile\".\nIl 10 giugno 2011, dopo una stagione ai margini a causa di problemi fisici, rescinde il contratto che lo legava al club romano.\nL'arrivo in Qatar.\nIl 12 giugno 2011 viene ufficializzato il suo passaggio alla squadra qatariota dell'Umm Salal.\nIl 2 aprile 2012 l'ex calciatore di Bologna e Lazio passa ufficialmente, con la formula del prestito, all'Al-Kohr.\nNell'estate 2012, dopo essere rientrato all'Umm-Salal dal prestito con l'Al-Kohr, Meghni si trasferisce al Lekhwiya, dove rimane per una sola stagione.\nConstantine e ritiro.\nAll'inizio del 2015, dopo quasi tre anni di pausa, viene ingaggiato dallo Champs Futsal, societ\u00e0 francese di calcio a 5 del comune di Champs-sur-Marne, a pochi chilometri da Parigi. La parentesi nel calcio a 5 \u00e8 per\u00f2 breve: nello stesso anno Meghni torna nel mondo del calcio professionistico vestendo la maglia del Constantine, club algerino di Ligue 1. Il 20 agosto 2016 realizza la prima doppietta in carriera nel match casalingo contro il S\u00e9tif, terminato 2-2. Il 31 luglio 2017, non avendo rinnovato il contratto, risulta svincolato, lasciando il Constantine dopo 19 presenze e 6 gol.\nNazionale.\nPur avendo giocato per le divisioni giovanili della Francia, con cui ha conquistato il Campionato mondiale di calcio Under-17 2001, Meghni ha scelto la nazionalit\u00e0 algerina.\nHa fatto il suo esordio con la maglia delle \"Volpi del Deserto\" il 12 agosto 2009, nell'amichevole con l'Uruguay. Gioca quattro partite delle qualificazioni ai Mondiali degli algerini, contribuendo alla qualificazione dei nordafricani. Ha partecipato alla Coppa delle Nazioni Africane 2010 chiusa al quarto posto, ma \u00e8 stato poi escluso dalle convocazioni per i Mondiali del Sudafrica a causa di un infortunio.\nStatistiche.\nPresenze e reti nei club.\n\"Statistiche aggiornate al 7 giugno 2017.\"\nCuriosit\u00e0.\nNell'ottobre del 2010 il Ministro della Pubblica Istruzione dell'Algeria ha deciso di inserire una breve biografia del centrocampista franco-algerino all'interno del piano di studi dei giovani frequentanti la scuola media."}
{"id": "105166", "revid": "1903739", "url": "https://it.wikipedia.org/wiki?curid=105166", "title": "Kamae", "text": "Kamae (\u69cb\u3048) \u00e8 una parola di origine giapponese che in italiano significa \"posizione\".\nNel kumite, cio\u00e8 nel combattimento libero, la posizione di guardia si ottiene posizionando la mano avanzata a protezione del volto e quella arretrata sul plesso solare.\nNel kata spesso la posizione di guardia si assume posizionando le mani chiuse su un fianco una sopra l'altra. \nLa vediamo utilizzata in diverse arti marziali, tra cui il kend\u014d e il ninjutsu. "}
{"id": "105171", "revid": "1305772", "url": "https://it.wikipedia.org/wiki?curid=105171", "title": "Chuck Schuldiner", "text": "Nel 1998, scioltisi i Death, fond\u00f2 i Control Denied, progetto per il quale compose e suon\u00f2 fino alla prematura morte; suon\u00f2 anche nei Voodoocult, un gruppo thrash metal tedesco, insieme a Dave Lombardo e Mille Petrozza.\nPioniere del death metal, \u00e8 stato uno dei pi\u00f9 influenti chitarristi nella storia del metal: i Death furono infatti uno dei primi gruppi ad implementare nelle loro composizione strutture jazz e progressive e Schuldiner \u00e8 stato spesso definito \"Il padrino del death metal\".\n\u00c8 stato inserito alla ventesima posizione nella classifica della rivista \"Guitar World\" dei cento migliori chitarristi metal di sempre e alla decima nel libro \"I 100 pi\u00f9 grandi chitarristi metal\" di Joel McIver.\nBiografia.\nGli inizi (1967-1982).\nSchuldiner nacque il 13 maggio 1967 a Long Island da Malcolm Schuldiner, insegnante statunitense di origini ebraiche e Jane Schuldiner, ex maestra sudamericana convertita all'ebraismo. Chuck era il pi\u00f9 giovane di tre fratelli: aveva infatti un fratello maggiore, Frank, e una sorella di poco pi\u00f9 grande, Bethann.\nDopo il trasferimento della famiglia ad Altamonte Springs, un sobborgo di Orlando, nel 1974 Frank, coinvolto in un tragico incidente stradale, mor\u00ec all'et\u00e0 di soli sedici anni: Chuck, che al tempo ne aveva solo nove, venne profondamente segnato dalla morte del fratello e i genitori decisero di regalargli una chitarra classica e farlo partecipare a lezioni private per permettergli di distrarsi dalla tragedia. Rifiutando di essere guidato costantemente nello studio dello strumento, Chuck decise di abbandonare le lezioni per imparare a suonare autonomamente e in breve tempo pass\u00f2 alla chitarra elettrica, che a suo parere pi\u00f9 gli si addiceva. I primi riff tentati dal musicista furono alcuni passaggi dell'album \"Heavy Metal Maniac\" degli Exciter ma, visti gli scarsi risultati, incominci\u00f2 dopo breve tempo a scriverne di propri dando inizio alla sua carriera di compositore. Schuldiner inizi\u00f2 cos\u00ec a trascorrere i weekend nella sua stanza o nel suo garage suonando o componendo brani per chitarra; riusc\u00ec poi a ritagliarsi degli spazi di circa tre ore per esercitarsi con lo strumento anche durante gli altri giorni della settimana e, grazie anche a questo metodico studio, si esib\u00ec per la prima volta in pubblico a soli dieci anni.\nLasciata presto la scuola (scelta della quale in seguito si dichiar\u00f2 pentito) Chuck, che oltre che di musica classica e jazz si era appassionato sempre pi\u00f9 ad artisti come Iron Maiden, Judas Priest, Hellhammer e Mercyful Fate, decise di diventare a tempo pieno un chitarrista heavy metal; fin dagli esordi il suo rapporto con la musica fu fortemente influenzato dall'ancora vivo dolore per la morte del fratello, che lo port\u00f2 verso il death metal al punto da rendere la morte non solo il tema centrale della sua musica ma persino il nome del suo gruppo. Schuldiner scriver\u00e0 anche una traccia, \"Open Casket\", inserita nell'album \"Leprosy\", nella quale parler\u00e0 dei difficili momenti legati alla morte del fratello.\nDeath (1983-1993).\nOrmai dedicatosi a tempo pieno alla musica, Schuldiner fond\u00f2 nel 1983 il suo primo gruppo, i Mantas, insieme al batterista Barney \"Kam\" Lee e al chitarrista Rick Rozz: con questa formazione cominci\u00f2 a comporre i primi brani, tracce che verranno poi pubblicate nel 1984 su un nastro intitolato \"Death by Metal\" e registrato nel garage dell'abitazione della madre del chitarrista con una radio Panasonic.\nDopo poche esibizioni dal vivo, Schuldiner decise di sciogliere i Mantas e cambiare il nome del suo progetto musicale in Death.\nI brani fino ad allora composti erano ancora molto grezzi e semplici, completamente privi di parti tecniche; allo stesso modo le pubblicazioni delle demo erano di basso livello, registrate con strumenti a basso costo e di scarsa qualit\u00e0. Parlando di questi primi anni Schuldiner raccont\u00f2:\nBen presto la neonata band ricominci\u00f2 ad esibirsi e a comporre brani, poi pubblicati in varie pubblicazioni promozionali tra le quali cinque demo. Nel 1985 il gruppo si sciolse nuovamente a causa di problemi di stabilit\u00e0 e nel gennaio 1986 Schuldiner accett\u00f2 un invito da parte della band canadese Slaughter per suonare in un loro album. L'esperienza dur\u00f2 solo due settimane, quando Chuck decise di lasciare la band per ritornare a vivere in America e dedicarsi nuovamente al progetto Death.\nInserito nel gruppo il batterista Chris Reifert e il chitarrista John Hand, Chuck, allora ventenne, entr\u00f2 per la prima volta in uno studio di registrazione nel 1987 per registrare il primo album dei Death, \"Scream Bloody Gore\". Il disco, tutt'oggi considerato tra i prodotti pi\u00f9 influenti per la nascita del death metal, ricevette ampi consensi per numero di vendite e giudizi della critica e assicur\u00f2 al gruppo un tour negli Stati Uniti. Nel 1988 si fece affiancare dal chitarrista Rick Rozz, dal bassista Terry Butler e dal batterista Bill Andrews e inizi\u00f2 a comporre nuove tracce che gli permisero in breve tempo di tornare in studio di registrazione per pubblicare un nuovo album, \"Leprosy\": anche questo lavoro ricevette consensi positivi e assicur\u00f2 alla band il suo primo tour europeo, che permise a Schuldiner di entrare in contatto con nuovi artisti e di subire nuove influenze musicali.\nIl 1990 fu l'anno di svolta nella carriera del gruppo: uscito Rick Rozz e ingaggiato James Murphy, i Death subirono una ventata di influenze derivanti da blues e jazz. Schuldiner compose in breve tempo nuovi brani e nello stesso anno fu pubblicato un nuovo album, \"Spiritual Healing\", abbandonando le tematiche \"gore\" dei testi precedenti in favore di argomenti di critica sociale, iniziando un'evoluzione che port\u00f2 all'aumento dello spessore artistico del gruppo; non contento dell'organizzazione del tour di \"Spiritual Healing\" e ritenendosi in condizioni fisiche e mentali inadatte Chuck decise di cancellare tutte le date ma gli altri membri prenderanno la band in mano trovando anche un nuovo cantante. Dopo una breve battaglia legale Chuck riprese le redini del gruppo e sostitu\u00ec immediatamente i vecchi componenti con il chitarrista Paul Masvidal, il bassista Steve DiGiorgio e il batterista Sean Reinert. La diffamazione degli ex membri e non solo sul frontman dei Death, che venne definito da alcuni un tiranno e da altri una persona instabile, costringer\u00e0 Schuldiner a rispondere in numerose interviste di smentita; in seguito a questi avvenimenti nel successivo album \"Human\", ancor pi\u00f9 progressivo e sperimentale, Chuck inser\u00ec una breve frase nei ringraziamenti che diventer\u00e0 ricorrente: \"Support music, not rumors\" (\"Supportate la musica, non le chiacchiere\").\nUltimi album e i Control Denied (1994-1998).\nDopo una breve permanenza con i Voodoocult, con cui pubblic\u00f2 \"Jesus Killing Machine\", Schuldiner torn\u00f2 nei Death e, reingaggiato Steve DiGiorgio e assunti Andy LaRocque alla chitarra e Gene Hoglan alla batteria, pubblic\u00f2 un nuovo album, \"Individual Thought Patterns\", che vide una nuova evoluzione musicale verso il progressive metal. L'anno seguente, ingaggiati rispettivamente come chitarrista e bassista Bobby Koelbe e Kelly Conlon, Chuck firm\u00f2 per la Roadrunner Records e con questa etichetta pubblic\u00f2 l'album \"Symbolic\".\nIn seguito a questa pubblicazione, i Death si presero un periodo di pausa e Schuldiner inizi\u00f2 a lavorare su un suo nuovo progetto dotato di sonorit\u00e0 pi\u00f9 heavy e classiche nel quale potesse dedicarsi a sonorit\u00e0 pi\u00f9 melodiche e concentrarsi unicamente sulle parti di chitarra, i Control Denied. Per questa nuova band Chuck reclut\u00f2 inizialmente il batterista Chris Williams, il chitarrista Shannon Hamm e Scott Clendenin; Williams abbandon\u00f2 per\u00f2 il gruppo dopo pochi mesi e venne sostituito da Richard Christy, con cui i Control Denied registrarono un demo. Nel 1998 Schuldiner torn\u00f2 con i Death e firm\u00f2 un contratto con la Nuclear Blast, che fu l'unica etichetta disposta a pubblicare l'album del suo progetto collaterale ma solo a patto che pubblicasse un ulteriore album con i Death: nello stesso anno usc\u00ec \"The Sound of Perseverance\", l'ultimo lavoro targato Death, a cui segu\u00ec un tour europeo di grande successo. Terminato il tour, Schuldiner pot\u00e9 dedicarsi a pieno ai Control Denied e con il cantante Tim Aymar, i compagni nei Death Shannon Hamm e Richard Cristy e un ritrovato Steve DiGiorgio, fin\u00ec di registrare l'album \"The Fragile Art of Existence\", che venne pubblicato nel novembre 1998.\nLa lotta contro il cancro (1999-2001).\nNel maggio del 1999 Chuck inizi\u00f2 a sentire forti dolori alla parte superiore del collo: inizialmente pens\u00f2 fosse un semplice problema dovuto ai nervi ma decise comunque di farsi visitare da un medico, il quale gli consigli\u00f2 immediatamente di sottoporsi a un esame MRI. La visita diede esito positivo e, nel giorno del suo trentaduesimo compleanno, gli fu diagnosticato un glioma pontino, una neoplasia che colpisce il tronco encefalico e che probabilmente si era portato dietro per anni in quanto solitamente compare in et\u00e0 giovanile. Ci\u00f2 costrinse il musicista ad un'immediata radioterapia e a diverse sedute con un omeopata.\nNell'ottobre 1999 la famiglia Schuldiner annunci\u00f2 che il tumore aveva risposto alla terapia e che Chuck era sulla via della guarigione; nel gennaio 2000 fu operato con successo nel tentativo di rimuovere il tumore residuo e Schuldiner ritorn\u00f2 a lavorare sulla sua musica e per i Control Denied, componendo una decina di nuovi brani da pubblicare nel nuovo disco del gruppo che avrebbe voluto intitolare \"When Man and Machine Collied\". Dopo un anno dalla prima diagnosi, nel maggio 2000 la neoplasia recidiv\u00f2 e Schuldiner si ammal\u00f2 nuovamente in modo serio: per le prime settimane il musicista non pot\u00e9 svolgere le cure del caso a causa di problemi finanziari, risolti per\u00f2 in poco tempo grazie a molti aiuti, giunti anche da parte di numerosi e celebri colleghi con l'organizzazione di molte attivit\u00e0, concerti e festival come il \"Thrash of the Titans\", in modo da raccogliere fondi per aiutare Schuldiner e la sua famiglia nelle pesanti spese che, se non sostenute, lo avrebbero condannato ad una morte certa. Tra i tanti parteciparono anche Kid Rock, Marilyn Manson, Pantera e Korn.\nSchuldiner inizi\u00f2 a svolgere la chemioterapia a base di vincristina, con spese sempre pi\u00f9 vertiginose ad aggravare la gi\u00e0 fragile situazione economica della famiglia, in vista di una seconda rischiosissima operazione laser per tentare di debellare la malattia. Dopo un iniziale giovamento, il pesante trattamento cominci\u00f2 a indebolirlo fisicamente e a due anni e mezzo dalla diagnosi ed ormai allo stremo delle forze, alle 16 del 13 dicembre 2001 (un'ora dopo essere stato dimesso dall'ospedale) mor\u00ec nella sua casa, accanto ai suoi cari, a causa di una grave polmonite. Il suo corpo fu cremato e le sue ceneri affidate ai familiari.\nL'eredit\u00e0 e il caso \"Zero Tolerance\".\nIl decesso di Schuldiner sciocc\u00f2 l'intero mondo metal e coloro che durante la malattia gli erano stati vicini e ne avevano finanziato le costose cure. La madre di Charles, Jane Schuldiner, ottenne l'eredit\u00e0 del figlio e si incaric\u00f2 di mantenere contatti con i suoi fan, affermando pi\u00f9 volte il suo gradimento verso la musica prodotta dal figlio. La sorella di Charles, Beth, ottenne in eredit\u00e0 i suoi brani.\nDopo la morte di Schuldiner sono nate in sua memoria varie associazioni a scopo benefico a lui dedicate. Alcuni suoi colleghi hanno anche organizzato concerti in suo tributo. Chuck Billy dei Testament, sentendosi particolarmente vicino alla famiglia Schuldiner essendo anch'egli stato operato per un tumore, organizz\u00f2 nel 2002 una seconda edizione del festival \"Thrash for The Titans\" in ricordo del chitarrista.\nDopo la scomparsa di Chuck inizi\u00f2 una violenta lite tra Guido Heijnens della Hammerheart Records (oggi Karmageddon Media), casa produttrice proprietaria dei diritti dei Control Denied, e la famiglia Schuldiner. Heijnens infatti avrebbe voluto pubblicare due dischi inediti di Schuldiner senza chiedere il consenso dei familiari, che invece avrebbero voluto pubblicare queste nuove tracce in un nuovo album completo dei Control Denied, dicendo di farlo per realizzare una delle ultime volont\u00e0 espresse dal chitarrista prima del decesso.\nDopo un lungo processo tra le due parti, Guido Heijnens riusc\u00ec a ottenere il permesso per la pubblicazione degli album, vincendo di fatto tutti i diritti della famiglia del defunto chitarrista. In seguito a questa vittoria pubblic\u00f2 la seguente dichiarazione:\nVedendo perci\u00f2 prossima la pubblicazione del primo dei due album, Jane Schuldiner pubblic\u00f2 sul sito ufficiale dei Control Denied una dichiarazione indirizzata ai fan del figlio dicendo:\nSu questo fatto si espresse anche Steve DiGiorgio. rilasciando la seguente dichiarazione:\nI due dischi furono pubblicati entrambi nel 2004 con i titoli, rispettivamente, di \"Zero Tolerance\" e \"Zero Tolerance II\", contenenti tracce inedite dei Control Denied e vecchi demo e live. Successivamente, come annunciato nel dicembre 2010 dal cantante Tim Aymar, un secondo album di inediti dal nome \"When Man and Machine Collide\", contenente le ultime tracce composte da Schuldiner che avrebbe voluto includere in un futuro disco dei Control Denied. La pubblicazione, inizialmente prevista per il 2011 (in commemorazione del decimo anniversario dalla sua morte) slitt\u00f2 sino ad essere del tutto annullata, a causa dell'impossibilit\u00e0 di andare avanti il progetto.\nRapporto con la stampa.\nSchuldiner non fece molte apparizioni \"soliste\" su riviste per chitarristi e fu da esse spesso poco considerato nonostante la sua influenza sul genere e i suoi successi musicali. Raramente fu anche incluso in classifiche e in questi casi non occup\u00f2 mai posizioni di vertice.\nInvece i Death ottennero spesso pagine di elogi sui giornali di settore e in questo caso, come leader del gruppo, il chitarrista ottenne le meritate attenzioni, ottenendo la possibilit\u00e0 di rilasciare molte interviste. L'ultima dichiarazione pubblica di Schuldiner risale al febbraio 2000 e fu tenuta da Paul Gargano della rivista \"Metal Edge\".\nSuccessivamente alla sua scomparsa, le maggiori riviste del settore dedicarono lunghi articoli in tributo alla carriera musicale e alla personalit\u00e0 eclettica di Chuck. Nel 2010 \"Guitar World\" ha dedicato un suo numero agli artisti scomparsi, lasciando ampio spazio alla memoria di Chuck Schuldiner.\nMusica.\nInfluenze musicali.\nSchuldiner si accost\u00f2 fin da giovane al sound prodotto dagli Iron Maiden, dai Kiss, dagli Hellhammer e dai Judas Priest e segu\u00ec inoltre con grande attenzione il movimento metal denominato NWOBHM, appassionandosi ai vari gruppi aderenti a questo stile. In un'intervista del 1993 dichiara che \u00abEddie van Halen, Dave Murray e Adrian Smith sono i miei idoli\u00bb.\nPi\u00f9 maturo, Schuldiner si appassion\u00f2 anche a gruppi pi\u00f9 vicini al thrash metal come gli Slayer, i Possessed e i Metallica e ne applic\u00f2 le influenze derivanti nei suoi gruppi. Fu cos\u00ec che nel suo modo di suonare iniziarono a farsi sentire sonorit\u00e0 potenti e complesse simili a quelle espresse da Kerry King, Larry LaLonde e Kirk Hammett, che rivoluzionarono il suo modo di concepire e comporre il genere metal.\nSecondo quanto detto dalla madre in un'intervista, comunque Charles era solito ascoltare ogni tipo di musica. \u00c8 noto che egli apprezz\u00f2 e prese spunti, oltre che dalle pi\u00f9 svariate forme di metal, anche dal genere jazz e dalla musica classica. La madre del chitarrista ricord\u00f2 ancora che gli unici generi che Schuldiner non ascolt\u00f2 mai furono il country e il rap.\nTra i suoi artisti preferiti, Schuldiner cit\u00f2 pi\u00f9 volte anche Yngwie Malmsteen, Bill Steer dei Carcass e Dave Mustaine. Tra i dischi che lo hanno maggiormente influenzato o colpito, il chitarrista ha sempre inserito \"The Number of the Beast\" e \"Piece of Mind\" degli Iron Maiden, \"Heavy Metal Maniac\" degli Exciter, \"Alive!\" dei Kiss e \"Melissa\" dei Mercyful Fate.\nIdee e pensiero.\nSchuldiner si schier\u00f2 spesso apertamente riguardo ad alcuni problemi sociali che lo avevano in qualche modo toccato. Ad esempio Charles fu sempre apertamente contrario alla droga. Questo fatto \u00e8 dimostrato da alcuni suoi brani come \"Living Monstrosity\", in cui narra delle difficolt\u00e0 di adattamento di un ragazzino maniaco nato da madre tossicodipendente, e da alcune interviste e dichiarazioni rilasciate dall'artista.\nRiguardo alla paternit\u00e0 data al musicista e alla sua band Death del genere death metal, etichetta non sempre da lui apprezzata, Schuldiner rimase comunque sempre modesto riguardo alla sua parte nella storia del genere, dicendo:\nTalvolta egli dovette anche parlare difendendosi da critiche o spiegando alcune incomprensioni nate con i critici o i giornalisti. Spesso, a causa di alcuni suoi testi, fu accusato di satanismo. In un'intervista fu chiesto a Schuldiner se realmente avesse incluso elementi satanici nella sua musica e se avesse aderito a questa forma di culto. Egli rispose:\nInoltre essendo egli stesso il creatore del logo originale dei Death, nonostante le varie rivendicazioni tra cui quella di Rick Rozz, decise di modificarlo cambiando la 't' rovesciata, che riproponeva in questa forma la croce invertita simbolo del satanismo, con una celtica per evitare che i critici e di conseguenza i fan collegassero la band con idee legate al \"male\".\nAbilit\u00e0 musicale.\nSchuldiner present\u00f2 un suono death metal caratterizzato da parti di chitarra molto tecniche. Infatti possedeva un ottimo stile ed era capace di produrre suoni molto potenti a cui affiancava assoli piacevoli e pi\u00f9 melodici. Chuck sapeva proporre una grande variet\u00e0 di suoni, derivati in gran parte dai suoi studi musicali giovanili che erano stati influenzati da moltissimi generi musicali.\nLa sua tecnica si basava su un frequente utilizzo di veloci e accurate parti in alternate picking e nell'uso di particolari tratti in stile legato.\nSchuldiner utilizzava anche tecniche come lo sweep picking o lo string skipping e talvolta si esibiva in tapping (come evidenziato dalla parte introduttiva della traccia \"The Philosopher\"). Il tipo di scala prediletto da Schuldiner fu la scala minore armonica, suonata in modo frigio di dominante, capace di creare una sonorit\u00e0 molto particolare, soprattutto per il death metal. La maggior parte degli assoli da lui prodotti, sono realizzati appunto, seguendo la precitata scala, anche se verso la fine della sua carriera inizi\u00f2 ad usare scale pi\u00f9 conosciute come la scala minore naturale (o modo eolio della scala maggiore) che dava un sound molto melodico ai pezzi, come si pu\u00f2 sentire nella traccia \" Story to Tell\".\nContrariamente a quanto molti sostengono, Schuldiner non fu mai molto istruito in quanto a teoria musicale. Egli sosteneva che il \"suonare ad orecchio\" fosse il modo migliore e il pi\u00f9 adatto per esprimere le proprie sensazioni in musica, e compose per tutta la sua carriera le sue scale, rimaste un perfetto testamento del suo eccellente senso musicale, secondo questo metodo. Schuldiner si preoccup\u00f2 subito di teorizzare la sua tecnica compositiva, proponendola a gran parte dei suoi musicisti, come James Murphy, Paul Masvidal, Andy LaRocque, Bobby Koelbe e Shannon Hamm.\nIl suo stile \u00e8 stato riproposto da tanti chitarristi e da molte successive band death metal, che ne hanno colto le basi per creare la loro identit\u00e0. Schuldiner \u00e8 stato infatti il chitarrista che pi\u00f9 ha influenzato il genere death assieme a Larry LaLonde dei Possessed e Trey Azagthoth dei Morbid Angel e, anche nelle parti vocali, Chuck diede un contributo fondamentale alla nascita del death metal; le sue parti cantate in growl presentavano gi\u00e0 tutte quelle caratteristiche che sono tipiche dei cantanti di questo genere, ovvero una voce estremamente rauca e bassa di tono capace di elevarsi a vette vocali pi\u00f9 alte ma pur sempre urlate e lontane da quelle pi\u00f9 melodiche proposte dagli altri generi metal.\nStrumentazione.\nLa chitarra pi\u00f9 utilizzata, nel corso della sua carriera, da Chuck Schuldiner fu una B.C. Rich modello \"Stealth\" di colore nero a sei corde, strumento molto raro e acquistabile solo nei negozi ufficiali della marca. Precedentemente a questa, utilizz\u00f2 nei primi anni di carriera altri modelli sei corde della B.C. Rich Guitar, come un \"Mockingbird\" verde e un modello \"Ignitor\", entrambi completati da un distorsore Boss DS-1.\nGran parte dei suoni prodotti da Schuldiner furono realizzati con un pickup DiMarzio X2N, elemento posizionato al ponte dello strumento.\nDurante l\"'(In) Human Tour of the World\", svoltosi nel 1991-92, utilizz\u00f2 una chitarra realizzata per lui su misura da una piccola industria del Wisconsin, la \"Axxtra\", che cre\u00f2 un modello esclusivo fatto seguendo le precise indicazioni del chitarrista riguardo a design e componenti.\nAl di fuori del tour, Schuldiner continu\u00f2 ad utilizzare chitarre BC Rich, come dimostrato dal video \"Lack of Comprehension\" ripreso durante un concerto ad Orlando nel settembre 1991.\nSchuldiner utilizz\u00f2 plettri del tipo Dunlop Tortex da 0.88mm e corde Ghs Boomers con paratura 0.10-0.46.\nFin dagli esordi adoper\u00f2 anche amplificatori Marshall Amplification \"Valvestate\" di prima serie, semivalvolari e modello 8100 con potenza di 100 watt.\nAd essi venivano aggiunte due casse 4x12, sempre di marca Marshall Valvestate, una svasata e l'altra no. Poco prima di ammalarsi, sostitu\u00ec questi strumenti con un equipaggiamento Randall Amplifiers.\nInoltre, durante l\"'(In) Human Tour of the World\", bench\u00e9 possedesse casse 4x12, utilizz\u00f2 un piccolo GK 250ML microfonato poich\u00e9 questo si addiceva meglio all'equipaggiamento di quel tour.\nSchuldiner utilizz\u00f2 anche effetti di chorus, delay e riverbero, mentre in alcuni brani sono ascoltabili un flanger simulato in studio e alcune parti suonate con un octaver, pezzi prodotti mentre Chuck registrava le tracce su ottave differenti."}
{"id": "105173", "revid": "844748", "url": "https://it.wikipedia.org/wiki?curid=105173", "title": "Odus\u00eca", "text": ""}
{"id": "105174", "revid": "17045", "url": "https://it.wikipedia.org/wiki?curid=105174", "title": "Odusia", "text": ""}
{"id": "105181", "revid": "124859836", "url": "https://it.wikipedia.org/wiki?curid=105181", "title": "Tecnica del canto", "text": "La tecnica del canto \u00e8 quell'insieme di accorgimenti, appresi con l'allenamento e lo studio, necessari ai cantanti per evitare danni alla laringe e per ottenere al contempo una voce timbricamente gradevole, potente e con un'ampia gamma \"cantabile\", cio\u00e8 un'estensione vocale dalla nota pi\u00f9 bassa alla pi\u00f9 alta in cui il timbro sia omogeneo e l'intonazione corretta e stabile.\nTutti, pi\u00f9 o meno, possono cantare una canzone. Molti di meno invece riescono a cantare pi\u00f9 canzoni di seguito, anche semplici: dopo qualche minuto un cantante improvvisato comincer\u00e0 a sentire mal di gola, e la sua voce inizier\u00e0 a farsi rauca e sfiatata; se nonostante tutto continua a cantare, di l\u00ec a poco si ritrova afono, e corre il rischio di procurarsi un edema.\nQuesto accade perch\u00e9, istintivamente, il cantore di qui sopra usa la sua voce come se parlasse. Ma l'uso della voce che si fa normalmente, sebbene sufficiente allo scopo di parlare, imporrebbe alla laringe delle sollecitazioni notevoli nel caso del canto: per poter cantare per ore senza danni, senza sforzo e con una voce sempre gradevole, il cantante deve \"adattare\" la sua voce in modo diverso, utilizzando particolari modalit\u00e0 di gestione della respirazione, dell'uso indiretto delle corde vocali, degli spazi presenti nella zona di risonanza posta tra laringe-faringe-labbra (vocal tract) che si apprendono attraverso lo studio, l'allenamento e l'auto-osservazione. Si parla quindi di un \"accordo\" di tipo \"pneumofonico risonanziale\" (pneumo=aria, fonico=corde vocali, risonanziale=vocal tract).\nL'emissione sonora \u00e8 basata sugli stessi organi, situati nella stessa zona del corpo umano, che funzionano nel medesimo modo in base agli stessi principi: ci\u00f2 che varia \u00e8 la modalit\u00e0 di gestione volontaria diretta o indiretta di tali organi.\nLa voce naturale.\nIl suono della voce nasce dalla vibrazione della corde vocali poste all'interno della laringe, provocata dal flusso d'aria emessa dai polmoni e la nota \u00e8 stabilita dalla velocit\u00e0 di vibrazione determinata da propriet\u00e0 fisiche delle corde vocali (lunghezza e spessore) variabili tramite l'azione di alcuni muscoli della gola. La regolazione \u00e8 un fatto istintivo. Sempre istintivamente una persona usa, parlando, il minimo flusso d'aria necessario per far vibrare la propria laringe: la gestione della respirazione \u00e8 quindi limitata a tale aspetto. Come studiato e dimostrato gi\u00e0 da Giovan Battista de Lorenzi, i suoni umani sono generati dalle \"corde vocali\" ma trattare la voce esclusivamente come uno strumento a corda \u00e8 un errore; qualunque di essa quando attraversata da un flusso d'aria non pu\u00f2 emettere suoni del tipo umano. Si pu\u00f2 quindi pensare alle corde vocali come uno strumento ad ancia \"variabile\" e vibrante come una corda.\nNon \u00e8 inoltre necessario porre alcun accorgimento al modo in cui il suono attraversa le zone del vocal tract poich\u00e9 quanto appreso in prima infanzia per il parlato risulta sufficiente, se non sono presenti errori di fonazione che richiedono l'intervento di un logopedista.\nLa voce impostata.\nI cantanti, viceversa, hanno bisogno di usare la voce a lungo e a volume molto intenso, ma mai forzato, pena un danno all'intonazione alla morbidezza e alla dinamica del suono: il meccanismo istintivo di fonazione, per loro, non \u00e8 pi\u00f9 sufficiente. Il sistema di fonazione usato nel canto classico (ma in parte anche nel teatro di prosa) \u00e8 la cosiddetta \"impostazione\" o voce impostata: si tratta di sfruttare al meglio una o pi\u00f9 delle cavit\u00e0 orofaringee, come cassa di risonanza secondo il principio sfruttato in molti strumenti musicali. Va inoltre gestita in modo del tutto peculiare la respirazione diaframmatica e va curato il risultato ottenuto in base alla lunghezza della \"frase musicale\" e della note che si devono eseguire.\nPer fare tutto ci\u00f2 sono necessari due requisiti basilari:\n\"Posizione\" del suono e \"apnea\" del fiato sono dunque due elementi fondamentali e simultanei del canto cosiddetto \"sul fiato\" o \"appoggiato\", tramite il quale la voce risulta, a chi ascolta, sempre raccolta \"in maschera\", vale a dire con una risonanza atta ad ottenere il massimo volume con il minimo sforzo, tramite un suono che sembra letteralmente \"galleggiare\" sul fiato, che lo sostiene costantemente tramite l'azione dei muscoli addominali inferiori ritratti all'indentro. La giusta \"posizione\" si ottiene tramite un controllo mentale costante della sorgente sonora non sulle corde, ma sulla parte alta del volto, al fine di mantenere larga e libera la gola e sollevato il palato molle, senza mai arrestare il flusso del fiato, senza chiudere lo spazio retrostante (con conseguente spostamento della posizione del suono, ad esempio avanti nel volto o nel naso,un falso concetto di canto nella maschera, in realt\u00e0 troppo \"basso\"), cose che comporterebbero una risalita immediata del diaframma, una chiusura della gola, una contrazione muscolare, e che si verificano ad esempio quando si grida o si canta male, anche la musica leggera, o quando si produce un suono muto forzato nel naso o nella gola.\nL'apnea nel canto consente da una parte di controllare il fiato grazie al gioco della cintura muscolare costale e addominale, frenando la risalita immediata del diaframma, ma a differenza della normale apnea, non trattiene il fiato, che deve \"sostenere\" costantemente il suono alto nella cavit\u00e0 frontali: attraverso l'azione simultanea di queste due spinte contrastanti, si realizza il perfetto \"appoggio\" del suono (vale a dire un suono emesso col controllo dell'espirazione). Le corde vocali entrano allora in vibrazione senza sforzo, e lo stesso suono d\u00e0 al cantante la sensazione di essere decisamente \"sganciato\" dalla gola e \"agganciato\" alla zona alta della maschera (esternamente fra gli occhi) per ogni nota emessa, ogni altezza e per tutta la lunghezza della frase da cantare. \u00c8 un'operazione in s\u00e9 facile ma lunga da ottenere, spesso frutto di anni, che si raggiunge pi\u00f9 con esercizi sul \"piano\" che sul \"forte\" o sul \"mezzoforte\", pi\u00f9 sulle note medio-gravi che acute, ma dipende dall'ampiezza naturale della voce e dalla predisposizione naturali. La giusta posizione e il galleggiamento costante sul fiato tramite il palato molle alzato, permettono di rinforzare o diminuire l'intensit\u00e0 del suono, senza mai modificare n\u00e9 l'apertura della gola n\u00e9 la risonanza \"in maschera\" (che sar\u00e0 molto alta nella testa): \u00e8 la cosiddetta messa di voce, vera prova del nove della voce correttamente impostata.\nCantando con la voce impostata si avverte sempre una sensazione di vibrazione nella risonanza, che pu\u00f2 variare a seconda della particolare cavit\u00e0 che sta risuonando: normalmente \u00e8 localizzata alla radice del naso, ma pu\u00f2 anche essere nella fronte per i suoni pi\u00f9 acuti, e in parte anche nel petto per le note pi\u00f9 gravi. Si pu\u00f2 anche avvertirre il suono \"correre\" lungo il palato e premere contro gli incisivi superiori. Viceversa, le corde vocali \"scompaiono\" quasi, e se la tecnica \u00e8 corretta non si hanno sensazioni particolari a livello delle stesse, che sono molto poco sollecitate: anzi, capita spesso che dopo aver cantato mezz'ora o pi\u00f9 con voce impostata ci si senta la gola perfettamente riposata e fresca, pronta a ricominciare.\nLa voce impostata risulta in chi ascolta omogenea in tutta la gamma, dal grave all'acuto, ed \u00e8 caratterizzata da suoni inervocalici, \"verticali\", ottenuti attraverso la cosiddetta \"copertura\".\nI registri della voce.\nSi definisce registro vocale l'insieme delle azioni muscolari e tendinee della laringe che inducono una specifica modalit\u00e0 di vibrazione delle corde vocali eseguita per l'emissione di un suono, nel caso, una nota. Difatti le corde vocali vibrano in maniera diversa ed assumono posizioni differenti in relazione alla frequenza della nota emessa. L'educazione vocale intende perfezionare l'utilizzo dei registri senza alcuno sforzo. Lo studio della tecnica del canto la completa con lo scopo dell'ottimizzazione dei registri durante l'esecuzione di una \"frase musicale\" congiuntamente ai concetti di posizione ed appoggio descritti poco sopra.\n\u00c8 diffusa la suddivisione dei registri in base alla idea di risonanza della nota cantata: tuttavia questa peculiarit\u00e0 acustica \u00e8 legata pi\u00f9 ad un principio fisico e non ha nulla a che vedere con la modalit\u00e0 di vibrazione delle corde vocali. La denominazione dei registri \u00e8 storicamente legata alla parte del corpo che entra in risonanza durante il canto. La vibrazione delle corde vocali sarebbe inavvertibile senza un elemento che la facesse risuonare. Se risuona la cassa toracica o almeno il mediastino, in particolare durante l'esecuzione di note di frequenza bassa, la voce si dice in registro di petto; se risuona, per note maggiormente acute, solo nella gola, si dice in registro di gola (e viene evitata assolutamente durante il canto perch\u00e9 produce un suono debole, stridulo e poco gradevole); se risuona in testa sfruttandone le cavit\u00e0 (compresi i seni nasali e frontali), durante l'esecuzione di note molto acute, si dice in registro di testa.\nPoich\u00e9 le azioni di muscoli e tendini sono congiunte e continue sull'estensione vocale, esiste anche una modalit\u00e0 intermedia tra il registro di petto ed il registro di testa detta registro misto. L'uso di un registro piuttosto che di un altro \u00e8 peculiare della nota e del cantante, oltre ad essere non intenzionale ma bens\u00ec del tutto automatico e naturale.\nParticolare abilit\u00e0 serve per passare da un registro all'altro in modo non avvertibile (possibilmente evitando il registro di gola); l'esecuzione dei vocalizzi permette di esercitarsi in questa particolarit\u00e0 esecutiva.\nUn cantante completo \u00e8 in grado di sfruttare pi\u00f9 di una cavit\u00e0 per impostare la voce, ottenendo in questo modo una gamma di suoni cantabili molto maggiore. Generalmente ad essere maggiormente sfruttate sono le tre cavit\u00e0 principali (trachea, orofaringe e rinofaringe): ma esistono cantanti particolarmente dotati in grado di sfruttarle tutte, fino a quelle pi\u00f9 alte, i seni frontali, ed ottenere estensioni straordinarie anche di quattro ottave cantabili.\nL'articolazione delle parole.\nCambiando il sistema di emissione del suono, cambia anche il modo di articolare le parole. Come abbiamo visto, la voce impostata si basa sulla risonanza e su un flusso costante d'aria: perci\u00f2 \u00e8 semplice emettere le vocali (tranne la a, che essendo molto aperta rende difficile mantenere la risonanza) e relativamente semplice emettere le consonanti sonore (m, n, b, ...). Diventa invece problematica l'emissione delle consonanti sorde (t, f, p, ...): la pronuncia di queste consonanti implica infatti l'interruzione del flusso d'aria, che, se compiuta bruscamente come nella pronuncia normale, provoca un durissimo contraccolpo che rischia di danneggiare seriamente le corde vocali, le quali devono assorbire tutta l'energia accumulata nella cavit\u00e0 risonante (chiusa dall'altro lato dai denti e dalla lingua). Per questo la pronuncia delle consonanti sorde nel canto \u00e8 in realt\u00e0 una \"non pronuncia\": per esempio la c si pronuncia alla toscana, come una specie di h; la t si elide, interrompendo l'emissione del suono per un attimo ma senza accostare la lingua ai denti; la r si pronuncia sempre all'italiana, mai alla francese. Una misura della bont\u00e0 della tecnica di un cantante \u00e8 quanto bene riesce a far capire il testo del pezzo mentre canta.\nLa tecnica del canto moderno.\nLa tecnica fondamentale del canto \u00e8 la stessa sia nel canto lirico che in quello moderno: essa insegna ad utilizzare correttamente ogni voce sfruttandone appieno le possibilit\u00e0 ma mantenendola sempre all'interno delle caratteristiche tipiche del suo registro, che ha particolari peculiarit\u00e0 timbriche, estensive e volumetriche, nonch\u00e9 di agilit\u00e0. \u00c8 molto importante quindi che il cantante scelga un repertorio adatto alla propria voce, e ci\u00f2 al di l\u00e0 della possibilit\u00e0 di trasportare il brano nella tonalit\u00e0 pi\u00f9 comoda o di variarne l'arrangiamento per adattarlo a s\u00e9. Ci\u00f2 non deve generare confusione nella classificazione delle voci: la capacit\u00e0 di ciascuno di cantare facilmente le note gravi della sua estensione non deve affatto costringere la voce a muoversi solo nella zona grave e tanto meno indurre il cantante a scurirla forzatamente, perch\u00e9 questa pratica ne riduce progressivamente la capacit\u00e0 estensiva verso gli acuti (e nel tempo le corde vocali si ispessiscono, similmente a come avviene nei fumatori).\nL'articolazione nello stile moderno risulta alquanto differente dalla lirica: l'amplificazione rende meno pressante l'esigenza di fornire potenza sonora, a tutto vantaggio dell'intelligibilit\u00e0 della parola affinch\u00e9 il messaggio arrivi pi\u00f9 facilmente all'ascoltatore. Per questo la tecnica del canto moderno si differenzia da quella classica soprattutto nel passaggio di registro, perch\u00e9 si cerca di ritardare l'intervento del registro \"di testa\" e di sfruttare invece appieno il registro detto \"di maschera\": ci\u00f2 avviene eliminando il meccanismo di copertura e sostituendolo da un'apertura, bench\u00e9 accompagnata dal corretto movimento laringo-faringeo (tecnica dello sbadiglio).\nUno dei punti pi\u00f9 importanti riguarda l'attacco del suono, che, anche nello stile moderno, deve attuarsi dolcemente (anche se, in maniera sporadica e soprattutto non nella zona acuta \u2014 in cui le corde sono pi\u00f9 sottili e quindi pi\u00f9 vulnerabili \u2014, sono accettati degli attacchi pi\u00f9 incisivi), sempre nell'assoluto rispetto delle caratteristiche di robustezza di ogni laringe.\nIl \"raclage\" (suono sporco) viene talvolta usato per questioni interpretative in alcuni passaggi delle canzoni di stile moderno, ma non bisogna mai dimenticare i rischi di un abuso di questa pratica (scorretta dal punto di vista tecnico) a livello delle corde vocali, per la possibile insorgenza di deformazioni del bordo cordale (noduli, polipi, ecc.); un aiuto per salvaguardarle \u00e8 senz'altro quello di focalizzare l'attenzione sulla gola e sul suono durante e dopo questa pratica, perch\u00e9 il forte calore che si avverte \u00e8 un segno tangibile del livello di attrito che stiamo producendo con lo sfregamento delle corde.\nLa tecnica vocale nel canto moderno quindi non intende spersonalizzare il cantante o stereotiparlo in uno stile vocale ricco di virtuosismi melodici di stampo afro-americano (gospel) o jazzistico, ma mira soprattutto a diffondere la cultura della voce e a salvaguardarla nel tempo, abbandonando modelli scorretti e andando alla ricerca di uno stile personale che rispetti e si adatti perfettamente allo strumento naturale con cui siamo nati."}
{"id": "105190", "revid": "120293202", "url": "https://it.wikipedia.org/wiki?curid=105190", "title": "Tammaro De Marinis", "text": "Grande mercante e collezionista di libri antichi, studioso insigne della storia del libro e raccoglitore di antichi volumi, miniature, legature, De Marinis ha operato a Firenze ed \u00e8 ritenuto il principe dei bibliofili italiani del secolo.\nBiografia.\nTammaro de Marinis fece apprendistato nella bottega del libraio napoletano Riccardo Marghieri, dove conobbe il poeta Salvatore Di Giacomo e il filosofo Benedetto Croce a casa del quale Tammaro De Marinis passava i pomeriggi domenicali quando si trovava a Napoli.\nTrasferitosi a Firenze, dapprima come collaboratore di Leo Olschki, apr\u00ec nel 1904 una propria libreria antiquaria, che chiuse nel 1924 dopo un ventennio di intensa e remunerativa attivit\u00e0 commerciale trasferendo la propria azienda a Ulrico Hoepli.\nIn Italia i primi decenni del secolo avevano rappresentato un periodo di straordinaria fortuna per il commercio antiquario caratterizzato da una fase di espansione e sviluppo del mercato e dalla presenza di protagonisti d'eccezione.\nNel dopoguerra si dedic\u00f2 principalmente alla sua opera di bibliografo. Egli fu il tramite dei maggiori acquisti della Fondazione Cini e alla Fondazione giunse infine anche parte della sua raccolta personale. Di particolare rilievo il suo lavoro di ricostruzione virtuale del patrimonio della Biblioteca degli Aragonesi di Napoli dispersa con la caduta degli Aragonesi; egli riusc\u00ec ad individuare centinaia di libri sparsi in tutto il mondo che erano appartenuti a questa biblioteca\nTammaro De Marinis fu il promotore di \u00abCento amici del libro\u00bb associazione fondata a Milano nel 1939 insieme a Ugo Ojetti, e alla marchesa Gilberta Serlupi Crescenzi. Il primo libro stampato dal tipografo Giovanni Mardersteig, a Verona, per i \"Cento Amici del Libro\", in soli 120 esemplari fu l'Aminta del Tasso, con sette acqueforti di Francesco Chiappelli.\nIl filosofo Giovanni Gentile fu assassinato innanzi al cancello di villa Montalto al Salviatino, alloggio messo a sua disposizione proprio dal bibliofilo Tammaro De Marinis.\nBiblioteca e archivio personale.\nAlla Fondazione Cini di Venezia \u00e8 stato da lui donato un fondo di opere di bibliografia e di bibliologia. 74 lettere, di cui 11 scritte da lui, sono depositato nel Fondo Tammaro De Marinis del Gabinetto Vieusseux di Firenze."}
{"id": "105193", "revid": "486946", "url": "https://it.wikipedia.org/wiki?curid=105193", "title": "Ciudad de Panam\u00e1", "text": ""}
{"id": "105194", "revid": "486946", "url": "https://it.wikipedia.org/wiki?curid=105194", "title": "Panama City", "text": ""}
{"id": "105196", "revid": "1610933", "url": "https://it.wikipedia.org/wiki?curid=105196", "title": "Filosofia del linguaggio", "text": "La filosofia del linguaggio si occupa del linguaggio umano e dei suoi sistemi di comunicazione. Poich\u00e9 indaga le relazioni tra linguaggio, pensiero e realt\u00e0 la filosofia del linguaggio si pone al confine con altre discipline quali la psicologia, metafisica, l'epistemologia, la logica, la linguistica, la semiotica. Studia quindi il rapporto tra segno e significato e la capacit\u00e0 umana di usarli nella comunicazione.\nLinguaggio e realt\u00e0.\nIn epoca arcaica non si distingueva tra parola e cosa: la differenza tra il linguaggio e ogni simbolo riferibile alla realt\u00e0 si afferma infatti in Grecia in un periodo successivo intercorrente tra il VI e il III secolo a.C.\nLe prove di questa indistinzione tra linguaggio e realt\u00e0 sono nell'analisi di diverse culture primitive dove sussisteva la convinzione che conoscere il nome del nemico volesse dire esserne padroni e poterlo cos\u00ec sconfiggere.\nCos\u00ec anche in molte teogonie orientali come nel poema babilonese \"En\u016bma eli\u0161\", che tratta della creazione e nei testi indiani come la \"B\u1e5bhad\u0101ra\u1e47yaka Upani\u1e63ad\" e il \"\u1e5agveda\" e nelle credenze religiose sumere, egiziane e anche romane il dio creatore \u00e8 colui che crea pronunciando il nome della cosa creata: senza nome non esiste la cosa e il nome d\u00e0 realt\u00e0 alla cosa.\nCos\u00ec anche nella Bibbia nel testo della Genesi Dio crea la luce pronunciandone il nome:\ne Adamo assegnando un nome agli animali stabilisce la predominanza dell'uomo, signore della natura \nNaturalismo e convenzionalismo.\nCon il progredire della riflessione filosofica si comincia a dubitare della identit\u00e0 tra nome e realt\u00e0 e ci si chiede se il linguaggio sia un fatto naturale o convenzionale. Secondo un primitivo naturalismo si crede che il linguaggio sia una rappresentazione fonica della cosa in grado di esprimerne l'essenza.\nCon i sofisti e Platone (\"Cratilo\", dialogo) il naturalismo viene superato a vantaggio del convenzionalismo secondo cui il linguaggio rappresenta un accordo tra gli uomini che ai fini della comunicazione tra di loro assegnano per convenzione precisi suoni alle cose: questa la tesi definitiva sul linguaggio che si afferma con Aristotele.\nUn altro problema da definire \u00e8 quello per il quale ci si chiede se il linguaggio procuri conoscenza: per i naturalisti lo studio del linguaggio comporta la conoscenza della realt\u00e0 e in ci\u00f2 \u00e8 un valido sussidio per gli antichi l'etimologia, una forma di sapere legata al nome. Secondo i convenzionalisti invece il nome non \u00e8 di per s\u00e9 conoscenza ma semplice strumento per ottenere informazioni.\nIl linguaggio nei presocratici.\nPer i presocratici vi \u00e8 una comprovata identit\u00e0 tra essere e pensiero, tra ontologia e logica, che investe anche il linguaggio.\nIl nome \u00e8 unico ed esclusivo per la cosa nominata che pu\u00f2 avere solo quel preciso nome in quanto le compete per natura esprimendone l'essenza.\nEraclito.\nIl primo teorico dell'identit\u00e0 di essere e linguaggio \u00e8 Eraclito di Efeso (550-480 circa a.C.) il quale attribuisce al nome \"logos\" una triplice realt\u00e0 di legge-armonia, parola-discorso, pensiero-ragione.\nDa un frammento di Leucippo sembra infatti che possa attribuirsi ad Eraclito un significato del logos come \"legge universale\" che regola secondo ragione e necessit\u00e0 tutte le cose:\nInteso come legge, il logos mantiene l'armonia nel cosmo. Nel continuo incessante divenire il logos permette la visione di un mondo ordinato; la forza che fa comprendere il continuo mutamento dei contrari \u00e8 il logos che tutto penetra.\nIl logos come discorso \u00e8 anche continua opposizione, \"polemos\": una guerra di contrari come ad esempio avviene per \u00abl'arco [che] ha dunque per nome vita e per opera morte\u00bb Infatti arco si dice in greco \"bi\u00f2s\" termine quasi identico a \"b\u00ecos\", vita. Quindi mentre il nome indica vita lo strumento invece d\u00e0 la morte.\nGli uomini vivono per lo pi\u00f9 come in un sogno, incapaci di vedere la ragione nascosta nelle cose: solo il filosofo con il logos, il pensiero-ragione, \u00e8 in grado di attingere la verit\u00e0.\nParmenide.\nSecondo il filosofo di Elea non si pu\u00f2 nominare e pensare altro che l'essere immutabile e perfetto. L'Essere Parmenideo appare chiuso al non-essere: poich\u00e9 \u00e8 impossibile che dal nulla (non-essere) nasca qualche cosa (essere) ed \u00e8 impossibile che qualche cosa diventi nulla.\n&lt;poem&gt;&lt;/poem&gt;\nI nomi che gli uomini attribuiscono alle cose non riguardano la loro essenza naturale: dare il nome a una cosa significa implicare il non essere: la stessa molteplicit\u00e0 delle cose fa s\u00ec che l'una \"non \u00e8\" l'altra. Cos\u00ec la molteplicit\u00e0 dei nomi rispecchia quella delle cose che, poich\u00e9 l'essere \u00e8 uno, sono semplici apparenze. I nomi allora vengono assegnati per convenzione, per un patto tra gli uomini:\n&lt;poem&gt;&lt;/poem&gt;\nDemocrito.\nNella sua distinzione tra qualit\u00e0 oggettive e soggettive delle cose, Democrito inserisce in queste ultime i nomi che, pur essendo anch'essi composti di atomi di una struttura particolare, rispondono a una convenzione tra gli uomini come provano:\nIl linguaggio \u00e8 quindi ben diverso dalla realt\u00e0 ed anche la convenzione \u00e8 del tutto mutevole e relativa ai tempi e ai luoghi in cui si formano i linguaggi che sono fonti di errore in quanto non si originano da un unico e definitivo accordo tra gli uomini che li renderebbe perfettamente adeguati alle cose.\nL'origine del linguaggio.\nSecondo Democrito la formazione del linguaggio passa attraverso quattro fasi:\nDal fenomeno naturale dell'emissione dei suoni collegato alla necessit\u00e0, altrettanto naturale, della comunicazione si giunge quindi all'accordo convenzionale da cui nascono i linguaggi: l'accordo non deriva da un capriccio individuale ma dalla diversa storia culturale di differenti popoli (\"convenzionalismo\" linguistico).\nUn'altra teoria sull'origine del linguaggio sosterr\u00e0 che esso nasce per esprimere stati d'animo e sentimenti, fenomeni molto pi\u00f9 complessi di quelli collegati alle necessit\u00e0 immediate e naturali che potevano essere espresse senza parole ma tramite segni. Il linguaggio avrebbe dunque una funzione originariamente espressiva e poetica e non legata ad utilit\u00e0 di comunicazione.\nI sofisti.\nNell'Atene dell'et\u00e0 di Pericle (V secolo a.C.) dopo la sua riforma politica avanza una nuova classe sociale che pretende di partecipare attivamente alla vita pubblica: per la conquista del potere politico il nuovo ceto medio sente la necessit\u00e0 di fornirsi di strumenti retorici e di una cultura storica giuridica che trover\u00e0 nell'insegnamento a pagamento dei sofisti i quali mettono da parte le riflessioni teoriche sulla natura del linguaggio approfondendone invece l'aspetto pragmatico.\nProtagora.\nProtagora s'interessa in modo particolare della grammatica greca definendo il genere dei nomi e scoprendo la differenza tra il tempo e il modo del verbo: rileva anche alcune contraddizioni della lingua greca che attribuisce caratteristiche del genere femminile a nomi tipicamente riferentesi a evidenze maschili: \u00e8 il caso dei sostantivi greci femminili \"ira\"(menis) e \"elmo\"(p\u00e9lex). Questo dimostra che il linguaggio non ha niente a che fare con la realt\u00e0 ma nasce da una convenzione tra gli uomini che talvolta \u00e8 erronea e inadeguata. Compito del retore \u00e8 allora anche quello di correggere gli errori della parola per farne uno strumento perfetto all'unico fine di affascinare e persuadere chi ascolta mettendo da parte ogni scrupolo di comunicare una verit\u00e0 in cui si crede.\nAnzi, quanto pi\u00f9 la tesi sostenuta appare incerta, tanto pi\u00f9 il sofista con la parola far\u00e0 in modo di\nGorgia.\nL'identit\u00e0 stabilita dal pensiero greco arcaico di logica, ontologia e linguaggio viene del tutto annullata dal pensiero di Gorgia:\nNel suo \"Intorno alla natura\" afferma Gorgia\nmettendo in evidenza che nel linguaggio l'unico senso che dia sensazioni reali \u00e8 l'udito che non \u00e8 sostenuto dagli altri organi sensibili: non potr\u00f2 mai comunicare all'interlocutore che cos'\u00e8 un colore servendomi del linguaggio.\nDel resto il linguaggio \u00e8 un complesso di simboli che rimandano a delle realt\u00e0 ma che di per s\u00e9 non sono realt\u00e0: le parole non hanno nulla da spartire con la realt\u00e0. Infine, anche se nel parlare nasce una sorta di comunicazione che attraversa i due interlocutori, non si potr\u00e0 mai essere del tutto sicuri che quello che io sto esprimendo con il simbolo linguistico, che si riferisce alla mia esperienza reale, coincida esattamente con l'esperienza che l'altro riferisce alla stessa parola su cui consentiamo.\nIl fatto stesso che con il linguaggio non si ottenga una autentica comunicazione ne fa, secondo Gorgia, un prezioso\ncome dimostra il suo \"Encomio di Elena\" dove la donna che ha causato la guerra di Troia \u00e8 completamente assolta dalla sua colpa in quanto vittima della fascinazione e inganno della parola.\nPlatone.\nLe idee di Platone sul linguaggio sono riportate nel dialogo del \"Cratilo\" (circa 386 a.C.) dove vengono analizzate le posizioni convenzionalistiche di Ermogene opposte a quelle naturalistiche di Cratilo, i due protagonisti del dialogo assieme a Socrate, che critica entrambe le tesi.\nPer Ermogene non c'\u00e8 alcun preciso motivo per cui una cosa abbia il suo nome piuttosto che un altro: gli uomini attribuiscono dei suoni ad una cosa per convenzione, tant'\u00e8 vero che quella stessa cosa potr\u00e0 avere nomi diversi dai quali noi non potremo mai trarne conoscenza riferita alla cosa stessa.\nPer Cratilo il nome \u00e8 invece sempre precisamente adeguato e sovrapponibile alla cosa e sar\u00e0 utile per conoscerne gli aspetti principali. I nomi sbagliati non sono veri nomi che sono tali solo se coincidono con le cose nominate.\nPlatone, rappresentato da Socrate, critica entrambe le posizioni poich\u00e9 il convenzionalismo con la completa estraneit\u00e0 del nome alla cosa, renderebbe impossibile una conoscenza che si basa sul linguaggio e neanche il naturalismo \u00e8 accettabile poich\u00e9 questo vorrebbe dire che basterebbe la semplice conoscenza dei nomi per conoscere la realt\u00e0 delle cose.\nOsserva Socrate che con il convenzionalismo vi potrebbe essere un continuo mutamento dei nomi, per capriccio o arbitrio di singoli, tale che si renderebbe impossibile qualsiasi comunicazione.\nNon va meglio per il naturalismo che Socrate chiama \"mimetico\", nel senso che pretende di sostenere che i suoni del linguaggio \"imiterebbero\" alcuni aspetti della realt\u00e0 della cosa. Cos\u00ec ad esempio la lettera \"l\"ben si adatta a realt\u00e0 \"levigate\", mentre la \"r\"a cose \"scorrevoli\" (\"scorrere\"in greco si dice \"rhein\") e cos\u00ec via. Ma il mimetismo non \u00e8 sostenibile: in primo luogo perch\u00e9 esso tutt'al pi\u00f9 renderebbe alcuni particolari aspetti della cosa e non la sua interezza e poi, anche se questa coincidenza perfetta di nome e realt\u00e0 poi avvenisse veramente, si renderebbe impossibile ogni sapere, non potendo pi\u00f9 distinguere tra il nome e la realt\u00e0. In secondo luogo il mimetismo \u00e8 messo in dubbio dallo stesso linguaggio quando ad esempio utilizza la stessa lettera \"l\"per dare conto di realt\u00e0 niente affatto \"lisce\"come la parola \"skl\u00e9rotes\" che vuol dire \"durezza\".\nSocrate ipotizza l'esistenza di un artefice del linguaggio: il \"nomoteta\" (il facitore di leggi) che ha assegnato dei nomi che imitano le cose ma in base a per noi sconosciute motivazioni che potrebbero essere anche errate.\nIn conclusione per Platone il linguaggio \u00e8\nCos\u00ec si comportarono coloro che per primi attribuirono dei nomi alle cose: l'etimologia infatti dimostra che i nomi venivano assegnati dagli antichi in base alle loro soggettive opinioni e non per rispecchiare una presunta oggettiva realt\u00e0 essenziale. Il linguaggio pur essendo soggettivo e contingente assolve comunque la sua funzione essenziale: quella della comunicazione.\nAristotele.\nAristotele tratta in particolare del linguaggio nell'opera di logica intitolata \"Sull'espressione\" (o \"De interpretatione\", dagli editori latini) dove ne descrive le caratteristiche\nAristotele ritiene sorpassata e inutile la polemica sul naturalismo o convenzionalismo del linguaggio: a lui interessa soprattutto la sua portata simbolica, come riferimento alla realt\u00e0 pi\u00f9 che come imitazione delle cose ai fini della conoscenza. L'imitazione operata dal linguaggio, come dimostra la poesia, \u00e8 infatti un fatto soggettivo, istintivo e libero, fuori da ogni regola di adeguamento alla realt\u00e0.\nLa semplice emissione di un suono non \u00e8 linguaggio: questo nasce nel momento in cui a quel suono si attribuisce un significato che rimanda a una realt\u00e0:\nNella struttura del linguaggio, secondo Aristotele, per prima cosa vi \u00e8 l'elaborazione del concetto che avviene tramite l'immagine sensibile ricevuta dal pensiero, quindi il segno che si riferisce alla cosa.\nAristotele opera cos\u00ec una netta distinzione tra\nVi sar\u00e0 un suono ad esempio (che in italiano suoner\u00e0 come \"casa\") a cui corrisponder\u00e0 un concetto (l'idea di rifugio, riparo, luogo coperto ecc., uguale in tutte le lingue, relativa all'oggetto) che avr\u00e0 il nome di \"casa\"in italiano, \"house\"in inglese, \"maison\"in francese ecc.\nMentre nel naturalismo presocratico si stabiliva un rapporto duale tra la cosa e il nome, Aristotele inserisce un terzo elemento: il concetto, il significato.\nLa verit\u00e0 di una espressione linguistica non \u00e8 nei nomi ma negli enunciati: se io dico \"Socrate\", il nome di per s\u00e9 non ha rilevanza di verit\u00e0, non \u00e8 n\u00e9 vero n\u00e9 falso ma se dico \"Socrate \u00e8 ateniese\", questo sar\u00e0 vero se si verifica un'identit\u00e0 tra il piano del linguaggio e quello della realt\u00e0, verit\u00e0 che pu\u00f2 essere stabilita dal pensiero. \u00c8 questa attivit\u00e0 mentale che conta ai fini del vero; Aristotele \u00e8 lontano dal relativismo eristico dei sofisti secondo cui ogni affermazione pu\u00f2 essere sia vera che falsa:\nGli stoici.\nRiflessioni originali sul linguaggio si devono agli stoici, soprattutto Zenone di Cizio (333-263 a.C.) e Crisippo (281/277-208/204) di cui abbiamo notizie indirette tramite Diogene Laerzio e Sesto Empirico. Gli stoici operano del resto una grande evoluzione nella logica, studiando il sillogismo ipotetico (\"Se piove, mi bagno; ora piove, dunque mi sto bagnando\") bench\u00e9 manchino di crearne un codice formale indipendente dal linguaggio comune.\nL'etimologia.\nGli stoici conducono studi sull'etimologia in base alle loro convinzioni naturalistiche secondo le quali all'inizio i nomi venivano attribuiti alle cose nel tentativo di rifletterne la struttura reale. Successivamente, in base a criteri di somiglianza, contrariet\u00e0 e vicinanza, alle iniziali parole se ne aggiunsero, per \"derivazione\", altre cos\u00ec numerose da far eclissare l'originaria corrispondenza tra il nome e la cosa. Sono tra i primi studiosi a compiere ricerche di grande ampiezza sull'etimo. Bench\u00e9 i linguisti moderni ritengano erronea gran parte delle etimologie ricostruite dagli stoici, l'idea che i nomi dovessero riflettere la struttura della realt\u00e0 potrebbe averli aiutati nel progresso degli studi logici.\nIl lekt\u00f2n.\nIl contributo pi\u00f9 originale dello stoicismo alla filosofia del linguaggio \u00e8 la loro scoperta del \"lekt\u00f2n\" (esprimibile) che ha natura immateriale: intendendolo come significato infatti il \"lekt\u00f2n\" \u00e8 diverso sia dal nome che dalla cosa, entrambi corporei.\nSe uno straniero incontra Dione e sente qualcuno che dice: \u00abDione\u00bb, non conoscendo la lingua greca, non \u00e8 in grado di associare l'oggetto (l'uomo Dione) con il significante (il nome Dione): egli, pur avendo visto l'oggetto e sentito il nome, non ha il significato, il \"lekt\u00f2n\", il quale \u00e8 indipendente sia dalla attivit\u00e0 mentale che l'ha prodotto, sia dalla cosa a cui si riferisce. I \"lekt\u00e0\" non devono necessariamente corrispondere alla realt\u00e0: anche se il nome viene usato in modo improprio (nel caso ad esempio del nome \"rosso\"riferito ad una cosa nera) il suo lekt\u00f2n sussiste.\nIl linguaggio con gli stoici si distacca dalla realt\u00e0 e diviene un'attivit\u00e0 con la quale l'uomo d\u00e0 forma alla sua conoscenza: se questa poi sia vera o falsa lo stabilir\u00e0 non la corrispondenza tra il linguaggio e le cose ma tra il pensiero e la realt\u00e0.\nIl pensiero e il linguaggio esprimono forme autonome di verit\u00e0 che poi andranno confrontate con la realt\u00e0 esterna. La logica e la linguistica divengono due dottrine separate.\nIl linguaggio nel Medioevo.\nNel medioevo si continua, sulla scia di Aristotele, a identificare la metafisica con la logica, cercando di stabilire l'origine ontologica dei predicati universali, laddove i testi aristotelici apparivano lacunosi. Si sostiene che la logica \u00e8 la scienza del linguaggio (\"scientia sermonicinalis\") dando cos\u00ec l'avvio allo studio approfondito di quei fenomeni che rendono il linguaggio ambiguo: in particolare ci si interessa delle parole sincategorematiche, cio\u00e8 dei termini come \"e\", \"o\", \"non\", \"se\", \"ogni\", che non possono assumere la posizione nel periodo del soggetto, come i sostantivi, i verbi ecc., ma sono \"co-significanti\", modificando in modo rilevante il significato delle parole con le quali si uniscono.\nSi svilupp\u00f2 cos\u00ec un attento studio sui \"sofismi\" e sui cosiddetti \"esponibili\", su quelle frasi cio\u00e8 ambigue e oscure per la presenza di sincategorematici e venne definita la teoria della suppositio, cio\u00e8 l'interpretazione che un termine assume a seconda del contesto in cui \u00e8 usato.\nNelle universit\u00e0 rinasce lo studio della grammatica (e della sintassi): viene ritenuta uno strumento basilare per ragionare, poich\u00e9 il significato e il comportamento delle parole rispecchiano il pensiero e il pensiero rispecchia la realt\u00e0. All'ombra di Aristotele sorgono i grandi scontri filosofici sulle \"categorie\", ossia le generalizzazioni e le classi di oggetti che le parole rappresentano. Alcuni pensatori, come Roscellino e in parte Abelardo, criticano la divisione del reale operata dal linguaggio: le categorie sono pure illusioni, \"flatus vocis\", la realt\u00e0 \u00e8 piuttosto un insieme di individui diversi e \"irriducibili\".\nIl linguaggio nell'et\u00e0 moderna.\nNell'et\u00e0 moderna lo studio del linguaggio, accostandosi ai problemi connessi all'epistemologia, comincia a diventare autonomo nei confronti della logica.\nLeibniz tenta di costruire un alfabeto universale simbolico del pensiero tramite il quale, con un calcolo razionale matematico, si possano acquisire conoscenze certe.\nFilosofi come Locke, Berkeley, Condillac si chiedono che cosa denotino le parole rispondendo che esse stanno al posto delle idee nella mente di chi le elabora.\nUn altro problema da risolvere relativo al linguaggio \u00e8 quello di capire quale funzione esso svolga ai fini della conoscenza.\nCi si domanda cio\u00e8 se esso serva a comunicare conoscenze, oppure se tramite esso si possa condurre un'analisi del pensiero, oppure se il linguaggio crei un mondo concettuale ordinato a cui ogni uomo possa riferirsi: infatti, secondo Wilhelm von Humboldt, erede di quell'impostazione romantica che da Herder in poi identificava il linguaggio come prodotto di un popolo,\nLe teorie sul linguaggio nel '900.\nSebbene la riflessione filosofica sul linguaggio attraversi - per forza di cose - l'intera storia della filosofia, \u00e8 a partire dal '900 che essa diviene sistematica, oggetto di riflessione in s\u00e9 e non in quanto strumento di espressione - e, in una certa misura, di realizzazione - del pensiero filosofico. Tali analisi si avvalsero anche degli studi sulla logica, che conobbero nel tardo XIX secolo una nuova fioritura.\nUn buon punto di partenza per l'analisi della moderna filosofia del linguaggio pu\u00f2 essere considerata l'opera dello svizzero Ferdinand de Saussure, il \"Corso di linguistica generale\", pubblicata postuma nel 1916.\nNel corso del ventesimo secolo diversi altri approcci, non sempre convergenti con quello del linguista ginevrino, tra i quali va segnalato quello della scuola linguistica romana, hanno ampliato e approfondito lo studio di questa peculiare attivit\u00e0 umana, cui i recenti mezzi di indagine scientifica hanno dato notevole impulso, consentendo di esplorare pi\u00f9 approfonditamente i rapporti che legano l'espressione verbale all'attivit\u00e0 cerebrale. Tali sviluppi hanno peraltro comportato un certo cambiamento di orizzonte della disciplina, che ha preso ad abbandonare l'area logico-strutturalista per essere sempre pi\u00f9 strettamente connessa alla filosofia della mente. Non mancano tuttavia approcci meno funzionalistici, ad opera tra l'altro di Noam Chomsky, teorizzatore di una grammatica generativa comune a tutte le lingue.\nLo studio empirico ha aperto altri campi d'indagine che hanno a loro volta influenzato la filosofia del linguaggio: ad esempio lo studio del linguaggio animale (zoosemiotica) o dei rapporti tra la propriet\u00e0 del linguaggio e il patrimonio genetico (biolinguistica).\nLa psicologia moderna e la neurologia offrono un'altra importante prospettiva di studio del linguaggio (psicolinguistica e neurolinguistica).\nLa neurolinguistica soprattutto studia il linguaggio con un'impostazione medico-scientifica: osservando cio\u00e8, se possibile, le reazioni e i comportamenti della corteccia cerebrale nell'emissione dei fonemi, alla vista delle parole, nell'atto lessicografico ecc. La filosofia del linguaggio ha cos\u00ec avuto, nello scorso secolo, un vasto apporto sperimentale linguistico per lavorare. Gli studi biologici, neurologici e antropologici del linguaggio tendono inoltre ad intersecarsi.\nIl XX secolo ha diviso la filosofia del linguaggio in vari filoni, diversi per le nozioni e, a volte, per l'appartenenza geografica dei sostenitori (i filosofi del linguaggio americani hanno in diverse occasioni lavorato in maniera indipendente dagli europei, producendo circostanze peculiari e inventando ex novo teorie in Europa gi\u00e0 discusse e decadute).\nGli studi sul linguaggio nel '900 iniziano con il comportamentismo che considera le parole come produzioni effettive del linguaggio, ignorando speculazioni culturali o deduzioni sulla struttura degli universali.\nLo strutturalismo linguistico.\nIn modo parallelo, invece, gli strutturalisti attribuiscono al linguaggio una natura di codice autodefinito, concentrando appunto la loro attenzione sulla struttura del linguaggio per cui la posizione e l'uso di ogni parte ha senso e viene definita dalle altre parti. Gli strutturalisti tendono ad ignorare o svalutare il rapporto tra la lingua e la realt\u00e0, come pure le tecniche di cambiamento del linguaggio, nonch\u00e9, ad esempio, l'apprendimento dello stesso da parte del bambino o il problema della sua origine. Gli strutturalisti, insomma, analizzano il linguaggio in stretta relazione alla logica e al \"meccanismo\"del suo funzionamento sincronico (anzich\u00e9 diacronico com'\u00e8 ad esempio per la linguistica storica).\nNoam Chomsky.\nNel II dopoguerra \u00e8 la volta del generativismo Chomskyano che, passando in secondo piano le tecniche di autoregolazione del linguaggio, tende a studiarne le strutture innate. Per i Chomskyani ogni neonato ha nel cervello una sorta di grammatica di base universale, che permette di capire, e apprendere in tempi rapidi, i meccanismi della lingua madre.\nQuesta teoria spiegherebbe ad esempio l'esistenza degli universali, dei costrutti percepiti come giusti o sbagliati in qualsiasi lingua ecc.\nPare comunque chiaro che, come per l'apprezzamento musicale, l'uomo abbia un'innata predisposizione a parlare, a capire un sistema di contrassegni simbolici, che pu\u00f2 esprimersi con vari significanti. La ricerca scientifica sembra aver dimostrato che questa capacit\u00e0 cos\u00ec peculiare di apprendere il linguaggio \u00e8 valida per\u00f2 nei primi 7-9 anni: un bambino che abbia \u201cmancato\u201d l'apprendimento di una lingua in questo tempo rimarr\u00e0 esterno alla sfera linguistica per tutta la vita.\nLa grammatica generativo-trasformazionale di Chomsky rimane una teoria di riferimento per la filosofia del linguaggio, bench\u00e9 abbia subito diversi attacchi e critiche negli ultimi vent'anni. Intanto, la nascita di programmi informatici elaborati e ad alta complessit\u00e0 che funzionano in base a linguaggi specifici sta fornendo nuovi spunti all'esplorazione di questa facolt\u00e0 di esclusivo, per ora, dominio umano.\nUna nuova concezione del linguaggio.\nNel corso del Novecento \u00e8 venuta sempre pi\u00f9 delineandosi, soprattutto in area tedesca, una nuova corrente della filosofia del linguaggio distante dall'area logico-strutturalista e dalla cosiddetta filosofia analitica del linguaggio.\nSulla scia del secondo Wittgenstein e delle tesi sul linguaggio di Martin Heidegger, la nuova filosofia del linguaggio nega la natura strumentale del linguaggio, e lo considera piuttosto come una condizione originaria dell'umano, come la sua essenza, facendo dipendere, interamente e fin dall'inizio, l'intelligenza umana dalla lingua. Ci\u00f2 \u00e8 stato affermato talvolta in forma cos\u00ec radicale da fare della lingua stessa una sorta di condizione incondizionata dell'esperienza, che le d\u00e0 forma senza essere formata; un dato originario non acquisito o appreso. Nel solco di questa tradizione si sono inseriti filosofi di area continentale come Walter Benjamin, che aveva anticipato alcune tesi heideggeriane, Hans-Georg Gadamer, padre dell'ermeneutica (difatti la nuova corrente viene spesso denominata filosofia ermeneutica del linguaggio), il decostruzionista Jacques Derrida (seppur con le dovute differenze), Emmanuel L\u00e9vinas, Paul Ric\u0153ur.\nIl pensiero dialogico.\nNotevole importanza va attribuita alla tradizione ebraica e alla sua esegesi che ha determinato alcuni piani di questa corrente (basti pensare all'ultimo Derrida, e soprattutto a Emmanuel Levinas). La filosofia ebraica del Novecento \u00e8 difatti confluita nel cosiddetto \"pensiero dialogico\", i cui esponenti sono Martin Buber, Franz Rosenzweig e Ferdinand Ebner. La filosofia ermeneutica del linguaggio ha causato una frattura all'interno della disciplina, diversificandola in questo modo dalle altre scienze del linguaggio, come la linguistica e le scienze cognitive.\nQuesta ermeneutica del linguaggio grande successo ha ottenuto in Germania, dove \u00e8 presente una forte tradizione filosofico-linguistica, ma anche in Francia e in America. In Italia, nella met\u00e0 del Novecento, il suo studio ha fatto grande fatica ad entrare nelle accademie, a causa di una forte tradizione linguistico-strutturalista, ma oggi sembra essersi fortemente inserito. Tra gli studiosi e filosofi italiani che hanno sostenuto una nuova concezione del linguaggio vanno ricordati Giorgio Agamben e Gianni Vattimo.\nI principali problemi della filosofia del linguaggio.\nLa filosofia del linguaggio, intrecciandosi come detto con la semiotica e la linguistica, ha altres\u00ec moltiplicato i suoi campi di approfondimento. I principali problemi della filosofia del linguaggio contemporanea sono:\nPer certe teorie vivremmo in un mondo di segni: uno sguardo attento troverebbe un aspetto semiotico in ogni particella del mondo. Questa \u00e8 una ricerca in divenire e ancora piuttosto complessa. A questo si rapporta la differenza tra segno e codice, con lo studio degli indici e dei segni propriamente detti. La domanda: \u00abChe cos'\u00e8 un codice\u00bb, pone ancora diversi problemi ai filosofi del linguaggio, trattandosi di un sistema di segni.\nUn modello elementare del proprio oggetto queste scienze lo possiedono gi\u00e0, per forza di cose, ma la filosofia del linguaggio tiene a porre una serie di precisazioni: la linguistica e la semiotica devono studiare solo l'espressione? O anche l'effetto sul mittente e sul destinatario? Devono studiare i codici o le strutture che reggono i codici? O i contesti in cui sono utilizzati? La filosofia apre cos\u00ec spesso la strada alle articolazioni della semiotica e della linguistica.\nUna semiotica globale intenderebbe il mondo come una pura comunicazione. Una semiotica a raggio minore potrebbe invece analizzare solo il campo della cultura come un mondo di significato e significazione: mentre la linguistica non ha questo genere di problema, avendo il proprio campo chiaramente definito, la semiotica deve ancora trovare una stabilit\u00e0. La definizione di una semiotica ristretta che lasci qualche cosa al di fuori del segno sembra necessaria, ma non \u00e8 chiaro quali confini si debbano assegnare a questo campo di studi.\nL'evoluzione della semiosi e dello studio del linguaggio potrebbe dipendere dallo studio delle basi anatomiche del linguaggio, dell'apparato di fonazione, delle aree del cervello e pi\u00f9 precisamente della corteccia preposte al linguaggio, nonch\u00e9 da comportamenti generali che separano l'uomo dagli altri primati pure nell'utilizzo degli strumenti, assimilando il linguaggio ad un tipo particolare di strumento.\nA questo proposito si sono formati i concetti di formativit\u00e0 del linguaggio, arbitrariet\u00e0 radicale, corporeit\u00e0, categorizzazione.\nLinguaggio e psicoanalisi.\nPer Jacques Lacan, (Parigi 13 aprile 1901 - 9 settembre 1981) psichiatra e filosofo francese nonch\u00e9 uno dei maggiori psicoanalisti, la comprensione del desiderio passa attraverso l'oggetto inattingibile che costituisce la Cosa e che procura l'insoddisfazione perpetua del desiderio.\nChi \u00e8 sottoposto all'analisi cerca qual \u00e8 l'oggetto del desiderio cio\u00e8 la sua interezza ontologica. Essendo il linguaggio un cerchio chiuso, il soggetto non giunge mai a comprendere il significato dei simboli che lo costituiscono.\nOra chi subisce l'analisi pensa che l'analista sar\u00e0 capace di rivelargli il significato simbolico dei suoi desideri che egli esprime attraverso il linguaggio, pensa che egli sia Il Grande Altro che detiene la chiave del linguaggio. Lacan pensa che l'analista debba far scoprire che il Grande Altro non esiste e che non c'\u00e8 nessun significato, il suo ruolo \u00e8 dunque quello di fare riconoscere la \"mancanza d'essere\".\nSocrate, secondo Lacan, \u00e8 dunque questo \"analista\" che attraverso i suoi dialoghi cerca la definizione del senso delle cose. Alcuni credono da quel momento che egli possa avere accesso al Sommo Bene (come chi \u00e8 sottoposto ad analisi crede che l'analista possieda le chiavi del linguaggio) mentre i dialoghi socratici sono puramente aporetici. Socrate mette gli interlocutori di fronte alle proprie contraddizioni, egli li spinge a riflettere sulle proprie concezioni affinch\u00e9 siano coerenti. La sua posizione antidogmatica non permette il passaggio verso nessun sapere, si tratta al contrario di far capire che nessun sapere \u00e8 possibile n\u00e9 accessibile tramite il linguaggio.\n\u00c8 questo lo scopo dell'analista, fa capire a chi \u00e8 in analisi che l'oggetto finale del desiderio, nella rappresentazione simbolica del linguaggio, non \u00e8 n\u00e9 conoscibile n\u00e9 accessibile."}
{"id": "105197", "revid": "599013", "url": "https://it.wikipedia.org/wiki?curid=105197", "title": "Citt\u00e0 di Panama", "text": ""}
{"id": "105199", "revid": "124951376", "url": "https://it.wikipedia.org/wiki?curid=105199", "title": "Oryx", "text": "Gli orici sono un gruppo di quattro specie di antilopi che costituiscono il genere Oryx. Sono antilopi di grandi dimensioni, dotate di corna imponenti; tre specie sono africane, una quarta si trova in Arabia.\nClassificazione.\nLe quattro specie di oryx note sono:"}
{"id": "105204", "revid": "149485", "url": "https://it.wikipedia.org/wiki?curid=105204", "title": "Giochi Panamericani", "text": ""}
{"id": "105212", "revid": "2124998", "url": "https://it.wikipedia.org/wiki?curid=105212", "title": "Oliver Sacks", "text": "Tra il 2007 e il 2012 \u00e8 stato docente di neurologia e psichiatria alla Columbia University, dove tra l'altro era riconosciuto come un \"Columbia Artist\". Precedentemente aveva trascorso diversi anni nella \"Albert Einstein College of Medicine\" della Yeshiva University di New York ed era stato professore esterno all'Universit\u00e0 di Warwick nel Regno Unito..\nSacks \u00e8 stato autore di numerosi libri \"best seller\", molti dei quali hanno per soggetto persone con disturbi neurologici. Il suo libro del 1973 \"Risvegli\" fu adattato in un film omonimo nel 1990. Il suo libro \"Musicofilia\" fu l'oggetto di un episodio della serie \"Nova\" della PBS.\nBiografia.\nSacks nacque il 9 luglio 1933 a Londra in Inghilterra, il pi\u00f9 giovane di quattro fratelli di una coppia di ebrei. Il padre Samuel Sacks, morto nel giugno del 1990, era un dottore in medicina interna e sua madre Muriel Elsie Landau fu una tra i primi chirurghi donna in Inghilterra. La vasta famiglia di Oliver vanta la presenza di importanti personalit\u00e0, come Abba Eban, statista israeliano, Jonathan Lynn, scrittore e regista, e l'economista Robert Aumann. All'et\u00e0 di sei anni Sacks fu fatto sfollare dai genitori, insieme al fratello, da Londra a causa degli attacchi aerei tedeschi, e a rifugiarsi in un collegio nelle Midlands dove, oltre alla malnutrizione, dovette fare i conti con le crudeli punizioni subite per mano del preside.\nFinita la guerra Oliver lasci\u00f2 il suo vecchio collegio per iniziare a frequentare la St. Paul's School a Londra. In questo periodo, come viene ricordato nella sua biografia \"Zio Tungsteno - Ricordi di un'infanzia chimica\", egli svilupp\u00f2 un forte interesse per la chimica che dur\u00f2 per tutta la vita. Giunto il momento della scelta del suo futuro professionale, fu fortemente influenzato dai suoi genitori che lo portarono a propendere per la medicina. Entr\u00f2 cos\u00ec al Queen's College a Oxford, dove consegu\u00ec il Bachelor of Arts nel 1954.\nPresso la stessa universit\u00e0, nel 1958, si laure\u00f2 in Medicina e Chirurgia. Sacks in seguito lasci\u00f2 l'Inghilterra per trasferirsi prima in Canada e poi negli Stati Uniti per favorire gli sviluppi della propria carriera. Divenuto un celebre neurologo, ottenne un posto di lavoro al Mt. Zion Hospital di San Francisco e all'Universit\u00e0 della California (UCLA).\nNel 2015 pubblica una serie di articoli sul The New York Times congedandosi dal suo pubblico. Il 30 Agosto dello stesso anno si spegne nella sua casa di New York.\nCarriera.\nDopo aver ottenuto il riconoscimento delle sue qualifiche britanniche, Sacks si trasfer\u00ec a New York, dove ha vissuto e praticato neurologia dal 1965 nel Beth Abraham Hospital, nel Bronx. Qui Sacks lavor\u00f2 con un gruppo dei sopravvissuti all'encefalite letargica del 1920. Questi pazienti e i trattamenti a cui il nostro li sottoponeva sono alla base del suo libro \"Risvegli\". Fin dal suo arrivo negli Stati Uniti, Sacks prest\u00f2 servizio come neurologo presso diverse case di riposo nella citt\u00e0 di New York, gestite dalle piccole sorelle dei poveri, e dal 1966 al 1991 fu consulente neurologico presso lo Psychiatric Center nel Bronx. Nel 1966 inizia a lavorare al Beth Abraham Hospital di New York, e conduce le proprie ricerche sui pazienti postencefalici. Sono di questi anni anche le sperimentazioni di Sacks con l'LSD. Nel 1975 diviene professore associato di neurologia presso l'Albert Einstein College of Medicine di New York, nel 1992 diviene professore aggiunto di psichiatria e neurologia presso la New York University School of Medicine fino al 2007, anno nel quale pass\u00f2 alla Facolt\u00e0 di neurologia e psichiatria della Columbia University.\nNel 2012 \u00e8 tornato per\u00f2 nella New York University School of medicine, prestando servizio sia come professore di neurologia sia come consulente neurologico al centro per l'epilessia di New York. Il lavoro di Sacks al Beth Abraham ha aiutato la fondazione a trovare il luogo dove \u00e8 stato costruito l'Institute of Music and Neurologic Function (IMNF), del quale Sacks \u00e8 stato consulente medico. L'istituto lo onor\u00f2 nel 2000 assegnandogli il primo \"Music Has Power Award\", premio che Sacks riottenne nel 2006 per celebrare \"i suoi 40 anni di servizio al Beth Abraham e per il suo grande contributo a supporto alla \"music therapy\" e all'effetto che la musica provoca al cervello umano.\" Sacks \u00e8 restato consulente neurologico alle piccole sorelle dei poveri e ha continuato ad esercitare la propria professione all'Istituto di neuroscienze e al New York Botanical Garden.\nVita privata.\nDurante la sua vita Sacks ha sofferto di prosopagnosia, malattia che causa difficolt\u00e0 nel riconoscere i visi delle persone. Sacks ha spesso parlato pubblicamente delle sue patologie, anche di quelle pi\u00f9 particolari. Nel dicembre del 2010, ad esempio, ha descritto come perse la visione binoculare l'anno precedente a causa di un tumore maligno che ha colpito il suo occhio destro. Questa perdita viene descritta anche nel suo libro L'occhio della mente, pubblicato nell'ottobre del 2010.. In altre due occasioni Sacks si racconta al pubblico, in un'intervista con Leslie Stahl in un episodio di 60 Minutes, nel marzo del 2012, dove ha parlato delle sue difficolt\u00e0 con la prosopagnosia e nel documentario della BBC \"Imagine\" del 28 giugno 2011.\nSacks non si \u00e8 sposato attribuendone inizialmente le ragioni alla timidezza, che inquadra come una patologia. Solo nel 2015, mediante la sua autobiografia \"On the Move: A Life\" dichiar\u00f2 di essere omosessuale.\nUn anno dopo la pubblicazione di Risvegli, Sacks \u00e8 stato protagonista di un pericoloso incidente durante una scalata in solitaria in cui, fortunatamente, riport\u00f2 solamente la rottura di una gamba.\nDurante il suo periodo all'UCLA Sacks speriment\u00f2 varie droghe su s\u00e9 stesso, descrivendone gli effetti in un articolo pubblicato nel 2012 dal The New Yorker e nel suo libro \"Allucinazioni\" del 2012. Durante uno di questi esperimenti con l'anfetamina lesse un libro del XIX secolo di Edward Liveing (padre di George Downing Living) e le emozioni provate durante questa lettura lo convinsero a registrare e pubblicare le sue osservazioni sulle stranezze e le patologie neurologiche.\nNel febbraio 2015 rivel\u00f2 di essere malato terminale di cancro al fegato e che gli rimanevano pochi mesi di vita. Sacks \u00e8 morto nella sua casa di Manhattan a New York il 30 agosto 2015.\nScritti.\nSacks inizia a scrivere le sue esperienze neurologiche con i propri pazienti nel 1970, sia pubblicando numerosi libri che scrivendo per periodici quali \"The New Yorker\" e \"The New York Review of Books\" articoli di carattere medico, scientifico e di ordine generale. Tra i numerosi premi ricevuti per questi suoi lavori spicca il \"Lewis Thomas Prize for Writing about Science\", assegnatogli nel 2001.\nGli scritti di Sacks coprono un campo di media vastissimo, pi\u00f9 di tutti gli autori di testi e opere riguardanti la medicina a lui contemporanei e, nel 1990, il New York Times sottolinea che \u201cSacks \u00e8 diventato una specie di poeta laureato della medicina contemporanea\u201d. Le sue descrizioni dei problemi o condizioni neurologiche spesso chiariscono la maniera in cui il cervello si rapporta con la percezione, la memoria e l'individualit\u00e0. Il suo stile letterario prevede una dettagliata narrazione delle anamnesi, riallacciandosi alla tradizione dei \"clinical anecdotes\" del diciannovesimo secolo, che vede come principale esponente il neuropsicologo russo Aleksandr Romanovi\u010d Lurija.\nI pazienti descritti da Sacks sono spesso in grado di adeguarsi alla propria situazione in modi differenti nonostante le loro condizione neurologiche siano solitamente considerate incurabili. Nella sua opera pi\u00f9 famosa, \"Risvegli\", dalla quale \u00e8 stato tratto un film omonimo ed un documentario, sono descritte le varie risposte di pazienti post-encefalitici del Beth Abraham alla somministrazione di una nuova sostanza, la L-Dopa. In altre sue opere sono invece descritti casi di persone affette dalla sindrome di Tourette o da varianti particolari della malattia di Parkinson.\n\"L'uomo che scambi\u00f2 sua moglie per un cappello\" racconta di un uomo affetto da una malattia visiva, l'agnosia; il libro diede spunto a Michael Nyman per l'elaborazione di un melodramma omonimo.\nL'opera \"Un antropologo su Marte\", che vinse un Polk Award, narra l'incontro con la professoressa Temple Grandin affetta da una particolare forma di autismo, la sindrome di Asperger.\n\"Vedere voci\", libro del 1989, copre una variet\u00e0 di argomenti su studi effettuati sui sordi (Sordit\u00e0).\nNel libro \"L'isola dei senza colore\" Sacks scrive riguardo ai suoi studi e ai suoi viaggi nelle isola del Pacifico. Su una di queste una straordinaria percentuale di autoctoni, il popolo Chamorro di Guam, \u00e8 affetto da una malattia neurodegenerativa conosciuta come Lytico-bodig di cui Sacks, insieme ad Paul Alan Cox, fa risalire la possibile causa alla beta-metilammino-L-alanina contenuta nelle Cycadales.\nNel 2015, dichiarando pubblicamente in un articolo la sua malattia terminale, annuncia di avere ancora diversi libri quasi conclusi da pubblicare.\nCritiche.\nIl lavoro di Sacks non \u00e8 esente da aspre critiche da parte della comunit\u00e0 scientifica e non. Durante gli anni settanta e ottanta il suo libro e i suoi articoli riguardanti i pazienti di \"Risvegli\" vennero ignorati da una buona parte dell'establishment medico, poich\u00e9 sostenevano che il suo lavoro non era portato avanti con un metodo quantitativo, ma con uno studio alla cieca. Makoto Yamaguchi mise in discussione le sue abilit\u00e0 con pazienti autistici sostenendo che le spiegazioni matematiche di Sacks fossero inesatte. Anche Arthur K. Shapiro - descritto come \"il padre della ricerca moderna sui tic\"- critic\u00f2 duramente l'operato di Sacks sostenendo che fosse molto meglio come scrittore che come clinico. Sebbene molti caratterizzino Sacks come uno scrittore e dottore \"compassionevole\", altri pensano che sfrutti la sua materia tanto da essere chiamato \u201cl'uomo che confuse i suoi pazienti con la carriera letteraria\u201d da Tom Shakespeare, accademico britannico e attivista per i diritti dei disabili, e da definire il suo lavoro come \u201cuno show di un intellettuale fanatico\u201d. La risposta di Sacks alle critiche non si fece attendere e in un'intervista dichiar\u00f2: \u201cSpero che una lettura di quanto ho scritto riveli rispetto e apprezzamento, non il desiderio di esporre o esibire solo per dare un brivido\u2026 ma \u00e8 una faccenda delicata\".\nRiconoscimenti.\nSacks \u00e8 stato membro di diverse accademie di arte e di scienza, tra le quali l'American Academy of Arts and Letters (letteratura) (dal 1996), la New York Academy of Sciences (dal 1999), del Queen's College, Oxford\ne della American Academy of Arts and Sciences (dal 2002) (Class IV\u2014Humanities and Arts, Section 4\u2014Literature). Nel 2001, inoltre, venne premiato con il Lewis Thomas Prize dalla Rockefeller University. Sacks fu anche omaggiato con diversi dottorati honoris causa. Nello specifico nelle Universit\u00e0 di: Georgetown University (1990)College of Staten Island (1991), Tufts University (1991), New York Medical College (1991), Medical College of Pennsylvania (1992), Bard College (1992), Queen's University dell'Ontario (2001), Gallaudet University (2005), Oxford university (2005), Pontificia Universidad Cat\u00f3lica del Per\u00fa (2006), Cold Spring Harbor Laboratory (2008). Sacks riceve anche alcuni riconoscimenti come il dottore in legge dalla Oxford University, nel giugno del 2005, e il riconoscimento \u201cColumbia Artist\u201d dalla Columbia University nel 2007. Questo premio venne creato specificamente per lui e gli conferisce la possibilit\u00e0 di accedere all'universit\u00e0 senza restrizioni. Riceve anche altri riconoscimenti come la nomina a commendatore dell'Ordine dell'Impero Britannico, nel Queen's Birthday Honours, e l'assegnazione del suo nome a un asteroide della fascia principale chiamato appunto 84928 Oliversacks."}
{"id": "105213", "revid": "1936754", "url": "https://it.wikipedia.org/wiki?curid=105213", "title": "Averro\u00e8", "text": "Autore di oltre 100 libri e trattati, le sue opere filosofiche includono numerosi commenti di Aristotele, pertanto era conosciuto nel mondo occidentale come \"Il commentatore\" e \"padre del razionalismo\". \u00c8 stato anche giudice capo e medico di corte per il califfato almohade.\nNato nel 1126 da una famiglia di eminenti giudici, nel 1169 fu presentato al califfo Abu Yaqub Yusuf, che rimase colpito dalla sua conoscenza, divenne il suo mecenate e commission\u00f2 molti dei commentari di Averro\u00e8. In seguito Averro\u00e8 serv\u00ec pi\u00f9 mandati come giudice a Siviglia e C\u00f3rdoba. Nel 1182 fu nominato medico di corte e giudice supremo di C\u00f3rdoba. Dopo la morte di Abu Yusuf nel 1184, rimase a favore del re fino a quando cadde in disgrazia nel 1195. Fu preso di mira con varie accuse, probabilmente per motivi politici, e fu esiliato nella vicina Lucena. Torn\u00f2 nelle grazie reali poco prima della sua morte.\nAverro\u00e8 era un forte sostenitore dell'aristotelismo; tent\u00f2 di ripristinare quelli che considerava gli insegnamenti originali di Aristotele e si oppose alle tendenze neoplatoniche dei primi pensatori musulmani, come Al-Farabi e Avicenna. Difese inoltre la ricerca della filosofia contro le critiche dei teologi ashariti come Al-Ghazali, sostenendo che fosse ammissibile nell'Islam e persino obbligatoria tra alcune \u00e9lite. Afferm\u00f2 inoltre che i testi sacri dovessero essere interpretati allegoricamente qualora ci\u00f2 contraddicesse le conclusioni raggiunte dalla ragione e dalla filosofia. Per quanto riguarda la giurisprudenza islamica, scrisse il \"Bid\u0101yat al-Mujtahid\" sulle differenze tra le scuole di diritto islamiche e i principi che avevano causato le loro differenze. In medicina, propose una nuova teoria dell'ictus, descrisse per la prima volta i segni e i sintomi del morbo di Parkinson e potrebbe essere stato il primo a identificare la retina come la parte dell'occhio responsabile del rilevamento della luce. Il suo libro di medicina \"Al-Kulliyat fi al-Tibb\", tradotto in latino e noto come \"Colliget\", \u00e8 diventato un libro di testo in Europa per secoli.\nLa sua eredit\u00e0 nel mondo islamico \u00e8 stata modesta per ragioni geografiche e intellettuali. In occidente, Averro\u00e8 divenne noto per i suoi ampi commenti su Aristotele, molti dei quali furono tradotti in latino ed ebraico. Le traduzioni della sua opera risvegliarono l'interesse dell'Europa occidentale per Aristotele e per i pensatori greci, un'area di studio che era stata ampiamente abbandonata dopo la caduta dell'Impero Romano. I suoi pensieri generarono controversie nella cristianit\u00e0 latina e innescarono un movimento filosofico chiamato Averroismo basato sui suoi scritti. La sua tesi sull'unit\u00e0 dell'intelletto, proponendo che tutti gli esseri umani condividessero lo stesso intelletto, divenne una delle dottrine averroiste pi\u00f9 note e controverse in occidente. Le sue opere furono condannate dalla Chiesa cattolica nel 1270 e 1277. Sebbene indebolito dalle condanne e dalle giuste critiche di Tommaso d'Aquino, l'averroismo latino continu\u00f2 ad attrarre seguaci fino al XVI secolo.\nBiografia.\nAverro\u00e8 nacque nella Spagna musulmana in una famiglia di famosi giuristi berberi della scuola malikita; sia il nonno paterno \u02bfAbd al-Wal\u012bd Mu\u1e25ammad, sia il padre, \u02bfAbd al-Q\u0101sim A\u1e25mad, erano \"q\u0101\u1e0d\u012b\" (autorit\u00e0 locali incaricate di amministrare la giustizia) nella Cordova almohade.\nIl suo percorso educativo e scolastico \u00e8 stato convenzionale; inizi\u00f2 con gli studi del \"\u1e25ad\u012bth\", ossia l'insieme dei racconti tradizionali attribuiti a Maometto, prosegu\u00ec con la giurisprudenza e la teologia. Gli storici ritengono che data la notevole influenza esercitata su di lui da Avempace, la possibilit\u00e0 di una leale collaborazione tra i due, con Averro\u00e8 come allievo, non sia da escludere completamente.\nDivenne medico, giurista e filosofo. Fu anch'egli qadi di Siviglia e poi di Cordova. Scrisse numerosi commenti su Aristotele, alcune opere filosofiche originali e una enciclopedia di medicina.\nRisult\u00f2 fondamentale la sua permanenza a Marrakech ai tempi del califfo 'Abd al-Mu'min, nel momento della forte espansione militare degli Almohadi e della loro influenza religiosa, priva di eresie, ma caratterizzata da rigidi formalismi e da una stretta obbedienza al Corano e alla tradizione ortodossa o Sunna, ossia ai codici di comportamento.\nL'opera filosofica pi\u00f9 importante di Averro\u00e8 fu \"L'incoerenza dell'incoerenza\" (\"Tah\u0101fut al-tah\u0101fut\"), diventata in lingua latina la \"Destructio destructionis philosophorum\", in cui egli prese le difese della filosofia aristotelica contro le critiche esposte da al-Ghazali nel trattato \"L'incoerenza dei filosofi\" (\"Tah\u0101fut al-fal\u0101sifa\"), che in latino era diventata la \"Destructio philosophorum\", in cui si sosteneva che il pensiero di Aristotele, e la filosofia in generale, fossero in contraddizione con l'Islam. La tesi fondamentale di Averro\u00e8 era esattamente opposta: egli sosteneva che la verit\u00e0 pu\u00f2 essere raggiunta sia attraverso la religione rivelata sia attraverso la filosofia speculativa.\nDurante l'ondata di fanatismo religioso almohade che attravers\u00f2 al-Andalus alla fine del XII secolo, egli fu esiliato a Marrakech, dove divenne un uomo di corte del \"califfo\" Ab\u016b Y\u016bsuf Ya\u02bfq\u016bb al-Mansur e lavor\u00f2 come medico nel maristan (ospedale) D\u0101r al-Faraj.\nLe opere di Averro\u00e8.\nStoricamente, Averro\u00e8 fu importantissimo per i suoi commentari sulle opere di Aristotele, che in Occidente erano state quasi completamente dimenticate (prima del 1150 solo pochissime opere aristoteliche erano accessibili nell'Europa latina). Il recupero della tradizione aristotelica in Europa deve moltissimo alla traduzione in latino degli scritti di Averro\u00e8, iniziata nel XII secolo. Tommaso d'Aquino, anche se si oppose ad alcune correnti di pensiero averroiste a lui contemporanee, allora fortemente rappresentate nell'universit\u00e0 parigina, ha in comune con Averro\u00e8 una profonda rivalutazione dell'opera di Aristotele. Nella sua opera \"L'incoerenza dell'incoerenza\", difese la filosofia aristotelica dalle critiche avanzate dall'altro grande pensatore musulmano al-Ghazali nel saggio \"L'incoerenza della filosofia\". Al-Ghazali argu\u00ec che l'aristotelismo, soprattutto quello presentato negli scritti di Avicenna, si dimostrava un modello ricco di contraddizioni e non rispettava gli insegnamenti dell'Islam. Averro\u00e8 dimostr\u00f2 che entrambe le accuse di al-Ghazali erano infondate, sostenendo che l'interpretazione di Avicenna aveva distorto il pensiero aristotelico.\nNell'opera del \"Kit\u0101b fa\u1e63l al-Maq\u0101l\" appoggi\u00f2 il lavoro d'indagine dei filosofi, ritenendolo non foriero di blasfemia n\u00e9 di miscredenza.\nNel saggio \"Kit\u0101b al-Kashf\" critic\u00f2 apertamente la scuola teologica islamica asharita, fondata dal teologo yemenita Abu al-Hasan al-Ash'ari, che dal 900 d.C. si era diffusa nel mondo musulmano.\nFilosofia.\nAverro\u00e8 afferm\u00f2 che tra religione e filosofia non vi \u00e8 alcuna conflittualit\u00e0, poich\u00e9 le eventuali divergenze sono riconducibili solo a differenze d'interpretazione, o meglio le due discipline perseguono due strade per raggiungere la stessa verit\u00e0: quella religiosa si basa sulla fede, non pu\u00f2 essere dimostrata e non richiede una particolare formazione per capirla, mentre quella filosofica \u00e8 riservata a una \u00e9lite di pochi intellettuali, capaci di approfondire studi difficili.\nNel modello di pensiero metafisico averroista, \u00e8 stato contemplato il concetto di esistenza che precede l'essenza, chiave di lettura fondamentale dell'interpretazione esistenzialista, in reazione al concetto avicenniano di essenza anteriore all'esistenza.\nI filosofi, sostenne Averro\u00e8, hanno il pieno diritto di studiare la religione utilizzando gli strumenti della ragione, perch\u00e9 l'Islam non lo vieta.\nNella sua disquisizione sull'anima, si sofferm\u00f2 sulla duplice natura di quest'ultima, suddivisa in una parte individuale non eterna, e in una divina, condivisa da tutti gli esseri umani.\nI suoi scritti furono tradotti in ebraico da Jacob Anatoli nel XIII secolo e influenzarono la filosofia ebraica da Maimonide fino a Spinoza.\nReligione.\nAverro\u00e8 compose un lungo libro intitolato \"Al-Kashf \u02bfan man\u0101hij al-adilla f\u012b \u02bfaq\u0101\u02beid al-milla\" (trad. \"L'esposizione dei tipi di prove nelle dottrine della religione\") con l'obiettivo di esaminare le dottrine religiose contemporanee e verificarne la autenticit\u00e0 e la correttezza dal punto di vista del legislatore. Averro\u00e8 si sofferm\u00f2 soprattutto sulle quattro correnti teologiche pi\u00f9 diffuse ai suoi tempi, iniziando dai mutaziliti che cercarono di coniugare la logica ed il razionalismo con le dottrine dell'Islam; punt\u00f2, in seguito, la sua attenzione sulla teologia speculativa degli \"Ash'ari\" (\"ashariti\") che diversamente dai primi ritennero che la ragione e la ricerca eseguita con gli strumenti umani non avrebbe potuto condurre alla comprensione di Dio; Averro\u00e8 prosegu\u00ec il suo studio conoscitivo approfondendo gli elementi del sufismo, ossia quella forma di ricerca mistica tipica dei musulmani che utilizza concetti derivanti da fonti greche, persiane e ind\u00f9; infine termin\u00f2 il suo giro d'orizzonte con la corrente religiosa pi\u00f9 vicina al fondamentalismo a lui contemporaneo.\nA questo punto Averro\u00e8 approfond\u00ec la tematica della esistenza di Dio e delle diverse possibilit\u00e0 offerte all'essere umano per confermarla. Nella sua ricerca teologica, Averro\u00e8 rintracci\u00f2 solo due argomentazioni salde e congruenti; mentre la prima riguard\u00f2 la provvidenza, secondo la quale ogni oggetto dell'universo \u00e8 al servizio, in qualche modo, dell'umanit\u00e0 e quindi Dio pu\u00f2 essere identificato come un perfetto creatore; la seconda argomentazione si rifer\u00ec alle invenzioni di tutti gli oggetti della natura e dell'universo, progettati, certamente non in modo casuale, e ovviamente da Dio.\nPer rinsaldare le prove dell'esistenza di Dio, Averro\u00e8 spieg\u00f2 la natura e gli attributi della divinit\u00e0. Ancora una volta si riagganci\u00f2 alle credenze degli ashariti che non solo non negavano l'eventualit\u00e0 di una doppia divinit\u00e0, ma ne mettevano in discussione anche l'onnipotenza. Averro\u00e8 afferm\u00f2 che se ci fosse per davvero una doppia divinit\u00e0, entrambe godrebbero degli stessi attributi e quindi opererebbero assieme. Contemporaneamente Averro\u00e8 segnal\u00f2 che sia il sentire comune come pure la ragione, optavano verso la presenza di una divinit\u00e0 unica.\nAverro\u00e8 si sofferm\u00f2 sulla possibilit\u00e0 della uguaglianza degli attributi divini e umani, e formul\u00f2 l'esempio della conoscenza, che lui contest\u00f2, in questo caso sostenendo che la conoscenza umana \u00e8 il prodotto dell'effetto della conoscenza divina (emanazione), che \u00e8 diversa da quella umana poich\u00e9 Dio, essendo la causa prima dell'universo, possiede le cognizioni delle cause dell'essere e dell'esistenza. Averro\u00e8 discusse anche sulla mutabilit\u00e0 delle conoscenze divine, che per\u00f2, afferm\u00f2 il pensatore di Cordova assume una importanza secondaria dato che Dio \u00e8 padrone della conoscenza di ogni atto.\nCosmologia.\nAverro\u00e8 invit\u00f2 i suoi lettori a non confondere il lavoro umano, che pu\u00f2 permettersi pause di riflessione o di riposo, da quello Eterno, che non prevede intervalli di tempo tra decisione e azione come neppure titubanze causate da desideri particolari. Chiarendo maggiormente il concetto, Averro\u00e8 indicher\u00e0 come primaria, dal punto di vista della creazione, non tanto la scelta fra due opportunit\u00e0 (es.oggetti), quanto quella fra esistenza e non esistenza.\nIl mondo, con il suo essere e il suo tipo di esistenza \u00e8 solamente una delle tre categorie di esistenze possibili (un'altra \u00e8 quella divina), ed \u00e8 caratterizzata da una causa agente che guida la vita. Averro\u00e8 sottoline\u00f2 che in nessuna parte del Corano viene descritta la vita preesistente e nemmeno si rilevano informazioni sulla esistenza prima della creazione del mondo, mentre il Corano ci informa che le azioni di Dio sono inalterabili.\nNel cosmo Averro\u00e8 rilev\u00f2 due classi di oggetti eterni, che costituiscono la divisione tra il mondo celeste e quello fisico sublunare, e sono le essenze eterne e le cose eterne.\nLa visione del cosmo di Averro\u00e8 \u00e8 triplice, in quanto comprende i corpi celesti, il mondo fisico e una prima causa agente (divina). Il grande pensatore ci ha presentato il suo modello cosmologico usando una analogia con la Nazione, nella quale gli individui obbediscono e imitano il Re. La societ\u00e0 \u00e8 formata da una serie di anelli sovrapposti che vanno dal pi\u00f9 piccolo, che \u00e8 una singola famiglia guidata da un capo, fino all'anello pi\u00f9 grande, quello della corte, anch'esso avente un riferimento di guida. Questa stessa gerarchia \u00e8 ritrovata da Averro\u00e8 nell'ambito cosmologico e quindi in base al grado di \"nobilt\u00e0\", quello che noi umani percepiamo \u00e8 proprio la scala gerarchica, e quindi stelle, pianeti. Esattamente come un Re emana e muove i suoi sudditi pi\u00f9 vicini, allo stesso modo si rianima l'anello (o la sfera) della stelle fisse e cos\u00ec via.\nPsicologia.\nAverro\u00e8 defin\u00ec l'intelletto come una sostanza eterna, incorporea, scomponibile in intelletto agente e in intelletto passivo: il primo si relaziona con l'essere umano tramite una \"ragione materiale\", che \u00e8 eterna; \u00e8 costituito da una sostanza analoga alla causa prima e quindi anche all'anima, che venne considerata da Averro\u00e8 come la \"forma del corpo\", ontologicamente identica con l'intelletto attivo.\nL'intelletto passivo, invece, venne definito come quella parte connessa con i sensi.\nL'intelletto insegue la perfezione, essendo il pensiero focalizzato su un oggetto ben preciso, quanto pi\u00f9 vasto \u00e8 l'oggetto di indagine, tanto pi\u00f9 perfetto \u00e8 l'intelletto.\nSecondo studi recenti per Averro\u00e8 esisteva un terzo intelletto: l'intelletto del possibile. Questo intelletto era considerato universale, e fa da mediatore fra Dio e gli uomini. L'uomo si realizza quando raggiunge l'intelletto possibile.\nAverro\u00e8 usa il famoso esempio che paragona l'uomo come un occhio al buio, solo con il sole riesce a focalizzare in modo perfetto le cose; il sole viene paragonato all'intelletto d'agente.\nAstronomia.\nNel campo astronomico, Averro\u00e8 approfond\u00ec un suo modello dell'universo cosiddetto \"concentrico\"; intu\u00ec che la Luna non \u00e8 una stella e non emette luce, ecco perch\u00e9 la defin\u00ec \"opaca e oscura\"; inoltre alcune parti del satellite le rilev\u00f2 pi\u00f9 dense e spesse di altre, e not\u00f2 che alcune parti erano pi\u00f9 esposte alla luce del Sole rispetto ad altre.\nMedicina.\nScrisse un'opera fondamentale come il \"Kit\u0101b al-Kulliyy\u0101t f\u012b al-\u1e6cibb\" (\"Medicina generale\", nota in Occidente come \"Colliget\"), che assieme all'altra opera medica, il \"Kit\u0101b al-tays\u012br f\u012b al-mud\u0101w\u0101t wa l-tadb\u012br\" (Medicina specialistica), scritta da Ab\u016b Marw\u0101n Ibn Zuhr, divenne, a lungo, il testo medico pi\u00f9 seguito dai cristiani, dai musulmani e dagli ebrei. \nAverro\u00e8 affront\u00f2 una serie di tematiche mediche importanti, quali la dissezione e l'autopsia. Contraddicendo l'interpretazione religiosa di al-Ghazali che condannava queste pratiche, Averro\u00e8 afferm\u00f2 che \"chiunque si sia occupato di anatomia e dissezione a scopo scientifico, ha incrementato la sua fede in Dio\".\nIn urologia Averro\u00e8 identific\u00f2 le cause delle disfunzioni sessuali e fu il primo a prescrivere medicazioni per il trattamento di questi disturbi.\nIn neurologia propose la presenza di una malattia simile, per i sintomi, al Parkinson; nella oftalmologia fu il primo ad attribuire propriet\u00e0 fotorecettive alla retina.\nFisica.\nAverro\u00e8 diede un notevole contributo allo sviluppo sia della meccanica sia della fisica, visto che fu il primo a definire la misurazione della forza come \"il valore del lavoro necessario per cambiare lo stato di un materiale solido\".\nSempre nel campo della cinetica, intu\u00ec per primo che l'effetto e il valore della forza applicati variavano a seconda dell'attrito presente; inoltre introdusse una nozione anticipatrice di quella che Isaac Newton denomin\u00f2 inerzia."}
{"id": "105214", "revid": "287204", "url": "https://it.wikipedia.org/wiki?curid=105214", "title": "Averroe", "text": ""}
{"id": "105225", "revid": "9", "url": "https://it.wikipedia.org/wiki?curid=105225", "title": "Coitus interruptus", "text": ""}
{"id": "105229", "revid": "287204", "url": "https://it.wikipedia.org/wiki?curid=105229", "title": "Husavik", "text": ""}
{"id": "105230", "revid": "19933", "url": "https://it.wikipedia.org/wiki?curid=105230", "title": "La Famiglia Addams", "text": ""}
{"id": "105234", "revid": "34060", "url": "https://it.wikipedia.org/wiki?curid=105234", "title": "Bandiera della Siria", "text": "La bandiera della Siria \u00e8 stata adottata il 30 marzo 1980. \u00c8 stata anche la bandiera dell'ex Repubblica Araba Unita.\nStoria.\nLa prima bandiera Siriana, dopo la sua indipendenza ottenuta nel 1932, era un tricolore orizzontale verde-bianco-nero, con tre stelle rosse a cinque punte. Nel 1958, Siria ed Egitto formarono la Repubblica Araba Unita ed adottarono il tricolore orizzontale rosso-bianco-nero con due stelle verdi a cinque punte, che costituisce l'attuale bandiera siriana. Quando la Siria lasci\u00f2 la RAU, nel 1961, torn\u00f2 per breve tempo alla vecchia bandiera. Il colpo di Stato del Partito Ba'th nel 1963 port\u00f2 ad una successione di bandiere rosso-bianco-nere, che culmin\u00f2 nel 1980 col ritorno al disegno della RAU.\nNella guerra civile siriana ora in corso, la prima bandiera nazionale viene utilizzata dall'Esercito siriano libero che si oppone alle forze del presidente Bashar al-Assad.\nSimbolismo.\nI colori della bandiera sono quelli tradizionali del panarabismo, riscontrabili anche sulle bandiere di Yemen, Egitto e Iraq. Le due stelle rappresentano Egitto e Siria, le due nazioni che partecipavano alla Repubblica Araba Unita."}
{"id": "105242", "revid": "297745", "url": "https://it.wikipedia.org/wiki?curid=105242", "title": "Muscoli (Cervignano del Friuli)", "text": ""}
{"id": "105245", "revid": "879070", "url": "https://it.wikipedia.org/wiki?curid=105245", "title": "Piet Mondrian", "text": "Nonostante siano molto famosi, anche se spesso imitati e banalizzati, i quadri di Mondrian dimostrano una complessit\u00e0 che smentisce la loro apparente semplicit\u00e0. I quadri \"non rappresentativi\" per cui \u00e8 conosciuto, che consistono in linee perpendicolari e campiture di colore geometriche in colori primari (rosso, giallo, blu) col bianco, il nero o il grigio, sono in effetti il risultato di una continua ricerca di equilibrio e perfezione formale evoluta stilisticamente nel corso di tutta la sua vita.\nBiografia.\nInizi.\nFiglio di Pieter Cornelis Mondriaan e Johanna Christina de Kok, cominci\u00f2 la sua carriera come insegnante di italiano, ma pratic\u00f2 anche l'arte della pittura. La maggior parte dei suoi lavori \u00e8 naturalista o impressionista e consiste principalmente in paesaggi. Queste immagini pastorali dei suoi natii Paesi Bassi descrivono mulini, campi e fiumi, inizialmente nella maniera impressionista olandese, successivamente con l'utilizzo di una variet\u00e0 di stili e tecniche che documentano la sua ricerca per un'espressione personale. Questi suoi dipinti sono ancora in modo rappresentativo e ci illustrano l'influenza che svariati movimenti artistici ebbero su Mondrian.\nIn esposizione al Gemeentemuseum dell'Aia si possono vedere svariati dipinti di questo periodo, compresi \"Il Mulino Rosso\" e \"Alberi nella luce della luna\". Un dipinto del 1908, intitolato \"Avond\" (\"Sera\"), rappresenta una scena di un albero in un campo al crepuscolo e ci predice i futuri sviluppi con l'utilizzo di una tavolozza composta quasi solo da rosso, giallo e blu. Pur non essendo in alcun modo astratto, \"Avond\" \u00e8 il primo tra i lavori di Mondrian ad enfatizzare l'uso dei colori primari.\nI primi dipinti a mostrarci un accenno dell'astrazione che verr\u00e0 sono una serie di tele datate tra il 1905 e il 1908, rappresentanti scene buie di alberi confusi e case che si riflettono in specchi d'acqua immobili che ce li fanno apparire quasi come macchie d'inchiostro nei test di Rorschach. Ad ogni modo, nonostante il risultato finale porti lo spettatore ad enfatizzare le forme pi\u00f9 che il contenuto, questi quadri sono ancora fermamente radicati alla natura, ed \u00e8 solamente la conoscenza degli sviluppi successivi dei lavori di Mondrian che ci porta a ricercare le origini dei suoi lavori futuri in queste opere.\nL'arte di Mondrian fu sempre intimamente legata ai suoi studi spirituali e filosofici. Nel 1908, cominci\u00f2 ad interessarsi al movimento teosofico iniziato da Helena Petrovna Blavatsky nella seconda met\u00e0 del XIX secolo. La Blavatsky riteneva fosse possibile raggiungere una conoscenza della natura pi\u00f9 profonda di quella resa disponibile dai mezzi empirici: molto del lavoro di Mondrian per il resto della sua vita venne ispirato da questa sua ricerca della conoscenza spirituale. Mondrian conserver\u00e0 per tutta la sua vita il suo diploma d'ammissione alla Societ\u00e0 teosofica, col numero 1690, firmato da Annie Besant e datato 25 maggio 1909.\nMondrian rimase molto colpito da una mostra di opere cubiste ad Amsterdam nell\"11 che modific\u00f2 profondamente il suo lavoro a venire. La sua ricerca della semplificazione \u00e8 visibile nelle due versioni di \"stilleven met gemberpot\" (\"natura morta con giara\"). La versione dell''11 \u00e8 cubista, mentre quella del '12 si riduce a una forma rotonda con triangoli e rettangoli.\nParigi, 1912-1914.\nNel '12, Mondrian si trasfer\u00ec a Parigi, cambiando anche il suo nome da Mondriaan in quello che conosciamo per enfatizzare la sua partenza dalla vita chiusa dello stagno artistico olandese. Da questo momento in poi, firmer\u00e0 le sue opere come \"Mondrian\". In questo periodo parigino, l'influenza del cubismo di Picasso e Braque si fa notare quasi immediatamente nei suoi quadri. Dipinti come \"The Sea\" (1912) e i vari studi su alberi successivi a quell'anno hanno ancora una certa misura di rappresentativismo, ma sono sempre pi\u00f9 dominati dalle forme geometriche e dai piani incastrati tra loro, molto comuni nel cubismo. Comunque, mentre Mondrian era desideroso di assorbire e trasportare nel suo lavoro l'influenza cubista, sembra chiaro che egli vede il cubismo stesso come una strada che porta a una fine, piuttosto che una fine in s\u00e9.\nPaesi Bassi, 1914-1919.\nDiversamente dai cubisti, Mondrian continuava a tentare di riconciliare la sua pittura con le sue ricerche spirituali e nel 1913 cominci\u00f2 a fondere la sua visione d'arte e i suoi studi teosofici in una teoria che segna la sua rottura finale con la pittura rappresentativa. La Grande guerra cominci\u00f2 mentre Mondrian era in famiglia, nel 1914, ed egli fu costretto a rimanere nei Paesi Bassi per tutta la durata del conflitto. In questo periodo, abit\u00f2 presso la colonia di artisti di Laren, conoscendovi Bart van der Leck e Theo van Doesburg, entrambi artisti che, in quello stesso momento, stavano attuando il proprio percorso personale verso l'astrazione artistica. Con van Doesburg, il Nostro fond\u00f2 la rivista \"De Stijl\" (Lo Stile), un periodico in cui pubblic\u00f2 i suoi primi saggi che definivano la sua teoria, per la quale adott\u00f2 il termine di neoplasticismo.\nMondrian pubblic\u00f2 \"De Nieuwe Beelding in de Schilderkunst\" (\"Il nuovo Plasticismo nella Pittura\") in 11 uscite-capitoli sulla rivista De Stijl, tra il 1917 e il 1918. Fu, questo, il suo primo e maggiore tentativo per esprimere la sua teoria artistica in prosa, e non sulla tela. Comunque, le sue migliori e pi\u00f9 citate espressioni su questa sua teoria si trovano in una lettera che scrisse a Hans-Peter Bremmer nel 1914.\nParigi 1919-1938.\nAlla fine della guerra, Mondrian ritorn\u00f2 in Francia, dove rimase fino al 1938. Cominci\u00f2 a produrre quadri \"a griglia\" verso la fine del 1919, e, gi\u00e0 nel 1920, lo stile per cui sarebbe divenuto famoso cominci\u00f2 ad apparire.\nNei primi dipinti, le linee che delineano le forme rettangolari sono sottili e grigie. Tendono anche a sbiadire man mano che s'avvicinano all'orlo della tela. I quadrati sono dipinti con i colori primari e quasi tutti sono colorati; solo alcuni sono stati lasciati bianchi.\nA partire dal 1921, i quadri di Mondrian raggiungono una forma \"matura\". Spesse linee nere ora separano i quadrati, che sono pi\u00f9 grandi e meno numerosi, e che sono lasciati in maggior parte bianchi rispetto ai primi esempi.\nNei dipinti del '21, molte, ma non tutte, delle linee nere si arrestano brevemente a una distanza che pu\u00f2 sembrare arbitraria dal bordo delle tele, pur lasciando intatte le divisioni tra le forme rettangolari. Anche in questo caso, la maggior parte dei quadrati \u00e8 colorata. Col passare degli anni e l'evolversi ulteriore del lavoro del pittore, egli cominci\u00f2 ad estendere tutte le linee fino ai bordi delle tele e a utilizzare sempre meno forme colorate, favorendo invece il bianco.\nQueste tendenze sono particolarmente evidenti nelle cosiddette \"losanghe\" che produsse con regolarit\u00e0 a partire dalla met\u00e0 degli anni venti. Le losanghe sono normali tele quadrate appese con un'inclinazione di 45\u00b0, in modo da assumere la forma di rombo. Esempio tipico si pu\u00f2 considerare \"Schilderij No. 1: Lozenge With Two Lines and Blue\" del '26, conosciuta anche con i nomi di \"Composizione con Blu\" oppure \"Composizione in Bianco e Blu\", attualmente esposta al Museo delle Arti a Filadelfia. Uno dei pi\u00f9 minimali tra i lavori di Mondrian, questo dipinto consiste solo in due linee perpendicolari nere e una piccola forma triangolare colorata di blu. Le linee si estendono fino ai bordi della tela, quasi dando l'impressione che il quadro sia solo un frammento di un'opera pi\u00f9 grande.\nNonostante il visitatore sia intralciato dal vetro di protezione e il pedaggio pagato dalla tela al tempo e agli spostamenti sia ovvio, un esame pi\u00f9 attento di questo dipinto ci pu\u00f2 rivelare qualcosa del metodo dell'artista. I quadri di Mondrian non sono composti di zone perfettamente piatte di colore, come ci si potrebbe aspettare. I colpi di pennello sono evidenti su tutta la superficie, anche se sono delicati, e sembra che l'artista abbia usato differenti tecniche per i diversi elementi.\nLe linee nere sono gli elementi pi\u00f9 piatti, con la minore profondit\u00e0. Le forme colorate hanno le pi\u00f9 banali pennellate, tutte nella stessa direzione. Pi\u00f9 interessanti, comunque, rimangono le parti bianche, chiaramente dipinte a strati, con pennellate che vanno in direzioni diverse. Ci\u00f2 genera un maggior senso di profondit\u00e0 nelle zone bianche, come se stessero travolgendo e opprimendo le linee e i colori; cosa che in effetti stavano facendo, visto che i quadri del Nostro in questo periodo sono sempre pi\u00f9 dominati dallo spazio bianco.\n\"Schilderij No. 1\" pu\u00f2 esser citato come il pi\u00f9 estremo punto del minimalismo di Mondrian. Con il passare degli anni, le linee cominciarono a prendere la precedenza sulle zone di colore nei suoi dipinti. Negli anni trenta, inizi\u00f2 ad usare linee ancor pi\u00f9 sottili o doppie linee con maggior frequenza, solamente punteggiate da poche e piccole zone colorate, sempre che ce ne fossero. Le doppie linee, in modo particolare, lo entusiasmavano e stimolavano, perch\u00e9 credeva dessero ai suoi dipinti un nuovo dinamismo che era desideroso di esplorare.\nLondra e New York 1938 - 1944.\nNel settembre '38, Mondrian lasci\u00f2 Parigi a causa dell'avanzante Nazismo per trasferirsi a Londra. Dopo l'invasione dei Paesi Bassi e la caduta di Parigi nel '40, lasci\u00f2 anche Londra per New York, dove rimase fino alla morte.\nAlcuni degli ultimi lavori di Mondrian sono difficili da sistemare nei riguardi del suo sviluppo artistico, anche perch\u00e9 svariate tele, che lui aveva cominciato a Parigi o Londra, furono completate solo mesi o anni dopo a New York. Ad ogni modo, le opere terminate di questo suo ultimo periodo dimostrano un \"traffico\" inconsueto e senza precedenti, con pi\u00f9 linee che in qualsiasi altro lavoro dagli anni '20, sistemate in una maniera quasi sovrapposta, che potrebbe anche apparire cartografica.\nNel '33, Mondrian aveva prodotto una \"Composizione a Losanga con Quattro Linee Gialle\", un dipinto semplice ma che introduceva ci\u00f2 che per lui era un'innovazione scioccante: spesse linee colorate a sostituire quelle nere. Dopo questo dipinto, questa pratica rimase \"dormiente\" nell'artista e nelle sue opere fin quando non arriv\u00f2 a New York, quando la accett\u00f2, abbandonandovisi. In qualche esempio di questa nuova sua direzione, come \"Composizione\" (1938)/\"Place de la Concorde\" (1943), sembra aver portato con s\u00e9 da Parigi quadri con le linee nere non terminati e averli poi completati a New York, aggiungendovi corte linee perpendicolari di colori diversi, tra le linee nere pi\u00f9 lunghe preesistenti o da una linea nera al bordo della tela. Le aree colorate successivamente sono larghe, quasi un ibrido tra le linee e le zone di colore, ed \u00e8 quasi sconvolgente vedere il colore, in un quadro di questo artista, non confinato o limitato dal nero. Altre opere mescolano lunghe linee rosse alle familiari linee nere, creando un nuovo senso di profondit\u00e0 dato dall'aggiunta di uno strato colorato sopra quello nero.\nLe nuove tele iniziate da Mondrian a New York sono ancor pi\u00f9 stupefacenti, e indicano l'inizio di un nuovo linguaggio sfortunatamente troncato dalla morte dell'artista. \"New York City\" (1942) \u00e8 una complessa grata di linee rosse, blu e gialle, che si allacciano occasionalmente creando un senso di profondit\u00e0 come mai prima. Una versione incompleta del '41 di questo lavoro utilizza linee di nastro adesivo di carta dipinto, che l'artista poteva riordinare a piacere per sperimentare con differenti progetti.\nIl suo quadro \"Broadway Boogie-Woogie\", esposto al MoMA di New York \u00e8 di grandissima influenza per la scuola della pittura astratta geometrica. Composto di una quantit\u00e0 di quadrati tremolanti di colore luminoso e brillante che balzano dal quadro, quasi ad uscirne, sembra quasi luccicare, attirando lo spettatore e circondandolo quasi di luci al neon.\nLe opere finali di Mondrian, il suddetto \"Broadway Boogie-Woogie\" ('42 - '43) e l'incompiuta \"Victory Boogie-Woogie\" ('42 - '44), sostituiscono le linee solide con linee create da piccoli rettangoli di colore adiacenti l'uno all'altro, creati in parte anche usando piccoli pezzi di nastro di carta di vari colori. Rettangoli di colore pi\u00f9 grandi e non bordati punteggiano il dipinto, alcuni con rettangoli pi\u00f9 piccoli e \"concentrici\" al loro interno. Mentre le opere del Nostro degli anni '20 e '30 tendevano ad avere un'austerit\u00e0 quasi scientifica in esse, queste sono quadri luminosi, vivaci, e riflettono la musica ottimista, allegra che li ispir\u00f2 e la citt\u00e0 nella quale vennero prodotti.\nMondrian scrisse, in una cartolina a James Johnson Sweeney, progettista di una retrospettiva sul lavoro dell'artista al MoMA di New York, che \"solo adesso (nel '43), sono cosciente che il mio lavoro di bianco, nero e piccole zone colorate \u00e8 stato puramente 'dipingere' con i colori a olio. Nel dipingere, le linee sono i principali mezzi d'espressione; nella pittura, lo sono le zone di colore. Nel campo pittorico, ad ogni modo, le linee vengono assorbite dalle zone di colore; ma la limitazione delle zone ce le mostra come linee e conserva il loro grande valore\".\nIn queste opere finali, le forme hanno in effetti usurpato il ruolo delle linee, aprendo una nuova porta per lo sviluppo di Mondrian come astrattista. I quadri della serie \"boogie-woogie\" erano pi\u00f9 parte di una modifica rivoluzionaria che evolutiva, che rappresenta il pi\u00f9 radicale sviluppo nel lavoro del Nostro dal momento del suo abbandono dell'arte rappresentativa nel '13. Sfortunatamente, siamo costretti a rimanere con solo un breve sguardo su questa innovazione: Piet Mondrian mor\u00ec di polmonite a New York, nel '44, all'et\u00e0 di 71 anni e venne sepolto a Cypress Hills a Brooklyn.\nL'apparente semplicit\u00e0 delle opere pi\u00f9 conosciute di Mondrian portano molte persone a credere che chiunque, finanche un bambino, possa dipingerle. Invece, accurati studi sulla sua composizione neoplastica dimostrano che sono lavori completamente originali estremamente difficili da riprodurre con lo stesso effetto che lui fu in grado di ottenere. Inoltre, queste opere sono l'apice di un viaggio concettuale di decenni attraverso l'arte moderna, che comprese la sperimentazione con svariati stili e movimenti. Lo stile riduttivo, cos\u00ec spesso imitato, di Mondrian continua ad ispirare i mondi dell'arte, della moda, della pubblicit\u00e0 e del design. Anche se era un artista elevato (e non commerciale, come si sarebbe tentati di credere), il Nostro \u00e8 considerato il padre del design pubblicitario, anche a causa della diffusione e della continua adozione del suo stile a griglia come struttura di base per il design grafico.\nCuriosit\u00e0.\nNel 1930 Lola Prusac, stilista per la Casa Herm\u00e8s, crea una linea completa di borse e bagagli direttamente ispirate delle opere di Mondrian con tagli rossi, gialli e blu."}
{"id": "105246", "revid": "1821847", "url": "https://it.wikipedia.org/wiki?curid=105246", "title": "Emilio Lussu", "text": "Biografia.\nAmbiente familiare e formazione democratica.\nLa famiglia di Emilio Lussu apparteneva al ceto contadino benestante di Armungia (piccolo centro situato nel territorio detto il Gerrei, nel sud-est della Sardegna) ma, da ragazzo - a suo parere - visse in un clima sostanzialmente egualitario, grazie soprattutto all'esempio paterno. Il paese di Armungia \u00e8 stato spesso presentato da Lussu sotto un'aura mitologica, come luogo di formazione dei suoi valori pi\u00f9 profondi (rispetto dell'uomo e del lavoro, partecipazione democratica) e, in definitiva, della sua identit\u00e0 sarda (la lingua natale, le tradizioni, l'orgoglio delle radici e la loro difesa). Questo patrimonio iniziale si rafforz\u00f2 in una prospettiva pi\u00f9 consapevolmente politica nel rapporto con le correnti repubblicane e socialiste del Novecento, a Cagliari, Roma e Parigi ma mai in senso indipendentista.\nDopo aver compiuto gli studi superiori presso il collegio salesiano di Lanusei e il liceo Terenzio Mamiani di Roma, nel 1915 Lussu si laure\u00f2 in giurisprudenza a Cagliari. Nel periodo universitario assolse il servizio militare come ufficiale di fanteria, prima a Torino e poi a Cagliari.\nLussu e la Grande Guerra.\nAllo scoppio della Prima guerra mondiale, Lussu si schier\u00f2 con gli interventisti democratici (repubblicani e salveminiani), perch\u00e9 l'Italia entrasse nel conflitto contro gli imperi tedesco e austroungarico. Prese parte direttamente alla Grande Guerra come ufficiale di complemento: valoroso combattente, venne decorato quattro volte al valor militare e fu promosso fino al grado di capitano nel 151\u00ba fanteria della Brigata Sassari, composta per la maggior parte da contadini e pastori sardi. I due reggimenti 151\u00b0 e 152\u00b0 che formavano la brigata, durante il conflitto, furono decorati entrambi per due volte con la medaglia d'oro al valor militare.\nNel 1916 la brigata fu inviata sulle montagne intorno ad Asiago per creare un fronte che resistesse a qualunque costo alla discesa degli austriaci verso Vicenza e Verona. Le vittorie della brigata nei primi scontri furono seguite da un potente contrattacco che la impegnarono sino al luglio dell'anno successivo sul Monte Zebio e sulle Melette, in una sfiancante e sanguinosa lotta che, pi\u00f9 che per avanzare, si conduceva per la tenuta delle posizioni.\nUn anno sull'Altipiano.\nQuesta esperienza ispir\u00f2 a Lussu il capolavoro per il quale \u00e8 principalmente noto, \"Un anno sull'Altipiano\", scritto nel 1937 (di quest'opera \u00e8 stata fatta una libera riduzione cinematografica ad opera di Francesco Rosi dal titolo \"Uomini contro\" del 1970); si tratta di un'importantissima testimonianza, di un prezioso documento sulla vita dei soldati italiani in trincea che, per la prima volta nella letteratura italiana, descrive l'irrazionalit\u00e0 della guerra, della gerarchia e l'esasperata disciplina militare in uso al tempo. La vicenda bellica lo port\u00f2 ad avvicinarsi alle tesi del capo socialista Filippo Turati, che condannava la guerra come strumento per raggiungere la pace. Come scrisse nel suo libro: \u00ab\u00e8 da oltre un anno che io faccio la guerra, un po' su tutti i fronti, e finora non ho visto in faccia un solo austriaco. Eppure ci uccidiamo a vicenda, tutti i giorni. Uccidersi senza conoscersi, senza neppure vedersi! \u00c8 orribile!\u00bb Condann\u00f2 poi i giornalisti per essere \u00abcome Ariosto: descrissero cento battaglie senza vederne una sola\u00bb.\nDotato di un algido razionalismo, l'autore pot\u00e9 lucidamente dimostrare nel suo scritto la profonda differenza fra ci\u00f2 che davvero accadeva ai soldati e quanto invece ne conosceva l'opinione pubblica; dipinse in tutti i suoi drammatici aspetti quanto fosse inutilmente crudele la disciplina militare applicata a poveri contadini analfabeti e quanto spesso fosse infondato il rispetto dovuto ai generali e agli ufficiali superiori, i quali avevano e a volte usavano un eccessivo arbitrio. In un brano di notevole efficacia, descrisse il silenzioso terrore dei momenti che precedevano l'attacco, il drammatico abbandono della \"sicura\" trincea per proiettarsi verso un ignoto, rischioso, indefinito mondo esterno: \u00ab [...] tutte le mitragliatrici ci stanno aspettando\u00bb.\nSi \u00e8 detto che l'opera stia costantemente guadagnando in modernit\u00e0, se non proprio attualit\u00e0, e che il suo contenuto stia con pari costanza guadagnando comprensibilit\u00e0 e condivisibilit\u00e0 man mano che la comune considerazione della guerra evolve nel senso di generale riprovazione. Effettivamente, molti dei concetti espressi nel libro hanno trovato postumo suffragio in movimenti culturali, ideologie politiche e sentimenti popolari di epoche successive, specialmente dopo la Seconda guerra mondiale e altri conflitti minori, quando per\u00f2 in maniera assolutamente irrazionale da un lato si esalta la guerra contro il nazifascismo e dall'altro si afferma una presunta \"inutilit\u00e0\" sempre e comunque della guerra.\nAl libro sono stati attribuiti diversi significati politici, talora per meri fini strumentali, ma essenzialmente \u00e8 scritto in forma di \"memoriale\", a mezza via fra il resoconto giornalistico e un diario; le riflessioni contenute o suggerite sono piuttosto ad un livello morale o filosofico. Essendo stato, prima della stesura dell'opera, un interventista e un rivoluzionario, Lussu sembr\u00f2 in qualche modo compiere un'inversione di marcia rispetto ai convincimenti precedenti, descrivendo con sobriet\u00e0 che cosa davvero sia, nei suoi momenti pi\u00f9 crudeli, la guerra. Al libro si riconosce la capacit\u00e0, anche estetica, di tenere insieme la ripulsa della guerra e l'etica del combattente coraggioso.\nNon rimase fuori dalla narrazione il tema sociale riguardante il modo in cui le classi inferiori venivano \"usate\" a fini bellici. La partecipazione delle masse contadine sarde alla Grande Guerra fu in effetti un momento di passaggio fondamentale che pose in termini completamente nuovi la \"questione sarda\". Alla luce delle lotte condotte dal movimento socialista dell'epoca (la rivoluzione russa fu essenzialmente una rivoluzione contadina) essa divenne infatti il \"leitmotiv\" di un imponente moto di popolo che, nell'immediato dopoguerra, coinvolse ampi strati delle classi lavoratrici sarde. Fra i suoi organizzatori, Lussu fu uno dei pi\u00f9 attivi e amati.\nL'antifascista e il politico.\nIl primo dopoguerra.\nl 17 luglio 1921, Emilio Lussu, insieme a Camillo Bellieni e altri reduci, fond\u00f2 il Partito Sardo d'Azione, dopo averne posto le basi nel movimento dei combattenti e, in particolare, nella Federazione sarda dell'Associazione nazionale combattenti e reduci, il cui statuto, redatto da Lussu, era stato approvato a Macomer, il 9 agosto 1920. Era un movimento di massa che coinvolgeva i contadini e i pastori sardi in nome della distribuzione delle terre e dei pascoli, contro i ricchi possidenti agrari e i partiti politici da loro sostenuti; si caratterizz\u00f2 fin dall'inizio come autonomista e federalista in ambito repubblicano, ponendo al centro della sua azione politica la \"questione sarda\".\nAlle elezioni politiche del maggio del 1921 il movimento dei combattenti si rivel\u00f2 come il primo partito sardo, con circa 1/3 dei consensi elettorali dell'isola, corrispondenti a pi\u00f9 del doppio dei voti socialisti (12,4%) e quasi tre volte quelli del PPI (11,3%). Anche Emilio Lussu fece il suo ingresso alla Camera dei deputati.\nDopo la Marcia su Roma (1922), si ebbero incidenti e tafferugli tra sardisti e fascisti; lo stesso Lussu fu aggredito e ferito e il combattente sardo Efisio Melis ucciso. Benito Mussolini, gi\u00e0 Capo del governo, invi\u00f2 allora in Sardegna, in qualit\u00e0 di prefetto, il generale Asclepia Gandolfo, con l'incarico di trattare un'eventuale fusione tra il Partito Sardo d'Azione e il Partito Nazionale Fascista, in nome di una comune estrazione combattente. Il vertice del PSd'Az indic\u00f2 Lussu quale negoziatore ma, nel corso delle trattative, questi si ritir\u00f2 dall'incarico. La trattativa, proseguita da esponenti come Paolo Pili, non ebbe l'appoggio di altri intellettuali e dirigenti del partito come Camillo Bellieni, Francesco Fancello e dello stesso Lussu, la cui contrariet\u00e0 alla fusione fu tra le pi\u00f9 radicali e nette.\nNel 1923, la federazione sarda dell'ANC, controllata da Lussu, ader\u00ec in blocco all'associazione repubblicana di ex-combattenti antifascisti \"Italia libera\". Alle elezioni politiche dell'anno dopo, Lussu fu rieletto alla Camera dei deputati e fu in seguito tra i deputati della \"secessione dell'Aventino\", nota forma di protesta messa in atto dall'opposizione parlamentare dopo il delitto Matteotti.\nLe aggressioni fasciste, il confino, la guerra civile spagnola, la lotta partigiana.\nIl 1\u00ba novembre 1926, giorno successivo al fallito attentato a Mussolini a Bologna, l'abitazione cagliaritana di Lussu fu assaltata dagli squadristi. Il diciannovenne Battista Porr\u00e0 scal\u00f2 una ringhiera. Lussu apr\u00ec il fuoco e lo colp\u00ec ripetutamente, uccidendolo: Lussu fu perci\u00f2 arrestato e processato, ma anche il tribunale gli riconobbe la circostanza della legittima difesa. In \"Marcia su Roma e dintorni\", Lussu racconta la sua versione di questo episodio.\nContemporaneamente, il fascismo, con l'appoggio della monarchia, provvide alla soppressione in Italia di tutti i partiti di opposizione, compreso il Partito Sardo d'Azione (R.D. n. 1848/26). Il 9 novembre 1926 Lussu fu dichiarato decaduto da deputato insieme agli altri aventiniani, e il 27 ottobre 1927 fu condannato a 5 anni di confino a Lipari dal Tribunale Speciale, dipendente direttamente dallo Stato fascista.\nDal confino, nel 1929, Lussu evase insieme a Carlo Rosselli e Francesco Fausto Nitti grazie all'aiuto di Gioacchino Dolci e del socialista Italo Oxilia che, con un motoscafo, li port\u00f2 a Tunisi. Da Tunisi, i fuggitivi raggiunsero Parigi, dove Lussu scrisse un libro sugli avvenimenti di quel decennio (\"La catena\") e Nitti narrer\u00e0 l'avventurosa evasione nel libro \"Le nostre prigioni e la nostra evasione\" pubblicato in edizione italiana solo nel 1946 (del 1929 \u00e8 la prima edizione in inglese col titolo di \"Escape\").\nNell'agosto 1929, per iniziativa di Carlo e Nello Rosselli, di Lussu, Francesco Fausto e Vincenzo Nitti, Gaetano Salvemini, Alberto Tarchiani, Alberto Cianca e altri fuorusciti, all'H\u00f4tel du Nord de Champagne di Montmartre (Parigi), si form\u00f2 il movimento antifascista \"Giustizia e Libert\u00e0\", ideologicamente orientato in senso liberal socialista ma, soprattutto, antifascista e di matrice repubblicana. GL proponeva metodi rivoluzionari per abbattere il regime fascista e sradicare dalla societ\u00e0 italiana le sue cause (culturali, economiche, politiche). Lussu comp\u00ec attivit\u00e0 clandestine con il nome in codice di \"Mister Mills\".\nNel 1931 scrisse \"Marcia su Roma e dintorni\" riguardante gli avvenimenti che lo videro protagonista a partire dal dopoguerra fino all'evasione da Lipari.\nNel 1936 prese parte per breve tempo alla guerra civile spagnola nel fronte antifranchista, ma soltanto con funzioni di dirigente politico della Colonna Italiana Rosselli, a causa delle sue cattive condizioni di salute. Successivamente fu in Svizzera per curare la tubercolosi contratta in prigionia e qui scrisse un libro di stile manualistico sulla teoria dell'insurrezione e il libro \"Un anno sull'Altipiano\".\nDopo l'omicidio dei fratelli Rosselli, Lussu assunse la guida del movimento Giustizia e Libert\u00e0, al quale impresse una forte impronta socialista. Ci\u00f2 provoc\u00f2 il dissenso e il distacco di numerosi componenti, tra i quali Alberto Tarchiani. Nel 1938, durante l'esilio, incontr\u00f2 Joyce Salvadori,\u00a0che diverr\u00e0 la sua seconda moglie.\nCon l'ingresso delle truppe tedesche in Francia, anche Lussu, nel giugno del 1940, fu costretto a lasciare la Francia per il Portogallo e quindi per il Regno Unito. Rientr\u00f2 clandestinamente in Francia nel luglio 1942 e si incontr\u00f2 con esponenti socialisti e comunisti per un patto d'unit\u00e0 d'azione dei partiti italiani di sinistra. L'accordo fu firmato il 3 marzo 1943 a Lione e fissava il quadro di un impegno programmatico a costituire un \"Comitato d'azione per l'unione del popolo italiano\", alle cui decisioni i militanti dei tre partiti dovevano essere vincolati.\nIn Italia, nel frattempo, alcuni componenti di GL, il 4 giugno 1942, avevano fondato il Partito d'Azione (dal nome dell'omonimo partito mazziniano del 1853); al suo ritorno in Italia, Lussu fu subito inserito negli organismi di vertice del Partito d'Azione. Tale operazione fu una precisa scelta politica del gruppo dirigente azionista, in particolare di Ugo La Malfa.\nIl 10 settembre Lussu partecip\u00f2 alla Resistenza a Roma. La fusione di Giustizia e Libert\u00e0 con il Partito d'Azione fu sancita da una sua nota del 29 ottobre 1943, nella quale l'uomo politico di Armungia scriveva al \"centro meridionale del Partito d'Azione\" che mai il partito avrebbe collaborato con Badoglio e con la monarchia e di non preoccuparsi che GL scompaia, perch\u00e9 \"GL e PdA sono la stessa cosa e sarebbe fuori luogo ora far questione di denominazione\".\nDopo la liberazione della Capitale, Lussu realizz\u00f2 l'affiliazione del ricostituito Partito Sardo d'Azione nel Pd'A.\nIl secondo dopoguerra.\nNel 1945, Lussu fu Ministro dell'assistenza postbellica nel primo governo di unit\u00e0 nazionale dell'Italia libera, quello presieduto per breve tempo dall'azionista Ferruccio Parri e nel successivo governo del democristiano Alcide De Gasperi, come ministro senza portafoglio per i rapporti con la Consulta. Come esponente di punta dell'ala filosocialista del Partito d'Azione, guid\u00f2 lo scontro avverso la corrente liberaldemocratica di Ugo La Malfa, spingendola ad abbandonare il partito, nonostante la mediazione proposta da Riccardo Lombardi e Vittorio Foa. I fuoriusciti dettero vita alla Concentrazione Democratica Repubblicana, che successivamente confluir\u00e0 nel Partito Repubblicano.\nLa scissione fu un duro colpo per il PdA, che inizi\u00f2 a dissolversi. Alle elezioni del 2 giugno 1946 per la Costituente, Lussu si present\u00f2 a Cagliari, nella lista della componente sarda del partito ma, complessivamente, le due formazioni elessero soltanto nove deputati e riuscirono a formare un gruppo parlamentare \"Autonomista\" solo con l'apporto del valdostano Giulio Bordon. Ci\u00f2 non pose fine al conflitto interno che prosegu\u00ec e fu la causa scatenante della scomparsa della formazione politica, con la confluenza dell'ala filosocialista maggioritaria nel PSI e di quella liberaldemocratica nel PRI. Rimasto in vita il Partito Sardo d'Azione, Lussu ebbe un tormentato rapporto anche con la sua dirigenza moderata e conservatrice e, dopo pochi mesi, la sua corrente fond\u00f2 il Partito Sardo d'Azione Socialista, che conflu\u00ec di l\u00ec a poco anch'esso nel PSI.\nNella seduta alla Camera del 13 dicembre 1947, i deputati Alberto Cianca e Lussu avevano mosso delle accuse nei confronti di Francesco Chieffi: il primo l'aveva nominato \u00abcollaboratore dei tedeschi\u00bb, e il secondo aveva dichiarato che Chieffi era stato \u00abfornitore di donne ai tedeschi\u00bb. Il 22 dicembre, un'apposita Commissione parlamentare d'inchiesta, presieduta da Luigi Gasparotto, concluse che le accuse erano senza fondamento sotto ogni profilo.\nEmilio Lussu fu eletto altre quattro volte al Senato, tra il 1948 e il 1963, nelle liste del Partito Socialista Italiano, di cui entr\u00f2 anche a far parte della direzione. Nel 1964 partecip\u00f2 alla scissione da cui nacque il PSIUP (Partito Socialista Italiano di Unit\u00e0 Proletaria) contro la politica di intese con la Democrazia Cristiana avviata da Nenni. Man mano che il PSIUP entr\u00f2 nell'orbita del PCI, tuttavia, guard\u00f2 con crescente distacco anche a questa nuova esperienza.\nDopo il 1968, per motivi di salute, si ritir\u00f2 dalla vita politica attiva. Nella vecchiaia operosa scrisse importanti pagine di storia, fra le quali quelle dedicate alla vicenda del Partito d'Azione, e mantenne sempre il contatto con l'isola natia, dei cui problemi discusse fino all'ultimo. Mor\u00ec a Roma nel 1975. Riposa, insieme alla moglie Joyce Salvadori, al cimitero acattolico di Roma.\nVita privata.\nLussu spos\u00f2 Joyce Salvadori, fiorentina di nascita, ma di origine marchigiana, poetessa, scrittrice, traduttrice, intellettuale, partigiana (capitano delle Brigate Giustizia e Libert\u00e0) e medaglia d'argento al valor militare. Le opere maggiori di Joyce sono i libri autobiografici \"L'olivastro e l'innesto\" e \"Fronti e frontiere\", e le traduzioni del poeta turco Naz\u0131m Hikmet. Il loro figlio unico Giovanni Lussu oggi \u00e8 un affermato grafico editoriale.\nAd Armungia, il 7 agosto 2009, \u00e8 stato inaugurato il museo \"Emilio e Joyce Lussu\", dove sono molte immagini, scritti e video.\nTra gli amici di Emilio Lussu, si ricordano in special modo .\nLa complessit\u00e0 dell'uomo.\nIl cambiamento di posizione concettuale rispetto alla guerra fu oggetto di intensa discussione nel mondo politico, pi\u00f9 che in quello letterario: prima giovanissimo interventista, poi svogliato negoziatore della ventilata fusione del Partito Sardo d'Azione con il Partito Fascista, poi ancora, nell'esilio imposto dai fascisti, autore di un manuale sull'insurrezione contro la tirannide (\"Teoria dell'insurrezione\"), e poco tempo dopo autore di un testo che sarebbe difficile non definire come pacifista; poi ancora volontario in Spagna, Lussu consegnava ai critici un'impostazione ideologica ed etica originale, anche se non priva di aspetti problematici. Su di essi gli avversari politici (dai fascisti agli indipendentisti sardi reazionari; dai clericali agli stalinisti) tentarono di speculare per mettere in ombra il suo percorso politico ed umano, improntato ad uno schietto ed intransigente socialismo liberale dalle forti tinte libertarie, federalista e sardista.\nFu interventista democratico (e non nazionalista, come molti di coloro che poi confluirono nel movimento fascista nel periodo interbellico) all'et\u00e0 di 23-24 anni: l'esperienza drammatica della guerra gli fece capire l'assurdit\u00e0 di quella grande carneficina e ne trasse una serie di insegnamenti che poi ispirarono molta parte delle sue successive scelte politiche. Lott\u00f2, infatti, al fianco dei contadini e pastori sardi per il loro riscatto e si oppose alle dittature fasciste e naziste in nome dei principi di giustizia sociale, libert\u00e0, autonomia. In quest'ultimo caso, fu consapevole che la vittoria sarebbe stata raggiunta (come in effetti fu) soltanto militarmente: da qui l'organizzazione armata delle \"camicie grigie sardiste\" contro gli squadristi fascisti; la progettazione di un'insurrezione antifascista e repubblicana in Sardegna; l'intervento nella guerra civile spagnola con le Brigate internazionali e la partecipazione alla lotta di liberazione nelle file del Partito d'Azione.\nNon rinneg\u00f2 mai le sue radici sarde e disprezz\u00f2 sempre chi lo fece; Lussu tuttavia non fu un indipendentista e la sua azione politica non pu\u00f2 essere confusa o assimilata a questa opzione netta; rest\u00f2 in contatto sia personale sia epistolare con numerosi esponenti del mondo politico sardo (compresi quei sardisti dai quali si era allontanato al momento della scissione); visit\u00f2, anche in qualit\u00e0 di uomo politico, numerose volte l'isola e il paese natale di Armungia; in parlamento difese le pur deboli prerogative concesse dallo statuto autonomista sardo (consapevole che si trattava di ben poca cosa rispetto all'autogoverno derivante dalla trasformazione federalista dello Stato, obiettivo per cui lott\u00f2 una vita) e richiam\u00f2 l'attenzione del governo e delle altre forze politiche sulla necessit\u00e0 di migliorare le condizioni economiche e sociali delle classi lavoratrici e proletarie della sua isola (si vedano i due volumi dei suoi \"Discorsi parlamentari\" e la raccolta postuma di interventi \"Essere a sinistra\")."}
{"id": "105248", "revid": "250809", "url": "https://it.wikipedia.org/wiki?curid=105248", "title": "Facula", "text": "Facula (o il pi\u00f9 poetico facella) significa letteralmente \"punto luminoso\". La parola deriva dal latino \"fac\u016dla\".\nIn astronomia, una facula (pi\u00f9 comunemente facola) \u00e8 una regione del Sole intensamente brillante che si osserva sulla fotosfera o sulla cromosfera, prodotta da una concentrazione di linee magnetiche.\nLe facole fotosferiche consistono in una serie di punti luminosi, detti \"punti facolari\", del diametro di circa 200 km. Le ragioni intime del perch\u00e9 tali punti appaiano pi\u00f9 luminosi della fotosfera circostante rimangono incerte, pur sembrando probabile che il fenomeno sia causato da una differenza di pressione e quindi di densit\u00e0 di materiale all'interno di tubi magnetici emergenti dalla superficie solare. La comparsa di una facola preannuncia frequentemente attivit\u00e0 stellare pi\u00f9 intensa costituita da macchie o brillamenti. D'altra parte questi ultimi fenomeni, pur essendo successivi, si esauriscono prima che la facola si spenga: la vita media di un punto facolare \u00e8 piuttosto lunga e si attesta intorno ai 100 giorni, pur con delle sensibili diminuzioni di luminosit\u00e0.\nLe facole si osservano pi\u00f9 facilmente negli strati pi\u00f9 esterni del disco solare, dove la luminosit\u00e0 di fondo \u00e8 minore; sono pertanto presenti anche nella corona, con il nome di \"condensazioni coronali\". Pure si osservano delle facole nella cromosfera (strato atmosferico pi\u00f9 basso e quindi pi\u00f9 luminoso), denominate con maggior precisione come \"plage\" o, a volte, \"floculi\"."}
{"id": "105249", "revid": "486946", "url": "https://it.wikipedia.org/wiki?curid=105249", "title": "Campionato sammarinese di calcio", "text": ""}
{"id": "105252", "revid": "843466", "url": "https://it.wikipedia.org/wiki?curid=105252", "title": "VI millennio a.C.", "text": ""}
{"id": "105254", "revid": "780783", "url": "https://it.wikipedia.org/wiki?curid=105254", "title": "Campionato statunitense di calcio", "text": "Il sistema dei campionati di calcio negli Stati Uniti \u00e8 unificato, a livello professionistico, a quello del Canada e di altri territori come Antigua e Barbuda, Bermuda o Porto Rico, per cui sarebbe pi\u00f9 appropriato parlare di \"campionato di calcio nordamericano\". Ci\u00f2 avviene sia per i campionati maschili (con la MLS e la NASL), che per quelli femminili (con la NWSL e la W-League). Similmente alle altre grandi leghe americane di sport professionistici, non \u00e8 previsto alcun meccanismo di retrocessione e promozione di squadre fra i vari campionati.\nOrganizzazione.\nA differenza di quanto accade nella maggior parte di campionati calcistici nel mondo, non esiste un sistema di promozione e retrocessione delle squadre fra i campionati di diverso livello. La Federcalcio statunitense, la USSF, ha il compito di coordinare la piramide dei campionati professionistici, dando la propria ratifica ufficiale alle varie leghe. Sono poi le stesse leghe ad ammettere e gestire le singole squadre. Il calcio dilettantistico \u00e8 invece gestito dalla United States Adult Soccer Association (USASA), unica organizzazione amatoriale riconosciuta dalla federazione.\nLa federazione organizza direttamente la Lamar Hunt U.S. Open Cup, la coppa nazionale. A tale manifestazione possono iscriversi squadre professionistiche e dilettantistiche, ma solo quelle indipendenti che hanno sede in territorio statunitense, con l'esclusione quindi delle seconde squadre e dei club canadesi e caraibici.\nPiramide campionati maschili.\nCampionati dilettantistici\nEvoluzione dei campionati professionistici.\nLa seguente tabella presente l'evoluzione dei campionati professionistici di calcio negli Stati Uniti, a partire dal 1967.\nCollegamenti esterni.\nSito ufficiale della U.S. Soccer Federation"}
{"id": "105260", "revid": "287204", "url": "https://it.wikipedia.org/wiki?curid=105260", "title": "VII millennio a.C.", "text": ""}
{"id": "105263", "revid": "550776", "url": "https://it.wikipedia.org/wiki?curid=105263", "title": "VIII millennio a.C.", "text": ""}
{"id": "105265", "revid": "1318658", "url": "https://it.wikipedia.org/wiki?curid=105265", "title": "IX millennio a.C.", "text": ""}
{"id": "105267", "revid": "124279703", "url": "https://it.wikipedia.org/wiki?curid=105267", "title": "X millennio a.C.", "text": ""}
{"id": "105269", "revid": "1222", "url": "https://it.wikipedia.org/wiki?curid=105269", "title": "Turdidi", "text": ""}
{"id": "105271", "revid": "1610933", "url": "https://it.wikipedia.org/wiki?curid=105271", "title": "Tachiglossidi", "text": ""}
{"id": "105272", "revid": "1155", "url": "https://it.wikipedia.org/wiki?curid=105272", "title": "Pecilidi", "text": ""}
{"id": "105273", "revid": "78273", "url": "https://it.wikipedia.org/wiki?curid=105273", "title": "Pantodontidi", "text": ""}
{"id": "105274", "revid": "1222", "url": "https://it.wikipedia.org/wiki?curid=105274", "title": "Pangasidi", "text": ""}
{"id": "105275", "revid": "1222", "url": "https://it.wikipedia.org/wiki?curid=105275", "title": "Loricariidi", "text": ""}
{"id": "105276", "revid": "1222", "url": "https://it.wikipedia.org/wiki?curid=105276", "title": "Goodeidi", "text": ""}
{"id": "105277", "revid": "1222", "url": "https://it.wikipedia.org/wiki?curid=105277", "title": "Girinocheilidi", "text": ""}
{"id": "105278", "revid": "1222", "url": "https://it.wikipedia.org/wiki?curid=105278", "title": "Ossiuridi", "text": ""}
{"id": "105279", "revid": "1222", "url": "https://it.wikipedia.org/wiki?curid=105279", "title": "Gasteropelecidi", "text": ""}
{"id": "105287", "revid": "767487", "url": "https://it.wikipedia.org/wiki?curid=105287", "title": "E io ti seguo", "text": "E io ti seguo \u00e8 un film italiano del 2003 diretto dal regista Maurizio Fiume e liberamente ispirato alla vicenda di Giancarlo Siani.\nIl film, vincitore del \"Premio Cinema Democratico\" per il soggetto, \u00e8 stato selezionato al 27\u00b0 \"Festival des Film du Monde\" di Montr\u00e9al, al 6\u00b0 \"International Meeting of Cinema &amp; History Film Festival\" di Istanbul e al 22\u00b0 \"Fajr International Film Festival\" di Teheran, ottenendo ovunque grande attenzione ed interesse da parte del pubblico e dei media.\nIn Italia il film \u00e8 stato presentato ai 40\u00a0mi \"Incontri Internazionali del Cinema\" di Sorrento, dove aveva suscitato una dura reazione di censura da parte di alcuni giornalisti de \"Il Mattino\", che si sono sentiti mal rappresentati dal film.\n\"E io ti seguo\" si ispira liberamente ad una vicenda tutta italiana, la storia di un giovane giornalista napoletano, Giancarlo Siani, ucciso per mano della camorra a soli 26 anni, condannato a morte dalla sua inesauribile passione per la verit\u00e0, per il giornalismo d'inchiesta, per la sua ostinazione a raccontare le cose che, semplicemente, vedeva intorno a s\u00e9. \"E io ti seguo\" era la tranquillizzante, ipocrita, affermazione con cui tutti intorno a Giancarlo, in redazione, negli uffici di polizia, nelle aule del tribunale lo invitavano ad andare avanti, ad avviare le sue inchieste, promettendo di seguirlo quando le prove fossero state pi\u00f9 evidenti e la partita pi\u00f9 facile: ma nessuno l'ha seguito, salvo i suoi sicari.\nIl film \u00e8 una produzione indipendente realizzata dalla \"icarowebfilm\" di Napoli, senza alcun finanziamento statale o prevendita televisiva. La distribuzione \u00e8 curata direttamente dalla \"icarowebfilm\" con l'aiuto di un gruppo di distributori regionali ed esercenti."}
{"id": "105291", "revid": "2060202", "url": "https://it.wikipedia.org/wiki?curid=105291", "title": "Alex Baroni", "text": "Biografia.\nNasce da Carlo Baroni, fisico, e Marina Marcelletti, matematica: i genitori trasmettono la passione per la scienza sia a lui che al fratello minore Guido (nato anch'egli il 22 dicembre, ma del 1968). Alex infatti si laurea in chimica presso l'Universit\u00e0 degli Studi di Milano e all'inizio della sua carriera da musicista svolge parallelamente per vari anni l'attivit\u00e0 di docente di chimica in istituti tecnici pubblici e privati, mentre Guido si laurea in ingegneria meccanica e ottiene una cattedra presso il dipartimento di Elettronica, Informazione e Bioingegneria del Politecnico di Milano.\nAlex mostra una passione innata per la musica che inizia a coltivare a 17 anni, dopo un incidente motociclistico - per cui rischia anche la paralisi - che lo aveva costretto a letto per un anno. Terminata la lunga degenza, in cui trova nel canto una fondamentale distrazione dall'immobilit\u00e0 forzata, prende lezioni da Luca Jurman e forma un gruppo con degli amici ed inizia ad esibirsi in vari locali del milanese proponendo cover di canzoni funk, soul e blues composte sia da artisti statunitensi che italiani, Pino Daniele \"in primis\".\nCarriera.\nGli esordi come corista.\nInizia a dedicarsi professionalmente alla musica nei primi anni novanta, cantando nei locali milanesi. Nel 1991 \u00e8 tra i cori dell'album \"Un'altra strada\" del cantautore genovese Massimiliano Cattapani.\nDiventa corista per altri artisti, tra i quali Eros Ramazzotti, Ivana Spagna (nell'album \"Siamo in due\", del 1995), Francesco Baccini e Rossana Casale. Nel frattempo forma, assieme ad Andrea Zuppini, i Metrica: nel 1994 il duo pubblica per l'etichetta DDD il suo primo album in studio, intitolato \"Fuorimetrica\" e prodotto da Eros Ramazzotti, con cui Alex duetta nel brano \"Non dimenticare Disneyland\". Quest'album \u00e8 stato ristampato nel 2007, con l'aggiunta di un brano inedito, intitolato \"La lettera\", che \u00e8 anche uno dei quattro nuovi brani poi inseriti nella doppia raccolta \"Alex Baroni Collection\", anch'essa pubblicata nel 2007.\nEntra nell'Orchestra della Rai, e nel 1996 \u00e8 al Festival di Sanremo in qualit\u00e0 di corista.\nSanremo 1997, \"Hercules\" e il successo anche fuori dall'Italia.\nNel 1997 comincia la collaborazione con i produttori di tutti i suoi dischi, Marco Rinalduzzi e Massimo Calabrese che insieme con lui scriveranno quasi tutte le canzoni del suo repertorio. Esordisce al Festival di Sanremo 1997 come cantante, nella \"Categoria Giovani\" e ottiene successo di critica e di pubblico con il brano \"Cambiare\": Baroni vince infatti il premio come miglior voce del Festival, premiato dalla giuria di qualit\u00e0 presieduta da Luciano Pavarotti.\nNel frattempo, esce il primo album inciso per l'etichetta discografica Dischi Ricordi, a cui il cantante d\u00e0 il suo nome d'arte \"Alex Baroni\", contenente oltre a \"Cambiare\", altri brani di successo, tra i quali \"Male che fa male\" (con un coro costituito da circa cinquanta persone), \"Scrivi qualcosa per me\" (accompagnato dal relativo videoclip che ritrae Baroni in un ambiente simile agli MTV Unplugged), \"Ce la far\u00f2\" (con cui aveva gi\u00e0 partecipato alle eliminatorie di \"Sanremo Giovani\"), la ballata \"La voce della Luna\" e la cover di un brano dei Beatles intitolato \"In My Life\", posto in chiusura al disco. L'album raggiunge la posizione numero 38 in classifica, e si piazza al numero 176 nella Top 200 di fine 1997.\nAncora nel 1997 collabora alla versione italiana della colonna sonora realizzata per il film d'animazione della Walt Disney \"Hercules\", in cui d\u00e0 la voce all'Ercole adolescente, cantando \"Posso farcela\", una \"suite\" suddivisa in tre parti. A maggio dello stesso anno \u00e8 inoltre presente al \"Premio Citt\u00e0 di Recanati\" (\"Musicultura\"), dove canta con un'altra giovane cantante emergente, Zenima, in un duetto che si inserisce nella serie di duetti che l'artista eseguir\u00e0 durante tutto l'anno. Chiude l'anno duettando con Elio e le Storie Tese al \"105 Night Express\" in diretta su Italia 1 il 16 dicembre.\nNel 1998 partecipa nuovamente al Festival di Sanremo con il brano \"Sei tu o lei (Quello che voglio)\", ma questa volta, grazie alle vendite dell'album pubblicato l'anno precedente, \u00e8 ammesso alla categoria \"Big\". Il sottotitolo del pezzo, \"Quello che voglio\", viene utilizzato poco dopo per il nuovo album. Oltre alla canzone sanremese, il lavoro contiene altre due tracce molto note, accompagnate dai relativi videoclip, \"Onde\" e \"Dimmi che ci sei\". L'album vende complessivamente meno del precedente, raggiungendo la posizione 42 in classifica e piazzandosi alla posizione 200 della classifica generale di fine anno.\nIl successo porta il giovane artista anche a Sanremo Top, nel maggio 1998, da dove Baroni parte per il nuovo tour dal vivo. Ad agosto, nel corso della tourn\u00e9e, l'artista ha partecipato, vincendo, al Festival internazionale della canzone di Sopot, la rassegna musicale comunitaria ospitata dalla Polonia. Nel settembre dello stesso anno esce, in vari paesi europei (tra cui Paesi Bassi, Germania, Svizzera e Polonia), il disco internazionale di Alex Baroni intitolato \"Onde\", dal titolo del brano che \u00e8 diventato il suo pi\u00f9 grande successo fuori dai confini italiani. La raccolta, oltre alla title-track, contiene i pezzi migliori estratti dai suoi due lavori discografici pi\u00f9 recenti, \"Alex Baroni\" del 1997, e \"Quello che voglio\" del 1998.\nIl 14 dicembre 1998 ha l'onore di tenere il concerto di riapertura dello storico Teatro Palladium di Roma, rimasto chiuso nei tre anni precedenti, celebrando su tale palco il disco d'oro di \"Quello che voglio\", mentre nel febbraio 1999 Baroni viene premiato in Campidoglio con l\"'Oscar dei Giovani\" \"1998\". Il tour di supporto all'album \"Quello che voglio\" prolungato di alcune date si conclude con una serata speciale al Memphis Belle di Roma. Inoltre, Alex partecipa all'album postumo di Ivan Graziani, \"Per sempre Ivan\", nel quale canta, in duetto con Umberto Tozzi, la canzone \"\u00c8 stato un viaggio (Vita)\", il cui testo \u00e8 di Renato Zero e la musica dello stesso Ivan Graziani. Nei primi giorni del mese di settembre, esce il nuovo singolo \"Pavimento liquido\", con il relativo videoclip (girato nel deserto tunisino durante l'estate di quell'anno), anticipa la pubblicazione del terzo album dell'artista, intitolato \"Ultimamente\", che ha visto la collaborazione letteraria di Renato Zero al brano \"E il cielo mi prese con s\u00e9\".\nLa promozione del nuovo lavoro viene affidata, per lo pi\u00f9, ai video delle canzoni \"Pavimento liquido\" e \"Fuori di qua\", vista la decisione di non estrarre alcun singolo e la mancata partecipazione al Festival di Sanremo, dove il brano da lui proposto, la title-track dell'album appena pubblicato, \"Ultimamente\", non passa le selezioni (il brano non viene, per\u00f2, incluso nel lavoro del 1999, a cui d\u00e0 il titolo; riemerger\u00e0, invece, nel disco postumo \"C'\u00e8 di pi\u00f9\", del 2004, di cui sar\u00e0 il singolo trainante).\nIl disco ha una buona copertura radiofonica, ma non riesce a eguagliare le vendite dei due album precedenti. Baroni comunque s'imbarca in un lungo tour che durer\u00e0 due anni senza rinunciare a concerti gratuiti per i fan o di beneficenza, rispettando anche gli impegni presi con i colleghi. Durante la tourn\u00e9e di Massimo Di Cataldo, incentrata sul repertorio dei Beatles, i due artisti duettano in molti classici dello storico gruppo britannico, mentre Baroni sceglie di cantare \"Solo per te\", tratta dal suo ultimo album, dove esibisce la sua notevole estensione vocale.\nInoltre collabora alla stesura di \"\u00c8 la verit\u00e0\", poi inserita nell'album \"Girasole\" di Giorgia, sempre nel 1999. Per la cantante romana, Baroni scrive anche il testo di \"Prima di domani\", una delle tracce dell'album successivo di Giorgia, \"Senza ali\" (2001), mentre Giorgia restituir\u00e0 il favore, collaborando con lui alla composizione del testo di \"Fuori dalla mia finestra\", uno dei brani di \"Ultimamente\". Nel 2000 canta in uno spot della Coca-Cola.\nMentre \"Pavimento liquido\" riceve un'accoglienza positiva nelle discoteche estive, i brani di \"Ultimamente\" pi\u00f9 richiesti in radio diventano \"Fuori di qua\" (alla quale partecipa Giorgia nei cori) e \"Viaggio\". Al video di quest'ultimo, si affianca ben presto anche il videoclip promozionale di \"Fuori di qua\", in cui Baroni compare legato, mani e piedi, a una sedia. L'album comprende anche un'altra cover dei Beatles, \"Mother Nature's Son\", che chiude la terza prova discografica dell'artista milanese.\nIn questo periodo Alex Baroni d\u00e0 inizio a proficue, nonch\u00e9 spesso costose, collaborazioni con artisti della scena internazionale, come l'ex Kajagoogoo Limahl, il cantante e paroliere dei Duran Duran Simon Le Bon, l'ex Wham! George Michael, l'ex leader dei Culture Club, Boy George.\nIl 28 gennaio 2002 duetta con Massimo Di Cataldo al teatro Sistina di Roma, nello spettacolo \"Beatles forever\", in cui i due omaggiano il quartetto di Liverpool reinterpretando i loro pi\u00f9 grandi successi con la partecipazione dell'Orchestra Sinfonica Abruzzese.\nLa morte.\nNel pomeriggio del 19 marzo 2002 Baroni \u00e8 coinvolto in un grave incidente stradale mentre percorre in moto la circonvallazione Clodia a Roma. Le sue condizioni appaiono subito gravi, tanto che viene ricoverato in stato di coma irreversibile nel reparto di terapia intensiva dell'ospedale Santo Spirito. Muore a distanza di 25 giorni, la mattina del 13 aprile, all'et\u00e0 di 35 anni.\nNelle ore seguenti, viene ricordato da vari conduttori televisivi (tra cui Fiorello e Simona Ventura) in diretta; lo stadio Meazza, prima della partita tra Inter (di cui era tifoso) e Brescia del giorno successivo, osserva un minuto di silenzio in sua memoria. Il funerale si svolge a Milano, due giorni dopo il decesso, in forma privata. Baroni \u00e8 stato sepolto nel Cimitero di Greco, a Milano.\nRiguardo all'incidente, nel giugno 2007 l'automobilista che aveva compiuto l'inversione proibita viene scagionato dall'accusa di omicidio colposo e assolto; il giudice monocratico Ludovica Cirolli stabilisce infatti che Baroni stava procedendo a velocit\u00e0 troppo elevata e senza aver allacciato il casco, imputando quindi a lui la responsabilit\u00e0 del sinistro.\nVita privata.\nDal 1997 al 2001, fino a pochi mesi prima dell'incidente fatale, \u00e8 stato legato sentimentalmente alla cantante Giorgia.\nRaccolte postume.\nIl 18 ottobre 2002, a distanza di sei mesi dalla scomparsa di Alex, esce postuma la sua prima raccolta, intitolata \"Semplicemente\" (nota anche come \"Semplicemente Alex Baroni\", dalla lettura continua del titolo del disco e del nome dell'autore, sulla copertina della raccolta, che lo ritrae, come le altre foto nel libretto, durante la session fotografica realizzata nel deserto africano), che contiene, oltre ai suoi pi\u00f9 grandi successi (scelti dagli stessi fan, tramite un sondaggio condotto sul sito web ufficiale), tra cui \"Onde\", \"Cambiare\" e \"Sei tu o lei (Quello che voglio)\", anche tre brani inediti, che avrebbero dovuto far parte dell'album al quale stava lavorando e la cui pubblicazione era stata prevista dallo stesso Baroni proprio per il mese di ottobre.\nDei tre nuovi pezzi, \"La distanza di un amore\", \"Speriamo\" e \"Binario 4\", il primo viene utilizzato per promuovere l'intero album, che diventer\u00e0, in breve tempo, l'album pi\u00f9 venduto del cantante, debuttando alla posizione numero 2 in classifica e rimanendo nelle prime 20 fino al febbraio successivo, piazzandosi alla posizione 27 nella classifica italiana generale di fine annata 2002 (il migliore risultato ottenuto da Baroni in assoluto). Per volont\u00e0 del comitato esecutivo della fondazione intitolata alla memoria del cantante, i ricavi delle vendite di \"Semplicemente\" vengono devoluti per azioni di solidariet\u00e0 sociale ad associazioni benefiche quali Emergency e Medici senza frontiere.\nLa cantante Giorgia, con cui \u00e8 stato legato sentimentalmente, gli ha dedicato le canzoni \"Per sempre\", \"Gocce di memoria\" e \"Marzo\": quest'ultima \u00e8 stata inserita nella sua raccolta del 2002, a lui interamente dedicata, \"Greatest Hits - Le cose non vanno mai come credi\", il cui titolo allude chiaramente al tragico evento che le ha portato via l'ex-compagno e, al momento dell'incidente, ancora grandissimo amico. Il brano \"Per sempre\" \u00e8 invece incluso nel CD \"Ladra di vento\". L'assenza di Alex Baroni nella vita della cantante Giorgia \u00e8 una tematica che si ripresenta anche in altri brani della cantautrice romana come \"L'eternit\u00e0\" e \"Parlo con te\".\nIl 15 ottobre del 2004 esce \"C'\u00e8 di pi\u00f9\", un intero album di inediti (il quinto, considerando anche il primissimo \"Fuorimetrica\") scritti e interpretati tra il 1998 e il 2002. L'album si chiude con un medley di due classici, \"Yesterday\" dei Beatles e \"Imagine\" di John Lennon, legate insieme in un concerto dal vivo tenuto da Baroni con la partecipazione dell'Orchestra Sinfonica Abruzzese sulla gradinata della Cattedrale di San Bernardino de L'Aquila nell'agosto del 2001, in occasione dei festeggiamenti della \"Perdonanza Celestiniana\" in cui aveva duettato con Tosca. Trascinato dal singolo \"Ultimamente\" e da alcuni altri brani di punta, tra cui il citato medley, il pezzo di apertura, \"Libero\", e la title-track, l'album \"C'\u00e8 di pi\u00f9\" raggiunge la posizione numero 17, piazzandosi alla 188\u00aa nella classifica italiana annuale del 2004.\nIl 16 novembre 2006 esce un album tributo, coerentemente intitolato \"Alex - Tributo ad Alex Baroni\", un omaggio di molti dei suoi amici musicisti e coristi i cui proventi della vendita vengono devoluti al \"Comitato Alex Baroni\", presieduto dal fratello Guido, che ha lo scopo di raccogliere fondi e organizzare eventi artistici di beneficenza. Tra i partecipanti vi sono stati Mario Biondi, Manuela 'Manu' Cortesi, Silvio Pozzoli, Giorgio Secco, Paolo Costa, Amedeo Bianchi, Pier Foschi, Nicola Peruc e altri.\nSempre nel corso del 2006 viene ripubblicata, in una nuova versione DualDisc, la raccolta \"Semplicemente\": il lato CD Audio ripropone, rimasterizzati, i tre inediti postumi del 2002 e gli 11 brani che erano risultati i preferiti dai fan, mentre il lato DVD comprende i cinque videoclip girati per promuovere i brani \"Scrivi qualcosa per me\" (dall'album omonimo \"Alex Baroni\" del 1997), \"Onde\" e \"Dimmi che ci sei\" (da \"Quello che voglio\" del 1998), \"Pavimento liquido\" e \"Fuori di qua\" (da \"Ultimamente\" del 1999), oltre a una galleria fotografica. L'audio di \"Onde\" \u00e8 leggermente diverso dalla versione dell'album (nell'introduzione sono aggiunti dei vocalizzi di Baroni, che erano presenti solo nel videomix e in alcune esecuzioni dal vivo inedite).\nA fine maggio 2007 esce invece una nuova doppia raccolta di successi intitolata \"Alex Baroni Collection\", contenente anche tre inediti (\"La vita \u00e8 un dado\", \"Vorrei\" e la cover, rielaborata in italiano, con il titolo di \"Sei la sola che vorrei\", di \"Another Star\", un pezzo del suo artista preferito, Stevie Wonder), nonch\u00e9 un quarto \"nuovo\" brano, \"La lettera\", in realt\u00e0 gi\u00e0 edito ma poco conosciuto, tratto dalla ristampa - pubblicata sempre nel 2007 - dell'album \"Fuorimetrica\" dei Metrica."}
{"id": "105294", "revid": "1590", "url": "https://it.wikipedia.org/wiki?curid=105294", "title": "Strumenti a percussione", "text": ""}
{"id": "105296", "revid": "287204", "url": "https://it.wikipedia.org/wiki?curid=105296", "title": "Giovanni de' Medici", "text": ""}
{"id": "105299", "revid": "307923", "url": "https://it.wikipedia.org/wiki?curid=105299", "title": "Muppet", "text": "I Muppet (\"The Muppets\") sono un gruppo di personaggi in forma di pupazzi ideati da Jim Henson dal 1954\u201355 e protagonisti di due celebri trasmissioni televisive prodotte negli Stati Uniti d'America e trasmesse in gran parte del mondo: il \"Muppet Show\" (mandato in onda prima nel Regno Unito e solo pi\u00f9 tardi nel Nord America) e \"Sesamo apriti\".\nDopo la morte di Jim Henson, avvenuta nel 1990, le produzioni della Jim Henson Productions passarono nelle mani del figlio Brian. Henson dichiar\u00f2 che la parola \"Muppet\" deriva dalla combinazione dei termini \"marionette\" (marionetta) e \"puppet\" (pupazzo).\nCaratterizzazione dei personaggi.\nIl gruppo di personaggi \u00e8 realizzato con materiali morbidi e si distingue dai pupazzi dei ventriloqui in quanto muovono la testa e la bocca o le braccia mentre spesso l'intero corpo dei primi \u00e8 mobile ed espressivo; inoltre, il burattinaio o i burattinai che muovono i Muppet sono nascosti.\nLa forma tipica \u00e8 caratterizzata da una grande bocca e da grandi occhi sporgenti. Di solito hanno uno scheletro di polyfoam ricoperto di tessuto, e capelli o pelliccia di nylon, filo di cotone, o piume artificiali. I primi esempi avevano occhi fatti con palline da ping pong (come nel caso della celebre rana Kermit) o galleggianti da pesca, successivamente con sfere di vetro o plastica. Possono rappresentare esseri umani, animali antropomorfi, animali realistici, robot, oggetti antropomorfi o creature mitologiche, extraterrestri o semplicemente creature immaginarie.\nStoria.\nVennero creati nel 1955 esordendo nel programma televisivo \"Sam and Friends\". Lo spettacolo termin\u00f2 nel 1961. Durante e dopo \"Sam and Friends\" altri personaggi (in particolare Kermit la Rana e Rowlf), apparirono in diversi spettacoli di variet\u00e0, talk show e molti spot pubblicitari. Dopo il debutto di \"Sesame Street\" nel 1969 (dove Henson ha disegnato la maggior parte dei personaggi come Ernie, Bert, Oscar the Grouch, Big Bird e le prime versioni di Grover e Cookie Monster), Henson ha deciso di realizzare un programma che sarebbe stato rivolto a un pubblico sia di adulti sia di bambini. Nel 1976 debutta il \"Muppet Show\", una parodia del variet\u00e0 con l'introduzione di nuovi personaggi come Miss Piggy, Fozzie, Gonzo e Animal, oltre ad altri personaggi gi\u00e0 noti come Kermit la Rana e Rowlf. Il successo del programma ha portato alla produzione di tre film basati sullo show: \"Ecco il film dei Muppet\" (1979), \"Giallo in casa Muppet\" (1981) e \"I Muppet alla conquista di Broadway\" (1984). \nDopo il \"Muppet Show\", Jim Henson realizz\u00f2 \"The Dark Crystal\", \"Labyrinth\" e \"Fraggle Rock\". Verso la fine degli anni ottanta Henson \u00e8 entrato in trattative con la The Walt Disney Company, che avrebbe dovuto acquistare le produzioni di Jim Henson e, di conseguenza, i Muppet. Tuttavia, a causa della sua morte nel 1990, non se ne fece nulla ma, sempre interessata ai Muppet, la Disney co-produsse alcuni film come \"Festa in casa Muppet\" e \"I Muppet nell'isola del tesoro\" e il programma televisivo \"Muppets Tonight\". Nel 2004 la Disney acquist\u00f2 i diritti e i marchi dei Muppet, tra cui il \"Muppet Show\" (e i vari spin-off) con i suoi personaggi, e \"Bear nella grande casa blu\". Le eccezioni includono i personaggi creati appositamente per \"Sesame Street\" (come erano stati precedentemente venduti a Sesame Workshop), i personaggi di \"Fraggle Rock\" e tutte le produzioni rimanenti realizzate da Henson (che sono ancora di propriet\u00e0 della Jim Henson Company). La Disney realizz\u00f2 una graduale reintroduzione dei personaggi a partire dal 2008. Per raggiungere un pubblico pi\u00f9 ampio ha iniziato a produrre e diffondere cortometraggi comici su YouTube con il nome di \"Muppet Studio\". Dopo il video virale \"\"Muppets: Bohemian Rhapsody\", che ha raggiunto quasi 50 milioni di visualizzazioni nel 2015 e ha portato a casa due Webby Awards, i video sono stati pubblicati sul sito regolarmente, vi \u00e8 anche una mini-serie web chiamata \"The Muppet Kitchen with Cat Cora\"\". Nel 2015 viene realizzata una nuova serie televisiva con protagonisti i Muppet, \"I Muppet\".\nMovimento.\nIl burattinaio tipicamente tiene il pupazzo dalla testa o da davanti al corpo, e ne muove braccia e mani con una barra a forma di Y. Tuttavia, il gruppo di Henson ha inventato anche numerosi altri meccanismi per il loro controllo come - ad esempio - alcuni sono costumi con dentro il burattinaio e una mano viene usata per muovere la bocca del fantoccio, l'altra mano \u00e8 libera. Alcuni pupazzi sono controllati da un gruppo di burattinai; la voce \u00e8 solitamente data dal burattinaio che controlla la bocca. Le produzioni pi\u00f9 recenti usano anche meccanismi di controllo pi\u00f9 tecnologici (motori radiocomandati e grafica computerizzata). L'uso combinato di queste tecniche ha consentito di girare scene in cui i personaggi vanno in bicicletta, remano in barca su un lago o ballano sul palcoscenico (ripresi a figura intera).\nFilmografia.\nFilm.\nFilm di Jim Henson:\nFilm di Brian Henson:\nFilm di James Bobin:\nVideogiochi.\nElenco, probabilmente incompleto, dei numerosi videogiochi basati con licenza sui Muppet, spesso di genere educativo per bambini."}
{"id": "105302", "revid": "135224", "url": "https://it.wikipedia.org/wiki?curid=105302", "title": "Kiwi", "text": ""}
{"id": "105303", "revid": "1745361", "url": "https://it.wikipedia.org/wiki?curid=105303", "title": "Panthera tigris", "text": "La tigre (Panthera tigris ) \u00e8 un mammifero carnivoro della famiglia dei felidi. \u00c8 il pi\u00f9 grande dei cosiddetti \"grandi felini\" che costituiscono il genere \"Panthera\" (tigre, leone, giaguaro, leopardo e leopardo delle nevi).\n\u00c8 un cosiddetto predatore alfa, ovvero si colloca all'apice della catena alimentare, non avendo predatori in natura, a parte l'uomo. Oltre che dalle dimensioni notevoli, \u00e8 caratterizzata dalla particolare colorazione del mantello striato che serve a \"spezzare\" otticamente la figura dell'animale; il disegno del mantello varia leggermente da sottospecie a sottospecie. Vi sono tuttavia delle varianti al colore del mantello, principalmente nella sottospecie nominale \"Panthera tigris tigris\" (tigre indiana \"del Bengala\"), la pi\u00f9 comune tra queste \u00e8 quella con strisce nere su sfondo bianco.\nEtimologia, denominazione e semantica.\nLa parola \"tigre\" deriva dal latino \"tigris\", dal greco antico \"t\u00edgris\", a sua volta d'origine iranica (zendo \"ti\u03b3ris\", \"saetta\" avestico \"tigr\u0101\" \"dardo\").\nIl legame col nome del Tigri, proposto gi\u00e0 in epoca classica sulla base della velocit\u00e0 del corso del fiume, \u00e8, secondo Ernout e Meillet, paretimologico.\nCol nome \"Felis tigris\", \u00e8 stata una delle molte specie descritte per la prima volta nel XVIII secolo da Linneo nella sua opera \"Systema Naturae\".\nIn zoologia, il termine \u00abtigre\u00bb \u00e8 stato utilizzato per estensione per definire molte specie di grandi felini maculati o a strisce: ad esempio, i termini \u00abtigre d'America\u00bb, \u00abtigre della Guyana\u00bb e \u00abtigre nera\u00bb in passato sono stati utilizzati per indicare il giaguaro (\"Panthera onca\"), chiamato ancora in molti paesi del Sudamerica e dell'America Centrale \u00abEl tigre\u00bb. \u00abGatto tigre\u00bb \u00e8 anche un nome alternativo del gatto giaguaro, noto inoltre con il nome scientifico di \"Leopardus tigrinus\".\nMolti altri animali hanno un nome composto dalla parola \u00abtigre\u00bb, dovuta alla caratteristica striatura che li contraddistingue, come lo squalo tigre, la tigre della Tasmania, la zanzara tigre e il serpente tigre.\nAnche nel campo dei minerali si riscontra l'utilizzo del nome, come per l'occhio di tigre, una pietra semipreziosa della famiglia dei quarzi.\nIl nome viene anche utilizzato in alcune espressioni per indicare una persona aggressiva: ad esempio, si dice che un uomo feroce e spietato sia come una tigre o possa essere \u00abgeloso come una tigre\u00bb. Al contrario, si parla di \u00abtigre di carta\u00bb per descrivere qualcosa di spaventoso in apparenza, ma innocuo nella realt\u00e0.\nMorfologia e anatomia.\nLa tigre \u00e8 il felino pi\u00f9 grande che esista in natura ed \u00e8 anche uno dei pi\u00f9 grandi predatori terrestri, con solo l'orso bruno e l'orso polare capaci di superarne la stazza. Le dimensioni della tigre variano notevolmente da una sottospecie all'altra; infatti, una tigre di Sumatra di sesso maschile non pesa pi\u00f9 di 140\u00a0kg per 2,3 metri di lunghezza, mentre una tigre siberiana pu\u00f2 superare i 300\u00a0kg per 3,3 metri di lunghezza o pi\u00f9. Anche l'altezza al garrese della tigre \u00e8 molto variabile a seconda della sottospecie, da 85\u00a0cm a un metro, cos\u00ec come anche la sua lunghezza totale, con la coda, da 2 a 3,7 metri, e il peso, che pu\u00f2 variare dai 65 agli oltre 300\u00a0kg.\nLe orecchie della tigre, arrotondate, hanno la superficie esterna di colore nero con una macchia bianca al centro. Le pupille sono rotonde; il colore dell'iride varia dall'oro al verde, ma a volte pu\u00f2 essere anche azzurro. Il naso \u00e8 di colore rosa, caratterizzato a volte dalla presenza di macchie nere. Le vibrisse (i cosiddetti \u00abbaffi\u00bb) sono molto folte e poste su un muso corto. La fronte \u00e8 arrotondata. Il collo \u00e8 coperto da un pelo fitto e una pelle pi\u00f9 spessa, soprattutto nei maschi. I canini della tigre sono i pi\u00f9 lunghi tra tutti i felini e possono raggiungere una lunghezza di circa dieci centimetri. Come in tutti i membri del genere \"Panthera\", l'osso ioide \u00e8 parzialmente ossificato e permette all'animale di ruggire.\nLa tigre siberiana \u00e8 la sottospecie pi\u00f9 grande. Un maschio selvatico ucciso nei pressi del fiume Songhu in Cina nel 1943 misurava 3,50 m e pesava pi\u00f9 di 300 kg. Il naturalista russo Vyacheslav Sysoyev descrisse il caso di una tigre siberiana maschio del peso di 384 chilogrammi, che fu uccisa sui monti Sichot\u0117-Alin', territorio della Federazione Russa, nel 1950. Nikolai Baikov, membro onorario della Societ\u00e0 per lo Studio del Territorio della Manciuria e dell'Accademia delle Scienze Russa, riport\u00f2 esemplari della Manciuria che pesavano 390-400 kg.. Lunghezze fino a sedici piedi (4,87 m) e pesi fino a novecento libbre (408 kg) sono stati citati in pubblicazioni rispettabili. C'\u00e8 motivo di credere che individui cos\u00ec grandi siano ormai un ricordo del passato a causa della caccia eccessiva delle tigri pi\u00f9 grandi e della riduzione delle prede nel tempo. La seconda sottospecie pi\u00f9 grande \u00e8 la tigre del Bengala, il cui record appartiene ad un esemplare ucciso nel 1967 che pesava ben 389\u00a0kg. Al giorno d'oggi, la popolazione di tigre siberiana in natura \u00e8 assai inferiore rispetto a quella del Bengala e si ritiene che abbia sofferto maggiormente il rimpicciolimento genetico della sottospecie (pi\u00f9 una specie \u00e8 perseguitata dai cacciatori e pi\u00f9 si rimpicciolisce in quanto gli esemplari pi\u00f9 grandi sono uccisi). Infatti, le tigri siberiane odierne sono pi\u00f9 piccole del passato e di dimensioni comparabili a quelle del Bengala.\nCome accade per altri animali, anche la tigre in cattivit\u00e0, a causa della mancanza di esercizio e di un'alimentazione sregolata, pu\u00f2 andare incontro ad episodi di obesit\u00e0 che la portano a raggiungere dimensioni abnormi: \u00e8 il caso ad esempio di Brutus, tigre siberiana ospite di un santuario che ha toccato il peso record di 1100 libbre (quasi 500\u00a0kg). Si tratta di dimensioni, ritenuti da tutti gli esperti, impossibili da raggiungere per una tigre selvatica anche perch\u00e9 andrebbero a scapito dell'animale che faticherebbe a cacciare.\nOrgani sensoriali.\nLa tigre pu\u00f2 fare affidamento su due sensi sviluppatissimi, l'udito e la vista. Gli occhi, che le consentono di osservare anche il pi\u00f9 piccolo movimento della preda prescelta, sono strutturati secondo le esigenze di un predatore notturno; grazie alla particolare conformazione dell'occhio, \u00e8 in condizione di sfruttare i pi\u00f9 tenui raggi di luce e di muoversi con disinvoltura nelle tenebre notturne.\nOrigini ed evoluzione.\nI pi\u00f9 antichi resti di un felino simile alla tigre sono quelli della \"Panthera palaeosinensis\", trovati in Cina e a Giava. Questa specie era presente nel primo Pleistocene (circa 2 milioni di anni fa), ed era di dimensioni pi\u00f9 piccole rispetto alla tigre moderna.\nI pi\u00f9 antichi resti fossili di vere e proprie tigri sono datati fra 1,6 e 1,8 milioni di anni fa, trovati a Giava e appartenenti ad una sottospecie, oggi estinta, chiamata tigre di Trinil (\"P. tigris trinilensis\") e visse per circa 1,2 milioni di anni, sempre nel territorio di Giava.\nNon \u00e8 noto con certezza quale sia la regione d'origine della tigre; certamente essa si diffuse durante il Pleistocene in gran parte dell'Asia, incluse la Beringia (da cui per\u00f2 non transit\u00f2 nelle Americhe), l'India, Sumatra, Giava e Bali. Fino all'Olocene le tigri erano diffuse anche nel Borneo. Sono state trovate tracce di fossili anche in Giappone e sulle isole del Borneo.\nPer molto tempo si \u00e8 creduto che lo smilodonte fosse l'antenato della tigre e, quindi, lo si nomin\u00f2 \"tigre dai denti a sciabola\", errore che i non esperti continuano a commettere. In realt\u00e0, lo smilodonte, cos\u00ec come gli altri felini del genere ribattezzato pi\u00f9 propriamente \"felini con i denti a sciabola\", non erano gli antenati diretti di alcun felino moderno. Di questi, solo il macairodo assomigliava probabilmente alla tigre, avendo, secondo gli esperti, una lunga coda ed un corpo striato. L'antenato pi\u00f9 antico della tigre \u00e8 la tigre di Longdan, originaria della Cina e della taglia di un giaguaro. In seguito, tale specie si diffuse nel resto dell'Asia, dove gener\u00f2 diverse sottospecie tutte antenate delle tigri attuali. Di queste le pi\u00f9 impressionanti erano la tigre di Wanhsien e la tigre di Ngandong, che potevano raggiungere rispettivamente i 350 e i 490\u00a0kg di peso. Quest'ultima rappresenta, quindi, il felino pi\u00f9 grande mai esistito dopo lo \"Smilodon populator\".\nAlbero filogenetico.\nL'albero filogenetico comprendente \"Panthera tigris\" appartenente al genere \"Panthera\"\nSottospecie.\nSulla base dell'analisi morfologica e filogenetica (mediante analisi molecolare) sono state distinte nove differenti sottospecie di tigre.\nLa tabella comparativa riportata pi\u00f9 sotto, evidenzia le differenze di taglia e peso tra esemplari adulti divisi per sesso delle diverse sottospecie. Per alcune di queste, come la \"Panthera tigris altaica\", questi valori sono stati ridimensionati successivamente (\"Maz\u00e1k, 1983; Miquelle (in Thapar, 2004)\"; Matthiessen &amp; Hornocker, 2001; Prynn, 2002).\nNel 2017 uno studio sulla tassonomia dei felidi ha analizzato una serie di articoli scientifici sulle sottospecie di \"P. tigris\", concludendo che la specie comprende due sole sottospecie:\nUn anno dopo, un'ampia analisi genetica, condotta sequenziando il genoma di 32 individui, ha riconfermato la presenza di sei sottospecie viventi e tre estinte, in accordo con precedenti studi. Lo studio evidenzia come il flusso genico tra le varie popolazioni \u00e8 globalmente basso, corroborando la distinzione tra le varie sottospecie.\nEstinte.\nTre di queste si sono estinte nel XX secolo, la tigre del Caspio, la tigre di Giava e la tigre di Bali, e purtroppo un'altra sottospecie rischia di entrare in questa lista, la tigre della Cina meridionale. Le maggiori cause sono da imputarsi al fatto che la tigre \u00e8 sempre stata vista come una minaccia per l'uomo, considerandola un animale nocivo da perseguitare. Un caso molto simile \u00e8 sicuramente quello del lupo, con il quale ha in comune la fama di animale cattivo e feroce.\nViventi.\nTra le sottospecie ancora viventi, si distinguono per essere le pi\u00f9 grandi per dimensione, la tigre del Bengala (\"P. tigris tigris\") e la tigre siberiana (\"P. tigris altaica\"), i cui esemplari maschi possono raggiungere i 3,5\u00a0m di lunghezza totale comprensiva della coda e arrivare a pesare fino a 280\u00a0kg \"(per quanto mediamente il loro peso si assesti su valori inferiori)\".\nVariazione del colore del mantello.\nLe tigri bianche sono conosciute da molto tempo, infatti il primo di questi felini bianchi fu scoperto verso il 1820.\nQueste tigri non sono considerate delle vere albine e sono caratterizzate da strisce nere o marroni e occhi azzurri/blu con il naso color rosa. Infatti, questi esemplari, sono affetti da leucismo. La variazione di colore \u00e8 considerata una mutazione causata da un gene recessivo chiamato \"chinchilla\" o \"cincill\u00e0\", che inibisce la pigmentazione gialla del mantello della tigre alterando anche il colore delle strisce e si accompagna, come documentato per la sottospecie del Bengala, ad alcuni disordini come lo strabismo e il sistema immunitario indebolito. \u00c8 presente anche in altri mammiferi come i gatti domestici e i conigli.\nIn natura, la possibilit\u00e0 che una tigre del Bengala nasca bianca \u00e8 molto rara, in quanto perch\u00e9 ci\u00f2 accada entrambi gli esemplari che si accoppiano, dovrebbero possedere il raro gene che inibisce la pigmentazione. L'ultimo esemplare, registrato, di tigre bianca nato in libert\u00e0 risale al 1951: gli fu dato il nome di \"Mohan\" ed \u00e8 da lui che discendono gran parte degli esemplari di tigre bianche ora in cattivit\u00e0.\nPer perpetuare il gene bianco, occorre che entrambi i genitori siano portatori del gene che causa il mutamento dei geni. Dal momento che in natura c'\u00e8 solo una possibilit\u00e0 su 10.000 che accada, per ottenere tigri bianche in cattivit\u00e0 il sistema \u00e8 uno solo: ricorrere all'incesto. Mohan, l'ultima tigre bianca selvatica di cui si ha notizia, fu infatti fatta accoppiare con le sue figlie e da allora, qualsiasi tigre bianca \u00e8 stata periodicamente sottoposta ad allevamento selettivo e riproduzione incestuosa per assicurarsi di far nascere cuccioli bianchi. Si tratta di una pratica pericolosa, i figli nati in questo modo presentano molti difetti genetici (tra cui strabismo e suscettibilit\u00e0 a diverse malattie) che a volte si manifestano palesemente come nel caso di Kenny, una tigre dal muso deforme che si \u00e8 creduto per molto tempo avere la sindrome di down e che invece soffriva solo le conseguenze di anni di incroci sconsiderati. Per questa ragione, le associazioni animaliste cercano di scoraggiare l'allevamento di tigri bianche in cattivit\u00e0 che, per\u00f2, continua ad avvenire perch\u00e9 gli esemplari attirano il pubblico (inoltre, a causa dei loro handicap fisici, le tigri bianche sono pi\u00f9 facili da domare e quindi preferite dai circhi). \u00c8 stato confermato, da diverse analisi genetiche condotte da esperti, che questo gene \u00e8 unico della tigre del Bengala e che gli esemplari di tigri siberiane bianche sono in realt\u00e0 incroci di tigri siberiane e del Bengala.\nDenominate anche \"(Stripeless / senza strisce)\" \"(snow white tigers / tigri neve bianca)\" derivano da un'ulteriore modifica genetica che ha \"rimosso\" la maggior parte delle strisce che normalmente caratterizzano la tigre bianca, rendendo l'animale di un colore somigliante al bianco puro, ci\u00f2 per\u00f2 non le rende delle vere albine.\nIl primo esemplare con tali caratteristiche fu esibito allo zoo di Exeter in Inghilterra nel 1820.\nTali esemplari non sono mai stati avvistati in natura e sono a loro volta frutto di ulteriore incesto e incroci effettuati in cattivit\u00e0 allo scopo di ottenere questa variante.\nLe tigri \"Golden\" \"(Panthera tigris tigris)\" (chiamata anche \"Tiger Golden Tabby o strawberry tiger\") sono una variazione di colore estremamente rara della tigre del Bengala, causata da un gene recessivo. Attualmente tali tigri si trovano solo in stato di cattivit\u00e0 all'interno di Zoo o Riserve Naturali. Come per la tigre bianca, la sua differente colorazione non genera una nuova specie. La colorazione \u00e8 dovuta al gene \"wide band\", mentre per la tigre bianca \u00e8 dovuto al colore inibitore (gene albinismo cincill\u00e0).\nLe tigri \"Golden tabby\" hanno pelliccia color oro molto chiaro, gambe di un bianco pallido e strisce di color arancio debole. La loro pelliccia tende ad essere molto pi\u00f9 spessa del normale rispetto ad altre tigri.\nCome le loro \"cugine\" tigri bianche, tutte le tigri dorate hanno una parentela principalmente con quelle del Bengala, ma sono geneticamente \"incrociate\" con i geni della tigre dell'Amur o di altre sottospecie.\nAttualmente le tigri \"Golden\", vengono \"utilizzate\" anche per la riproduzione e perpetrazione della tigre bianca, infatti incrociando una tigre gold con una tigre bianca, i cuccioli saranno di tigre bianca. Nel 1970 una coppia di tigri arancioni eterozigoti, di nome \"Sashi\" e \"Ravi\", hanno avuto 13 cuccioli (Alipore Zoological Gardens), di cui 3 erano bianchi a strisce nere.\nLa tigre maltese, o tigre blu, \u00e8 una forma di colorazione non provata della tigre, segnalata in gran parte dalla provincia cinese di Fujian. Si dice che abbiano una pelliccia blu scuro a righe grigie.\nIntorno al 1910, Harry Caldwell, un missionario americano e cacciatore, si imbatt\u00e9, presumibilmente, in una tigre blu al di fuori di Fuzhou. La sua ricerca \u00e8 raccontata nel suo libro Blue Tiger (1924), e dal suo compagno di caccia Roy Chapman Andrews nel suo Camps &amp; Trails in Cina (1925, capitolo VII).\nDiversi autori ne parlano nei loro trattati, ma non \u00e8 stata ancora provata la trasmissione di questo carattere, cio\u00e8 non \u00e8 geneticamente codificato e come tale si ritiene che le tigri di colore blu o nero descritte dagli autori \"H. R. Caldwell, 1924; J. C. Caldwell, 1954; Pocock, 1929, 1939; Stonor, 1964;\" in diverse opere, possano essere degli esemplari cromaticamente aberranti.\nNel 1924 l'inglese B. Caldwell descrisse una tigre azzurra, uccisa presso Foukien, in Cina. Questo animale melanico aveva un pelame grigio-azzurro, molto scuro.\nCome per la Tigre blu non esistono reali prove dell'esistenza di questo tipo di colorazione, anche se \u00e8 stata parecchie volte segnalata l'esistenza di tigri nere, somiglianti a pantere nere, nella giungla di Travancore.\nVari avvistamenti di tigri nere sono stati dettagliati in \"The Wildlife of India\" da parte di PE Gee, uno di questi risale al settembre del 1895, quando pare sia stata avvistata una tigre di color nero, fatta dal colonnello S. Capper, la tigre scomparve nella giungla. La presenza del leopardo nero nel settore e la difficolt\u00e0 di giudicare accuratamente le sue dimensioni rende questo un rapporto discutibile.\nNel marzo del 2009 in Sri Lanka \u00e8 stato trovato un felino morto, in una trappola di un bracconiere, somigliante alle descrizioni degli avvistamenti della tigre nera\n, restano dubbi sul fatto che essa sia realmente una tigre nera o semplicemente che possa trattarsi di un leopardo dello Sri Lanka (Panthera pardus kotiya).\nUn saggio sulle tigri nere \u00e8 stato presentato da parte dello zoologo Britannico Dr. Karl Shuker nel suo libro \"Mystery Cats of the World\".\nIbridi.\nIn cattivit\u00e0 si sono verificati alcuni casi di incrocio fra leoni e tigri, l'accoppiamento tra un esemplare di leone maschio e uno di tigre femmina d\u00e0 origine ad un ibrido detto \"ligre\", mentre l'incrocio tra una leonessa e un esemplare di tigre maschio d\u00e0 origine al \"tigone\".\nDistribuzione e habitat.\nDistribuzione sul territorio.\nUn tempo i territori occupati dalla tigre ricoprivano l'intera Asia, dalla Turchia fino alla costa orientale della Russia. Nel XX secolo le tigri sono mano a mano scomparse dalle zone a sud-ovest e in tutta la zona centrale dell'Asia, nonch\u00e9 dalle due isole indonesiane di Giava e Bali (causando la relativa estinzione di due sottospecie) e da vaste aree del Sud-Est e Asia orientale. Ormai le tigri hanno perso il 93% del loro areale.\nSecondo il WWF, nel 2016, rimangono presenti nel mondo solo circa 3890 esemplari di tigre allo stato selvatico, il minimo storico (nel 1900 erano circa 100.000, nel 1980 ancora 21.500 circa).\nAttualmente gli stati in cui \u00e8 presente in natura sono tredici: Bangladesh, Bhutan, Birmania, Cambogia, Cina, India, Indonesia, Laos, Malaysia, Nepal, Russia, Thailandia e Vietnam, probabilmente vi sono presenti degli esemplari anche in Corea del Nord, ma non vi sono prove recenti a conferma. Ad oggi, grazie all'intervento umano, popolazioni di tigri allo stato brado sono presenti anche in Sudafrica.\nSanderson et al. nel 2006 ha lavorato alla stesura di una mappa mondiale che ben definisse l'attuale areale della tigre e le eventuali zone in cui l'animale potrebbe vivere e svilupparsi. Queste aree, denominate \"Tiger Conservation Landscapes\" o pi\u00f9 semplicemente con la sigla TCL, sono definibili come delle aree in cui vi \u00e8 un habitat tale da consentire la vita e la conservazione di almeno cinque esemplari di tigre\nSono state delineate 76 aree TCL, per una superficie totale di 1.184.911\u00a0km\u00b2, di varie dimensioni, dalla pi\u00f9 grande in Russia, con i suoi 269.983\u00a0km\u00b2al alla pi\u00f9 piccola da 278\u00a0km\u00b2 in India. Va considerato per\u00f2 che la reale superficie media delle aree \u00e8 al di sotto dei 10.000\u00a0km\u00b2 (circa 61 TCL). Gli studiosi \"Rabinowitz\", \"Karanth\" e \"Nichols\" hanno individuato, come aree \"migliori\", quelle situate nelle zone centrali, in quanto ricche di prede.\nTuttavia, il reale territorio adatto alla sopravvivenza della tigre \u00e8 inferiore alla superficie totale indicata dai TCL, in quanto la maggior parte di essi contengono zone in cui la tigre non pu\u00f2 pi\u00f9 vivere, in quanto si trovano al di fuori dei territori delle aree protette e delle riserve naturali.\nBisogna anche segnalare che non \u00e8 impossibile che l'esistenza delle tigri possa avvenire al di fuori dei TCL, anzi si sono documentati pi\u00f9 di 500 casi, per\u00f2, sempre secondo gli studi effettuati, si tratta di aree considerate troppo piccole per sostenere una popolazione a lungo termine.\nHabitat.\nLa tigre occupa pi\u00f9 di duecento diversi tipi di habitat, che possono variare dalle foreste pluviali tropicali ai boschi di conifere e betulle nell'oriente russo, attraverso le mangrovie della foresta di Sundarbans.\nQuesto dimostra un'elevata adattabilit\u00e0, caratterizzata dalla capacit\u00e0 di affrontare una svariata gamma di condizioni climatiche, che comprende zone completamente opposte tra loro, come quelle umide e calde ad aree estremamente rigide e nevose dove le temperature possono essere le pi\u00f9 basse -40 gradi Celsius.\nFino al 2008 si credeva che la tigre potesse vivere fino ad un'altezza pari a 3000 metri, ma nel Bhutan, sono stare trovate e fotografate tracce di impronte di tigri che hanno dimostrato che questo predatore possa raggiungere territori che si trovano tra i 3700 e i 4300 metri. Nel 2010 alcuni reporter della BBC hanno scoperto, attraverso delle telecamere nascoste, che la tigre del Bengala si pu\u00f2 spostare e permanere fino ai 4000 metri di altezza. Le cause di questo \"spostamento\", ad elevate altitudini, possono essere imputate al riscaldamento globale e alla pressione esercitata da parte dell'uomo, anche se esiste la possibilit\u00e0 che la tigre gi\u00e0 naturalmente avesse vissuto a tali altezze ma semplicemente non fosse mai stata osservata finora.\nGli ambienti sopra descritti adatti alla tigre, presentano tre caratteristiche di valore primario:\nTutti i tipi di foresta costituiscono un buon habitat per la tigre del Bengala. Oltre a quelle di mangrovie, gi\u00e0 menzionate, sul delta del Gange, essa popola le giungle dell'India, dell'Indocina e del Nepal, le foreste umide di alberi sempreverdi dell'Assam e quelle spinose dei Ghati occidentali. Il predatore si sente a proprio agio anche nel folto delle distese di bamb\u00f9, nelle paludi e nelle boscaglie.\nIn Birmania la tigre predilige le fitte foreste subequatoriali, mentre quelle malesi e indonesiane mostrano un ottimo adattamento alla foresta pluviale. Gli esemplari della sottospecie siberiana si spostano, invece, lungo il bacino dell'Amur preferendo le foreste montane non abitate dall'uomo. Per proteggersi nei periodi pi\u00f9 freddi, sviluppano uno strato isolante di grasso sul ventre e sui fianchi.\nBiologia.\nRiproduzione.\nL'accoppiamento fra tigri pu\u00f2 verificarsi in un qualsiasi periodo dell'anno, ma generalmente \u00e8 pi\u00f9 comune che avvenga tra il mese di novembre e il mese di aprile. Per questo gli accoppiamenti sono molto frequenti e caratterizzati dall'essere molto rumorosi. Va per\u00f2 considerato che il periodo di ciclo estrale della femmina dura pochi giorni, nei quali l'accoppiamento si intensifica in modo da aumentare le possibilit\u00e0 di fecondazione ed \u00e8 caratterizzato dal fatto di essere breve ma ripetuto pi\u00f9 e pi\u00f9 volte al giorno.\nL'accoppiamento non \u00e8 caratterizzato da un iniziale corteggiamento da parte del maschio, anzi \u00e8 proprio la femmina che segnala la sua presenza con ripetuti gemiti e ruggiti accompagnato dall'emanazione di odori tipici che fanno recepire al maschio il suo stato di fertilit\u00e0. Successivamente ha inizio il corteggiamento, mediante contatti, come il mordersi il muso vicendevolmente e con sfregamenti continui. Quando la femmina \u00e8 pronta, assume la posizione tipica dei felini durante l'accoppiamento: si siede con le zampe anteriori distese e quelle posteriori piegate, il maschio si posiziona dietro di lei montandola e penetrandola, durante l'eiaculazione tende ad afferrare con le fauci la femmina per il collo. Una volta terminato l'accoppiamento, seguito generalmente da un breve periodo di riposo, la tigre femmina si libera da sotto il maschio, girandosi anche con scatti violenti contro il suo compagno. Come tutti i felini, il pene \u00e8 ricoperto da aculei che servono ad indurre l'ovulazione della femmina durante la penetrazione. Questi aculei potrebbero provocare dolori alla femmina, il che spiegherebbe il suo comportamento violento alla fine del rapporto. Come tutti i felini, le tigri si accoppiano pi\u00f9 volte in una sola giornata.\nAl pari degli altri felini, la tigre femmina partorisce da sola dopo essersi ritirata in una grotta o in un altro spazio chiuso. Se il maschio dovesse restarle vicino la femmina lo allontanerebbe. Solamente in cattivit\u00e0, le femmine sembrano disposte ad accettare la presenza dei compagni durante il travaglio.\nIl periodo di gestazione \u00e8 di circa 93-114 giorni (3-4 mesi) e nella cucciolata normalmente, vengono alla luce circa 2-4 cuccioli (si \u00e8 registrato un massimo di sette) con un intervallo delle nascite di circa 10-20 minuti, caratterizzato dal fatto che ad ogni parto, la madre mangia il cordone ombelicale, l'amnios e la placenta Il peso si aggira intorno al 1\u00a0kg ciascuno (750-1600 grammi). Una caratteristica dei cuccioli appena nati \u00e8 la totale cecit\u00e0 e la completa impotenza nel compiere grandi movimenti, di conseguenza non sono in grado di difendersi da soli. Sono infatti le femmine ad occuparsi di loro nei primi giorni di vita, nascondendo la prole al riparo in tane, solitamente create in fitti cespugli e in fessure rocciose. L'allevamento dei cuccioli \u00e8 in gran parte sostenuto dalla madre e si \u00e8 sempre ritenuto che i maschi si disinteressassero della loro prole. Si tratta, in realt\u00e0, di una credenza errata. Gi\u00e0 nel 1960 George Schaller document\u00f2 gruppi famigliari di tigri del Bengala completi di entrambi i genitori. Nel 2012, in India \u00e8 stato filmato un maschio di tigre che faceva visita alla sua compagna e ai suoi cuccioli sub-adulti e sebbene si sia trattata della prima volta che i ranger della riserva li vedessero insieme, il fatto che i cuccioli lo abbiano riconosciuto subito era segno che il loro padre era venuto pi\u00f9 volte a fargli visita fin da quando erano piccoli. Casi di tigri maschio che si prendono cura dei propri figli sono stati filmati pi\u00f9 volte, sempre in India. \u00c8 stato anche osservato come in caso di morte della madre, sia il pap\u00e0 tigre ad assumersi la piena responsabilit\u00e0 dei piccoli.. Nel 2015, \u00e8 stato documentato lo stesso caso anche per una famiglia di tigri siberiane. A differenza del leone maschio, in caso si ritrovino a consumare un pasto insieme i maschi di tigre permettono alle femmine e ai cuccioli di mangiare prima di loro.\nLa femmina di tigre, in condizioni normali, torna in uno stato fertile dopo venti mesi dal precedente parto, fino ad un'et\u00e0 di 14 anni, oltre la quale le tigri non possono pi\u00f9 riprodursi.\nPrimi anni di vita.\nGeneralmente all'interno della cucciolata si crea la presenza di un esemplare dominante sui fratelli, che tende solitamente ad essere maschio, ma pu\u00f2 essere anche di sesso femminile. Questo cucciolo generalmente domina i suoi fratelli durante la vita passata insieme, come nel gioco e nel momento della nutrizione e tende anche ad essere pi\u00f9 attivo, lasciando le cure e la protezione offerte dalla madre prima rispetto agli altri.\nI cuccioli vengono allattati dalla madre per il primo mese e oltre di vita, infatti non lascer\u00e0 toccar loro la carne cacciata per s\u00e9 stessa fino a che non abbiano compiuto i 40 giorni di vita, con uno svezzamento definitivo intorno ai due mesi.\nLe prime attivit\u00e0 svolte dai cuccioli, che consistono nel \"gioco\" tra di loro e la madre, avvengono dopo il primo mese di vita.\nA 8 settimane dalla nascita, i cuccioli sono pronti a seguire la madre al di fuori della tana che li proteggeva e dalla quale non erano mai usciti. Nonostante questo non si avventurano a \"viaggiare\" con la madre all'interno del proprio territorio, restando nei pressi della tana pronti a rientrare in caso di pericolo.\nI cuccioli raggiungono una vera e propria indipendenza circa dopo i 18 mesi di et\u00e0, ma nonostante questo non abbandoneranno la madre prima dei 2-2 \u00bd anni. Le femmine raggiungono la maturit\u00e0 sessuale intorno ai 3-4 anni, mentre i maschi all'incirca verso i 4-5 anni.\nComportamento.\nNon molto si sa sulle abitudini della tigre allo stato selvatico. I rari studi fin qui effettuati si riferiscono soprattutto alla sottospecie pi\u00f9 comune, quella del Bengala. \u00c8 comunque noto che questo felino, a differenza del leone, raramente si trova in spazi aperti. Le sue maggiori garanzie di successo nella caccia risiedono, infatti, nella possibilit\u00e0 di inseguire furtivamente la preda per poi tenderle l'agguato nel momento pi\u00f9 opportuno. In un territorio privo di alberi il suo sgargiante mantello si staglierebbe in modo troppo evidente, mettendo sull'avviso gli altri animali; esso si confonde invece molto bene con l'ambiente nel folto della giungla o nel sottobosco in prossimit\u00e0 di pozze d'acqua.\nLe tigri, animali solitari, sono di norma poco disponibili a dividere il proprio territorio con altri simili. Sono stati osservati, tuttavia, occasionali incontri che non si sono conclusi con una lotta e anche casi di spartizione di una preda. \u00c8 stato pure osservato che i maschi hanno un pi\u00f9 spiccato senso di territorialit\u00e0: essi tollerano le intrusioni delle femmine assai pi\u00f9 di quelle compiute da rappresentanti dello stesso sesso, mentre le femmine sono pi\u00f9 predisposte alla condivisione con esponenti di entrambi i sessi.\nLe tigri marcano il territorio graffiando gli alberi, spruzzando le piste battute con urina e secrezioni prodotte da ghiandole anali e anche depositando le proprie feci in luoghi ben evidenziati. Questi segnali forniscono informazioni sul detentore del territorio e inoltre mettono sull'avviso i maschi al riguardo di femmine in calore.\nCome tutti i predatori, la tigre cerca di risparmiare al massimo le proprie energie per impiegarle nella caccia. Perci\u00f2 trascorre anche l'80% del tempo riposando o dormendo. Si muove all'alba o, preferibilmente, con le luci del crepuscolo per poi cacciare, se necessario, l'intera notte. Complice l'oscurit\u00e0, pu\u00f2 percorrere grandi distanze camminando lungo i letti dei ruscelli, i sentieri e anche le strade battute dall'uomo. Quando avvista la preda, striscia in avanti tenendo il corpo quasi a livello del suolo per evitare di essere scorta. Le strisce del mantello si rivelano in quei momenti molto utili per confondere la sua immagine con le ombre proiettate dall'erba alta.\nIl possesso di un'area \u00e8 particolarmente importante per la femmina, che soltanto se ha la certezza di muoversi in un ambiente ben conosciuto e ricco di prede, pu\u00f2 crescere i suoi piccoli con relativa tranquillit\u00e0. Il problema si pone soprattutto quando essi non possono ancora seguirla nella caccia: in questa situazione, infatti, la madre deve trovare cibo a poca distanza dalla tana, cos\u00ec da poter tornare e allattare la prole a intervalli regolari. La progressiva crescita dei figli le consentir\u00e0 poi spostamenti sempre pi\u00f9 lunghi, ma comunque l'impegno di alimentare a sufficienza se stessa e i cuccioli resta sempre molto gravoso per la madre. Il territorio di un maschio \u00e8 abitualmente tre o quattro volte pi\u00f9 grande rispetto a quello di una femmina, e ci\u00f2 si spiega col fatto che la sua pulsione riproduttiva lo stimola all'incontro con pi\u00f9 femmine in estro.\nLe tigri compiono, all'interno dei loro territori, percorsi anche molto lunghi; questi itinerari sono disseminati di tane e nascondigli in cui riposare.\nDiversamente dal leone e dal leopardo, la tigre non ha l'abitudine di salire sugli alberi.\nDiversamente da altri felini, la tigre \u00e8 molto attratta dall'acqua, ed \u00e8 facile, quando il clima \u00e8 caldo, vederla immersa in fiumi o ruscelli. Nuotatrice capace di percorrere lunghe distanze, insegue le prede anche nelle grandi pozze d'acqua, da cui riemerge tenendo in bocca l'animale appena ucciso. La forza dimostrata nell'effettuare questi trasporti \u00e8 sorprendente. Pu\u00f2 trascinare in un luogo sicuro, dove cibarsi con tranquillit\u00e0, un maschio di bufalo indiano del peso di circa 900\u00a0kg.\nComportamento sociale.\nSolitamente, le tigri non vivono in gruppi al di fuori di quello familiare. Come detto, i gruppi famigliari sono costituiti dai genitori e i figli. Una volta cresciuti, i cuccioli prendono strade diverse dalla madre e dai fratelli e ognuno si cerca un territorio proprio ma pu\u00f2 capitare che i cuccioli di tigre facciano visita alle madri anche una volta divenuti adulti, soprattutto le femmine. Il territorio di ciascun maschio include quello di diverse femmine che diventeranno le sue compagne durante la stagione degli amori e che gli daranno dei figli. I maschi adulti quindi accettano la presenza di femmine nei loro territori, poich\u00e9 per loro costituiscono potenziali compagne, mentre respingono l'intrusione di altri maschi adulti, che rappresentano dei rivali nonch\u00e9 un pericolo per i loro cuccioli.\nLe caratteristiche dell'ambiente in cui vive la tigre sono senza dubbio all'origine delle sue abitudini solitarie. In realt\u00e0 la tigre \u00e8 dotata di moltissime possibilit\u00e0 di comunicazione, di una grande capacit\u00e0 di osservazione e di una buona conoscenza dei suoi simili. Queste caratteristiche, che contraddistinguono un animale sociale, lasciano ritenere gli scienziati che tali qualit\u00e0 avrebbero consentito alla tigre di sviluppare abitudini spiccatamente gregarie se il suo habitat fosse stato favorevole a ci\u00f2. Questo spiegherebbe i (seppur rari) casi riportati in cui tigri selvatiche hanno fatto squadra efficacemente.\nPredazione e dieta.\nTecniche di caccia.\nLa tigre \u00e8 considerata un predatore notturno, che agisce solitamente dal tramonto all'alba. Tuttavia pu\u00f2 anche cacciare durante il giorno nelle zone in cui gli esseri umani sono assenti, sono state infatti osservate tramite delle telecamere azioni di caccia durante le ore diurne.\nPer individuare la sua preda utilizza soprattutto la vista e l'udito, mentre il senso dell'olfatto \u00e8 considerato secondario durante la caccia. Gli obbiettivi preferiti sono solitamente esemplari giovani o vecchi, considerati pi\u00f9 deboli rispetto ad esemplari adulti e pi\u00f9 facili da uccidere.\nUna volta individuata la preda, come altri felini, utilizza la tattica dell'agguato prediligendo un avvicinamento furtivo alle spalle per poi attaccare con uno scatto o un balzo. Nonostante la sua grande stazza le tigri possono raggiungere una velocit\u00e0 tra i 49 e i 60 chilometri orari, che possono per\u00f2 essere mantenuti solo per brevi distanze. Se ne deduce che devono essere relativamente vicine alla loro preda prima di sferrare l'attacco, questo rende ancora pi\u00f9 fondamentale la tecnica di mimetizzazione e avvicinamento silenzioso alla preda. Altra tecnica utilizzabile nel momento di attacco \u00e8 la sua capacit\u00e0 di saltare in orizzontale per una lunghezza massima pari a 10 metri. Tuttavia, solo un attacco su venti finisce con la cattura e l'uccisione della preda.\nLe prede variano a seconda delle zone in cui vivono ma preferiscono cacciare ungulati che pesino almeno 90 kg. La tigre del Bengala caccia cervi, cinghiali, gaur, bufali d'acqua, nilgau e antilopi mentre la tigre siberiana si nutre di cervi, cinghiali, saighe, alci e salmoni (specialmente nel periodo della riproduzione in cui sono carichi di uova e quindi molto nutrienti). Le tigri di Sumatra cacciano cervi, cinghiali, muntiacus, tapiri e oranghi. Pi\u00f9 raramente cacciano animali pi\u00f9 piccoli come scimmie, conigli, lepri, pavoni e pesci.\nLa tigre attacca gli altri carnivori prevalentemente per difesa o per sbarazzarsi della competizione, ma se questi soccombono durante la lotta la tigre non esita a cibarsene. In certi casi le tigri possono specializzarsi nel dare la caccia ad altri predatori, \u00e8 il caso di Machali, una tigre femmina indiana divenuta famosa per l'abitudine di uccidere e mangiare coccodrilli. Generalmente gli orsi non sono visti come prede dalle tigri e vengono affrontati solo in dispute per il possesso di una preda o per la difesa del territorio (sebbene specie di orso pi\u00f9 piccole come l'orso del sole o il panda siano pi\u00f9 facilmente vulnerabili e quindi visti come prede dalle tigri). La tigre siberiana sembrerebbe l'unica sottospecie che caccia propriamente gli orsi che vivono nel suo areale (ovvero l'orso nero asiatico della Manciura e l'orso bruno dell Amur) arrivando a imitare il richiamo amoroso degli orsi per attrarli a s\u00e9. Bench\u00e9 l'orso bruno dell Amur sia pi\u00f9 grosso e pericoloso, la tigre preferisce cacciare proprio questi perch\u00e9 l'orso nero asiatico \u00e8 un ottimo arrampicatore e sale spesso sugli alberi per sfuggire ai predatori. Gli orsi costituiscono fino al 40,7% della dieta delle tigri siberiane a seconda del loro numero nelle zone in cui vivono.\nSe la sua preda \u00e8 di piccola taglia solitamente morde alla nuca, provocando la rottura delle vertebre cervicali e del midollo spinale, perforando la trachea e arrivando anche a recidere la vena giugulare o l'arteria carotidea, mentre se \u00e8 di maggior stazza preferisce mordere alla gola e soffocarla, in quanto il morso alla gola impedisce alla preda di difendersi con corna e/o zoccoli, impedendo loro di alzarsi. Anche se raramente osservato, alcune tigri sono state viste uccidere con delle zampate. Le zampe anteriori sono abbastanza potenti da rompere i crani di un bufalo d'acqua o di un gaur (uno dei pi\u00f9 grandi bovini del mondo), e la schiena di un orso labiato. Un esperimento condotto da scienziati ha dimostrato che anche una tigre femmina pu\u00f2 esercitare una potenza superiore a 10.000 libbre d'impatto con una zampata.\nIl morso della tigre \u00e8 estremamente potente: esercita una pressione pari a circa 1.050 libbre, quasi il doppio di quello di un leone.\nDopo aver afferrato la preda alla gola, la tigre la blocca con le zampe e la spinge a terra mostrando un incredibile forza fisica. Gaur e bufali d'acqua pesanti oltre una tonnellata sono stati abbattuti con questo metodo da tigri pesanti un sesto di loro.\nLe tigri del Bengala sono state osservate imitare il richiamo amoroso dei cervi per attrarli a s\u00e9 mentre le tigri siberiane fanno lo stesso per gli orsi.\nDopo aver catturato e ucciso, a differenza del leone, tende a spostare la carcassa della sua preda al riparo tra cespugli o nella fitta boscaglia ed eventualmente nasconderla ricoprendola di foglie o altro per tornare successivamente a consumarla. Questo richiede molta forza fisica. In un'occasione, venne osservata una tigre che dopo aver ucciso un gaur adulto, aveva trascinato l'imponente carcassa per circa 12 m. Quando 13 uomini tentarono simultaneamente di trascinare la stessa carcassa in seguito, non riuscivano a spostarlo.\nUna tigre necessita di circa 4-5 kg di carne al giorno ma pu\u00f2 andare avanti per due settimane senza mangiare per poi mangiare fino a 50 kg in un solo pasto e rimanere sazio a lungo. Bench\u00e9 siano carnivore, le tigri a volte inghiottono erba o frutti di varie piante per facilitare la digestione.\nLe tigri sono delle predatrici solitarie, esiste per\u00f2 una testimonianza di caccia di gruppo: all'interno del Parco nazionale di Ranthambore in India, vi erano due maschi e tre femmine volte alla preda di un membro del gruppo. Questo tipo di comportamento non per\u00f2 \u00e8 da considerarsi comune. Tuttavia, un caso analogo si \u00e8 verificato il 21 ottobre 2014 nel Parco Nazionale del Kaziranga: un gruppo di quattro tigri ha dato la caccia e divorato insieme un elefante ammalato. Jim Corbett assistette anche all'uccisione di un elefante da parte di una coppia di tigri. Pi\u00f9 recentemente, nel marzo 2017 \u00e8 stato documentata un'altra caccia di gruppo: una coppia di tigri e i loro due figli adolescenti hanno abbattuto insieme un rinoceronte maschio adulto.\nLa percentuale di successo durante una battuta di caccia varia fra gli individui e gli habitat, ma \u00e8 da considerarsi comunque bassa, per esempio: nel Parco Nazionale di Ranthambore, solo il 10% delle cacce hanno esito positivo, mentre nei fitti boschi del Parco nazionale di Kanha, la media scende addirittura al 5%.\nDurante il 1980, all'interno del Parco nazionale di Ranthambore, una tigre di nome \"Genghis\" \u00e8 stata osservata frequentemente cacciare le proprie prede nelle acque di un lago profondo, un modello di comportamento che non era stato precedentemente testimoniato in pi\u00f9 di 200 anni di osservazioni. Queste battute di caccia all'interno di un ambiente come l'acqua, inusuale per la tigre, hanno fatto riscontrare risultati straordinari con ben il 20% delle battute di caccia che terminava con la cattura e l'uccisione della preda.\nDurante la caccia, la tigre non caccia animali di stazza superiori ad un gaur per evitare rischi di ferimento. Generalmente la tigre evita gli elefanti asiatici adulti per le loro dimensioni, la loro forza e poich\u00e9 vivono in gruppi numerosi, limitandosi ad attaccare esemplari giovani che riesce a separare dal resto del branco. Tuttavia, nemmeno gli elefanti adulti possono dirsi completamente al sicuro dalle tigri: nel 14 marzo del 2012, presso il Parco Nazionale di Jim Corbett, si \u00e8 registrato l'abbattimento di un elefante maschio adulto che \u00e8 stato poi progressivamente divorato dalla tigre. Analogamente, il 23 settembre 2006, nella riserva di Similipal in India, una tigre maschio ha ucciso sia un cucciolo di elefante che la madre che ha tentato di difenderlo. Il Colonnello Kesri Singh nel suo libro \"La Tigre di Rajasthan\" riporta di aver assistito allo scontro tra una tigre e un grosso elefante maschio, dopo che la prima aveva assalito e ucciso un cucciolo di elefante. Lo scontro si protrasse per tre-quattro ore ma, alla fine, la tigre riusc\u00ec ad abbattere anche l'adulto. L'evento fu descritto, nel romanzo, come \"Morte da Mille Artigli\" Ancora: sempre nel Parco Nazionale di Jim Corbett, un elefante mor\u00ec per le ferite inflitte da una femmina di tigre, stavolta intenzionata a proteggere i suoi cuccioli. Quando una tigre attacca un elefante, essa sfrutta la sua superiore velocit\u00e0 e agilit\u00e0 per posizionarsi dietro il pachiderma, al riparo della proboscide e delle zanne che potrebbero ucciderla. Con un grande balzo, la tigre si aggrappa alla zona posteriore dell'elefante e, se l'elefante non riesce a scalciarla in tempo, si arrampica fino alla schiena dove infligge profonde ferite all'animale con i suoi morsi e i suoi artigli. Il processo pu\u00f2 essere ripetuto pi\u00f9 volte, finch\u00e9 l'elefante non cede per la perdita di sangue.\nIl rinoceronte indiano, ancorch\u00e9 di stazza inferiore all'elefante, vista la sua pelle molto spessa e dura ed il suo temperamento molto aggressivo, \u00e8 difficilmente predabile dalla tigre ma pu\u00f2 capitare anche il contrario: nel Parco Nazionale del Kaziranga, che ospita la pi\u00f9 alta popolazione di rinoceronti indiani, le tigri predano soprattutto i cuccioli ma possono abbattere anche gli adulti occasionalmente. In totale sono stati registrati 20 casi di uccisioni di rinoceronti da parte di tigri. Nella riserva di Dudhwa, sempre in India, si sono verificati invece tre casi di uccisione di rinoceronti adulti da parte di tigri.\n\u00c8 stato documentato un caso di uccisione anche di un coccodrillo marino di considerevoli dimensioni, abbattuto per\u00f2 sulla terraferma.\nDieta.\nLa tigre ha un fabbisogno alimentare di 3-4 tonnellate di carne all'anno. Abitualmente caccia da sola. In casi eccezionali, per\u00f2 - come \u00e8 gi\u00e0 stato rilevato - si sono visti due esemplari cooperare all'abbattimento di una preda molto grande.\nCacciatrice dalla enorme forza, la tigre \u00e8 in grado di uccidere anche animali grandi quattro o cinque volte la sua taglia, lacerando loro i tendini all'altezza delle ginocchia con le sue zampe anteriori, per renderli impotenti. Successivamente si abbatte sul loro dorso uccidendoli nel modo gi\u00e0 descritto. Altrimenti usando la sua forza li getta a terra e li uccide. Sono stati documentati molti casi di tigri che hanno gettato al terreno bufali e gaur sei volte il loro peso.\nDopo averla uccisa, la tigre trascina la carcassa della preda in un luogo isolato, lontano da animali spazzini come avvoltoi e sciacalli, e di preferenza in prossimit\u00e0 dell'acqua. Essa \u00e8 solita cominciare il pasto dai quarti posteriori squarciando la pelle con gli artigli e i denti affilati e passandovi poi sopra la lingua rasposa. Un adulto di tigre del Bengala pu\u00f2 divorare anche 30\u00a0kg di carne in una volta sola. In seguito sentir\u00e0 il bisogno di dissetarsi. Se la preda non \u00e8 ancora totalmente consumata, il predatore seppellisce i resti sotto un cumulo di foglie e ritorna sul luogo diverse notti di seguito per completare il pasto. Durante questo periodo, non si allontana mai troppo dalla carcassa per difenderla dagli altri animali affamati. La voracissima tigre si nutre di qualsiasi parte della preda, compresi polmoni, reni e altri organi interni; a differenza di altri felini, continua a ripulire la carcassa anche quando la carne, con il passare dei giorni, incomincia a imputridire.\nLa femmina di tigre, impegnata a portare cibo ai piccoli, li sorveglia durante il pasto e mangia soltanto quando essi sono sazi. Si \u00e8 calcolato che una madre deve uccidere una volta ogni cinque-sei giorni, raggiungendo una quota annua di 60-70 prede, mentre una femmina priva di cuccioli soltanto una volta ogni otto giorni, non superando il numero annuo di 40-50 uccisioni. I cuccioli imparano a cacciare osservando la madre. La loro iniziazione comincia fin dalle prime settimane, attraverso i modelli di comportamento suggeriti dal gioco.\nAttacchi contro l'uomo.\nLa tigre \u00e8 il felino con la pi\u00f9 alta reputazione di \"mangiatore di uomini\", particolarmente nel territorio indiano. L'uomo non \u00e8 parte naturale della loro dieta, tuttavia pu\u00f2 accadere che si verifichino degli attacchi da parte di alcuni esemplari nei confronti di persone, non necessariamente legati alla vera e propria caccia in cerca di cibo, ma pi\u00f9 semplicemente perch\u00e9 si sentono minacciate o per difendere il loro territorio. Quindi, \u00e8 da considerare come prima causa degli attacchi, l'invasione dell'areale da parte dell'uomo che nel corso degli anni ha sensibilmente ridotto l'habitat naturale della tigre, che unito ai cambiamenti climatici ha sempre pi\u00f9 portato la tigre a contatto con l'uomo generando automaticamente, vista l'incompatibilit\u00e0 naturale tra di essi, scontri mortali Dall'inizio del XX secolo, le vittime umane si sono di molto abbassate, nonostante tutto nel 1950, si sono rilevati all'incirca 5.000 decessi l'anno causati da attacchi di tigre.\nQuindi vengono identificati come \"mangiatori di uomini\", solo quegli esemplari che considerano l'uomo come preda e lo attaccano per nutrirsi e che sono in grado di trasmettere e far accettare il sapore della carne umana, che normalmente non rientra nella loro \"dieta\", ai piccoli e perpetuare una linea di mangiatori di uomini.\nUno dei casi pi\u00f9 celebri di \"tigre mangiatrice di uomini\" \u00e8 sicuramente la \"Tigre di Champawat\", cos\u00ec denominata in quanto occupava il territorio nel distretto della citt\u00e0 di Champawat dopo essere stata cacciata dal Nepal. Questo esemplare, secondo le testimonianze tra le quali quella di Jim Corbett che la uccise nel 1907, aveva ucciso non meno di 438 persone in otto anni.\nSi \u00e8 riscontrato che la perdita o rottura dei canini, denti essenziali alla tigre per uccidere le sue prede, \u00e8 un fattore che pu\u00f2 spingere la tigre, che solitamente \u00e8 in grado di attaccare anche animali molto pi\u00f9 grossi di lei, verso prede pi\u00f9 piccole e deboli, come anche gli esseri umani. Questo fatto, fu notato da Jim Corbett dopo l'uccisione della Tigre di Champawat e confermata successivamente dalla testimonianza di Pierre Pfeffer, che riport\u00f2 di una tigre ferita alla mascella da un colpo di fucile, che inizi\u00f2 a nutrirsi di carne umana.\nAl Sundarbans, grande foresta di mangrovie che si trova nel delta del fiume Gange e si estende su regioni appartenenti al Bangladesh e allo Stato del Bengala Occidentale in India, appartengono le ultime \"mangiatrici di uomini\" che tra il 1948-1986, hanno ucciso pi\u00f9 di 800 persone. Attualmente ci sono attacchi che causano all'incirca cinquanta vittime ogni anno.\nCi\u00f2 nonostante, la tigre non attacca gli uomini per natura. Parlando dell'India, considerando l'alta presenza umana nel subcontinente e che una tigre uccide almeno una preda a settimana, se le tigri vedessero veramente gli umani come prede allora ucciderebbero circa 85.000 persone all'anno.\nSono stati adottati diversi metodi per evitare di subire attacchi e proteggere le persone che abitano e lavorano vicino o addirittura all'interno del territorio (areale) delle tigri, uno dei quali \u00e8 l'indossare una maschera sul retro della testa, metodo che par essere efficace in quanto le tigri hanno l'abitudine di sferrare i loro attacchi alle spalle e questa maschera ingannerebbe la tigre sulla reale posizione della persona.\nRischio d'estinzione e minacce.\nNonostante le misure a tutela della conservazione della specie, attualmente tutte le sottospecie di tigre sono da considerarsi in pericolo d'estinzione. Si tratta di un processo in accelerazione a partire dagli ultimi due secoli. Fino alla met\u00e0 del Settecento, gli esemplari di questa specie erano numerosi e si spostavano agevolmente in ogni parte dell'Asia, costituendo i propri territori ovunque vi fosse abbondanza di prede. La loro popolazione complessiva superava la cifra di 100.000 unit\u00e0, di cui 40.000 erano nelle giungle indiane.\nA partire dalla seconda met\u00e0 del XVIII secolo, la situazione incominci\u00f2 a cambiare radicalmente. Le armi da fuoco, divenute pi\u00f9 efficienti, misero gli esponenti delle classi agiate nella condizione di fare della caccia alla tigre un'attivit\u00e0 elitaria. Contemporaneamente, l'infittirsi dei rapporti commerciali con l'Europa provoc\u00f2 la forte richiesta sul mercato di legname di pregio, come per esempio il mogano, che cresce nelle foreste indiane.\nLa caccia indiscriminata alla tigre da parte dell'uomo, dovuta in particolar modo al bracconaggio per il commercio delle pelli, alle credenze della medicina tradizionale cinese e alla paura che l'animale incute per la fama di \"mangiatrice di uomini\", il tutto aggravato dalla costante riduzione del suo habitat naturale, hanno portato ad una diminuzione drastica del numero di esemplari in natura. Nel 2006 una stima mondiale ha portato in evidenza che gli esemplari in natura si aggirerebbero tra i 3.402 e i 5.140, mentre gli ultimi rilevamenti pongono il numero intorno ai 3.200 esemplari.\nCaccia alla tigre.\nLa tigre \u00e8 stata considerata il trofeo di caccia per eccellenza nel corso del XIX secolo e del XX secolo, causando una forte diminuzione del numero degli esemplari in natura: da una stima risulta che, nel corso degli anni 1950-1960, pi\u00f9 di 3.000 tigri sono state uccise per il solo scopo di farne un trofeo. La caccia alla tigre era diventata una vera e propria attivit\u00e0 popolare tra i colonizzatori britannici dell'Asia, i Maharaja e gli aristocratici statunitensi. Questa caccia indiscriminata era \"supportata\" dal fatto che la tigre era considerata, causa credenze popolari, un animale estremamente pericoloso, delle volte un vero e proprio mostro mangiatore di uomini e di conseguenza un predatore da uccidere, portando al suo cacciatore gloria e onori.\nNel tardo XIX secolo, alcuni cacciatori iniziarono a preoccuparsi del numero di esemplari di tigre; un esempio fu quando il capitano delle guardie del Bengala rifer\u00ec, nel 1882, che in due settimane di caccia alle tigri riuscirono a trovare e uccidere solo due o tre esemplari rispetto alle decine che si trovavano in precedenza nello stesso lasso di tempo.\nLe tecniche di caccia erano numerose, da quella a piedi con l'utilizzo di esche, quella con branchi di cani, quella a cavallo o con cammelli, oppure utilizzando tecniche come appiccando piccoli incendi per dirigere le tigri in determinate zone o quella di provocare la cecit\u00e0 all'animale attraverso apposite miscele diluite nell'acqua ove erano solite abbeverarsi, anche se la metodologia pi\u00f9 diffusa era quella della caccia con gli elefanti.\nIn tempi pi\u00f9 recenti la caccia alla tigre \u00e8 dovuta al continuo avanzamento della presenza dell'uomo all'interno dell'habitat naturale, con coltivazioni, villaggi e allevamenti, invadendo sempre pi\u00f9 il territorio di caccia della tigre e non esitando ad ucciderne esemplari che avessero cacciato e ucciso bestiame e cani o si fossero semplicemente avvicinati a quelli che ormai erano diventati territori abitati.\nBracconaggio.\nVerso la fine del XX secolo, visto l'avvento dei divieti per la caccia alla tigre grazie ai primi progetti di salvaguardia della specie (ultimo tra questi il divieto cinese del 1996), inizi\u00f2 a formarsi un commercio illegale sulla tigre che diede vita ad un vero e proprio bracconaggio da parte di cacciatori di frodo. Nei primi anni del 1990 il bracconaggio era sostenuto soprattutto per il commercio delle ossa in favore della Medicina tradizionale cinese\" (Nowell, 2000)\" e nonostante le azioni per contrastarlo, anche a livello internazionale, tale commercio illegale persiste \"(Nowell, 2007)\". Vi sono altri fattori che alimentano la caccia di frodo e sono principalmente il commercio illegale di pelli, denti e artigli \"(Pastore e Magnus, 2004; Ng e Nemora 2007)\"\nDistruzione dell'habitat.\nEssendo la tigre una specie di animale che necessita di grandi spazi per poter vivere e riprodursi, \u00e8 molto sensibile anche al minimo cambiamento dell'habitat in cui vive e la sua continua diminuzione \u00e8 una delle principali cause che hanno portato la tigre al rischio d'estinzione. Tutto questo \u00e8 principalmente causato dall'Uomo e dalla sua costante crescita demografica, considerata in Asia una vera e propria esplosione demografica, che ha interessato aree che in precedenza offrivano alla tigre ampi spazi ove vivere. La conseguenza \u00e8 stata una costante distruzione delle foreste, anche mediante grossi incendi. La deforestazione oltre all'aver limitato lo spazio fisico a disposizione della tigre, ha comportato uno squilibrio nella biodiversit\u00e0 delle aree, dando il via ad una drastica diminuzione delle prede e ad un elevato rischio di contatto con l'uomo, che trasformando quello che era foresta in campi agricoli e il relativo avanzamento delle aree urbanizzate era definitivamente entrato nella nicchia ecologica della tigre e di altre specie di animali.\nMedicina tradizionale asiatica.\nIn Asia, i miti e credenze popolari, che spesso vogliono che parti di animali possano essere utilizzate come cura per malattie, hanno portato la medicina tradizionale a produrre farmaci con ossa di tigre, anche se la loro reale efficacia non sia mai stata provata. Nonostante ci\u00f2, resta molto diffusa questa credenza, soprattutto in Cina, dove molte persone hanno la convinzione che la tigre, oltre a queste pseudo-propriet\u00e0 medicinali e antidolorifiche, abbia anche poteri afrodisiaci.\nTutto questo ha contribuito ad accelerare il rischio di scomparsa della specie.Negli ultimi anni, anche grazie a controlli, il traffico di ossa di tigre \u00e8 diminuito sia in India sia in Russia. In Cina \u00e8 stato vietato, a partire dal 1993, nella Farmacopea di utilizzare ossa di tigre. A Taiwan, il 59% delle farmacie sul territorio vendeva e preparava \"farmaci\" contenenti ossa di tigre, dai primi anni novanta il numero \u00e8 iniziato a calare fino ad arrivare al di sotto dell'1% nel 2009. Mentre in Birmania, Cambogia, Indonesia, Laos e Vietnam, la lotta contro il bracconaggio \u00e8 molto debole e di conseguenza il mercato continua.Alcuni proprietari di aziende in Cina, vorrebbero poter vendere le ossa e le pelli di tigri morte in cattivit\u00e0. Per\u00f2 il WWF ritiene, che questa pratica di sfruttamento degli animali di allevamento, non aiuterebbe a far diminuire il bracconaggio degli animali selvatici, anzi comporterebbe un aumento dei allevamento indiscriminato di tigri con il solo scopo di poterle sfruttare una volta morte, per questo l'organizzazione mondiale per la conservazione della natura promuove campagne per impedire l'allevamento in cattivit\u00e0 di tigri a scopo mercantilistico \"(commercio di pelli e ossa)\".\nNemici in natura.\nEssendo un predatore alfa, non ha predatori in natura che possano direttamente minacciarla e di conseguenza la tigre ha pochi nemici naturali.Tuttavia a volte si \u00e8 riscontrato che degli orsi maschi hanno ucciso degli esemplari di cuccioli di tigre.Altri rari casi di attacco verso una tigre si sono riscontrati da parte di branchi di cani rossi selvatici indiani \"(Cuon alpinus)\", che, attaccando in gruppo, grazie ad una particolare tecnica di caccia a volte riescono ad avere la meglio su animali di taglia molto superiore della loro. \nAnche i coccodrilli palustri e specialmente i coccodrilli marini adulti possono rappresentare una minaccia per le tigri, i primi sono molto pericolosi soprattutto per i cuccioli, mentre i secondi possono essere una seria minaccia persino per le tigri adulte, in particolare se queste ultime si trovano in acqua. \nLe tigri, a volte, uccidono i leopardi e rubano le loro prede se non riescono a portarle sugli alberi; dal loro canto, i leopardi uccidono tutti i tigrotti che trovano isolati dalla madre. Gli scontri tra i lupi e le tigri sono ben documentate nel Sikhote-Alin, dove le tigri tengono le popolazioni dei lupi locali a numeri cos\u00ec bassi da renderli componenti insignificanti nell'ecosistema. Da parte loro, i lupi rappresentano una grave minaccia per i cuccioli di tigre. I lupi evitano gli scontri con le tigri solo quando la persecuzione degli uomini ne riduce il numero.\nConservazione della specie.\nLa continua riduzione del numero di esemplari in natura ha inserito la tigre all'interno delle specie a rischio d'estinzione. Per contrastare ed evitare l'estinzione si sono venuti a creare nel tempo vari progetti, Governativi e non (ONG), a salvaguardia e conservazione della specie \"Panthera tigris\". Attualmente, con il supporto di IUCN e della Banca Mondiale, molte delle iniziative collaborano attraverso un programma denominato \"Global Tiger Initiative\" (GTI).\nPer consentire una migliore salvaguardia della specie si sono costituite delle riserve naturali, distribuite nei territori caratterizzati da un habitat tale, da consentire alla tigre una buona sopravvivenza in natura. Attualmente si contano ventitr\u00e9 riserve sul territorio Indiano, tre parchi nazionali in Nepal, diciannove in Thailandia, quattordici aree protette in Vietnam, cinque riserve nell'isola Sumatra, tre riserve in Russia e una in Cina.\nElenco aree naturali protette per le Tigri\nQui di seguito vengono descritti alcuni progetti in corso che combattono l'estinzione della tigre:\nProgetto Tigre (India).\nNel 1972, il governo indiano ha preso una decisione che si \u00e8 rivelata forse determinante per la salvaguardia della specie: quella di condurre un'indagine sulla situazione degli esemplari superstiti. Ne \u00e8 emerso un numero estremamente basso, pari a solo 1800 tigri. La stessa indagine, condotta sull'intero areale asiatico della specie, ha consentito di apprendere che le sottospecie di Bali e del Caspio si erano ormai estinte e la medesima sorte era probabilmente toccata alla sottospecie di Giava. Migliore la situazione nell'isola di Sumatra, in cui si era registrata la presenza di 600 esemplari, e in Indocina, dove la popolazione era stata valutata nel numero di circa 2000 esemplari. Assai limitato, ma relativamente stabile, appariva il numero degli appartenenti alla sottospecie siberiana, abitatrice di un ambiente meno sottoposto allo sfruttamento da parte dell'uomo.\nDopo questi rilevamenti, si \u00e8 imposto il ricorso a misure drastiche per tutelare gli esemplari superstiti. Il governo indiano ha preso per primo l'iniziativa, e il 1\u00ba aprile del 1973 ha dato il via al Progetto Tigre \"(\u201cProject Tiger\u201d)\" vietando la caccia alla tigre e l'esportazione delle sue pelli e accogliendo successivamente l'invito, proveniente dalle grandi organizzazioni protezionistiche, di istituire riserve che costituissero zone di rifugio e di ripopolamento della specie. Il progetto governativo prese sempre pi\u00f9 corpo, finanziato grazie anche a una raccolta di fondi a livello internazionale promossa dal WWF.\nIndira Gandhi, in quell'epoca primo ministro, si interess\u00f2 personalmente alla costituzione di un comitato per il coordinamento fra tutti gli Stati dell'India. L'esempio fu seguito da altri Paesi, che realizzarono riserve naturali entro i confini del Bangladesh, del Nepal e del Bhutan.\nDal 4 settembre del 2006 il progetto fa parte della \"National Tiger Conservation Authority (NTCA)\" \"(Un organismo di diritto del Ministero dell'Ambiente e delle Foreste, Governo dell'India)\"\nSalvare la Tigre Cinese (Cina).\nIl Save China's Tigers (SCT) nasce dalla necessit\u00e0 di evitare l'estinzione della tigre della Cina meridionale \"(Panthera tigris amoyensis)\".Nel 1998, quando ormai rimanevano non pi\u00f9 di 30 esemplari allo stato selvatico e 60 in cattivit\u00e0, iniziano a formarsi i primi gruppi e progetti a salvaguardia della tigre, culminato con l'istituzione ufficiale a Pechino il 26 novembre del 2002, che in collaborazione con il \"Centre of the State Forestry Administration of China\" e il \"Chinese Tigers South Africa Trust\", porter\u00e0 all'attuale progetto di salvaguardia e reintroduzione in natura della tigre della Cina meridionale. Il progetto ha permesso la costruzione di una riserva naturale in Cina e una in Sudafrica, ove gli animali possano riprodursi in sicurezza e successivamente reintrodotti in natura nel loro habitat naturale nel territorio cinese.\nLa speranza e obbiettivo del progetto \u00e8 che dall'anno 2010 \"(anno cinese della tigre)\", i primi esemplari di tigre nati e cresciuti all'interno della riserva sudafricana, possano essere rimessi in libert\u00e0.\nProgetti WWF.\nIl WWF \"(World Wildlife Fund)\", la pi\u00f9 grande organizzazione mondiale per la conservazione della natura, fin dagli anni settanta \u00e8 attivo per la salvaguardia della tigre, attraverso proprie iniziative o a supporto di altre gi\u00e0 esistenti.\nNel 2002 ha steso un piano di conservazione della durata di otto anni\nDal 2010 \"(anno cinese della tigre)\" ha varato il progetto Tx2: Double or nothing, che mira a raddoppiare il numero di animali presenti in natura entro il 2022 \"(data in cui ricorrer\u00e0 il prossimo anno cinese della tigre)\", puntando soprattutto nel contrastare il bracconaggio, la distruzione dell'habitat, il commercio illegale di pelli e alla protezione e implementazione dei fondi di sostegno nonch\u00e9 alla collaborazione con i governi degli stati interessati.\nSono stati anche identificati i dieci problemi pi\u00f9 gravi alla base della minaccia d'estinzione della tigre, suddivisi per tipologia e aree geografiche di interesse, che comprendono, oltre alle varie nazioni asiatiche dove la tigre vive, anche Europa e Stati Uniti. Infatti, il vecchio continente, risulta essere uno tra i pi\u00f9 grandi consumatori di Olio di palma, che per essere prodotto necessit\u00e0 di convertire alla coltivazione di palme aree ecologicamente importanti come zone di foresta pluviale habitat primario della tigre. Mentre gli Stati Uniti sarebbero colpevoli di avere presenti sul proprio territorio numerosi esemplari in cattivit\u00e0 non pi\u00f9 reinseribili in natura.\nLa tigre nella cultura di massa.\nStoria della tigre e dell'uomo.\nEssendo stata per molto tempo diffusa in quasi tutta l'Asia, la tigre ha trovato immediatamente posto nel folklore e nella cultura dei vari popoli del continente pi\u00f9 vasto. In passato, i conflitti tra uomini e tigri non erano diffusi come lo sono diventati in seguito all'espansione demografica dell'uomo moderno per cui la tigre non \u00e8 sempre stata vista come un animale nocivo o aggressivo. Per molto tempo, \u00e8 stata vista dagli autoctoni come un animale sacro da ammirare e venerare.\nLa Corea, in particolare la Corea del Sud, venerava la tigre come un dio, il signore delle montagne, e si riteneva che fosse uno spirito benigno che proteggesse gli uomini dai demoni. Secondo i loro racconti, la tigre diventava bianca una volta sconfitti i mali e i peccati del mondo. Pur essendo di natura generosa, la tigre andava in collera quando i potenti e i nobili agivano per malvagit\u00e0 e scatenava la sua ira su di loro. Perci\u00f2 si diceva che i potenti diventassero umili e i ricchi generosi quando appariva una tigre bianca. Un famoso mito coreano concernente la tigre \u00e8 la storia di Dangun, leggendario fondatore del primo regno: la leggenda narra che una tigre e un'orsa desiderassero diventare umani. L'orsa ci riusc\u00ec nutrendosi solo di vegetazione per 100 giorni ma la tigre non poteva sfamarsi di erba e fall\u00ec. L'orsa, divenuta una donna, avrebbe partorito lo stesso Dangun, mentre la tigre giur\u00f2 di difendere il bambino e i suoi discendenti per le generazioni a venire. Per i coreani, la tigre rappresenta il primo mese del calendario lunare. Infine, \u00e8 anche un guardiano dei morti e la sua immagine viene dipinta sulle tombe dei defunti.\nQuest'ultima caratteristica \u00e8 stata ereditata dalla Cina che ha immaginato anch'essa la tigre come il dio dell'oltretomba e il custode dei morti, per cui \u00e8 d'usanza deporre statuette raffiguranti tigri nei mausolei dei nobili poich\u00e9 si ritiene che la tigre vegli sul loro eterno riposo. In tutta la storia cinese, la tigre ha stimolato la sensazione di stupore e di ammirazione: la sua forza, la sua ferocia, la sua bellezza e l'armonia degli opposti. La tigre \u00e8 piena di vita e incarna lo spirito per raggiungere e fare progressi. \u00c8 il re degli animali e le strisce sulla sua fronte hanno ispirato la forma del kanji \u738b che significa \"re\" e viene usato per indicare gli imperatori e gli dei. Nella mitologia cinese, Byakko, la tigre bianca, \u00e8 uno dei quattro animali cardinali che proteggono il mondo, precisamente il Guardiano dell'Ovest che rappresenta l'autunno ed \u00e8 sia il pi\u00f9 giovane che il pi\u00f9 forte dei quattro guardiani. Quando un imperatore regna con assoluta giustizia, allora appare una tigre bianca come segno di benedizione divina. In Cina, la parola tigre \u00e8 usata frequentemente come complimento: un abile generale \u00e8 chiamato \"generale tigre\" e un valoroso guerriero \"soldato tigre\". Caishen, il dio della ricchezza, \u00e8 detto avere per destriero una tigre nera dalle strisce d'oro. La tigre d\u00e0 anche il nome a uno dei principali stili di lotta kung fu (del quale esiste una variante detta \"stile della tigre nera\") ed \u00e8 uno dei nove dei venerati nel Festival dell'Anno Nuovo. \u00c8 d'usanza dipingere gli abiti o le scarpe di un colore giallo striato che ricordi la tigre per proteggersi dagli spiriti maligni e dalla sventura. Nella religione daoista, la tigre \u00e8 il destriero di Zhang Daoling, il re degli dei, e una leggenda parla di due fratelli che salvarono gli uomini dai demoni dandoli in pasto alle tigri.\nUna leggenda cinese narra di una giovane tigre che uccise e mangi\u00f2 un ragazzo recatosi nei boschi. Poich\u00e9 la madre del ragazzo non aveva nessun altro al mondo essa implor\u00f2 il mandarino perch\u00e9 l'assassino di suo figlio fosse giudicato. Dapprima il mandarino ritenette una pazzia processare un animale ma, impietosito dalle suppliche della donna, si lasci\u00f2 convincere. La tigre, una volta trovata, e una volta udita l'accusa, non oppose alcuna resistenza anzi si lasci\u00f2 catturare. Il giudice offr\u00ec alla tigre di riparare al suo torto prendendo il posto del figlio deceduto e assistendo la donna anziana in ogni modo. La tigre cominci\u00f2 a portarle cibo, denaro, tutto quello di cui aveva bisogno. E la donna cominci\u00f2 ad amare la tigre come un nuovo figlio. Alla morte della donna, la tigre fu ricompensata per i suoi servigi e il suo amore venendo accolta nel paradiso dell'ovest.\nPer la cultura N\u0101ga, tigri e uomini sono fratelli: al principio dei tempi, vi erano tre fratelli: l'uomo, la tigre e lo spirito. Lo spirito aveva poteri divini, la tigre forza e agilit\u00e0 e l'uomo l'intelligenza. Dopo la morte della loro madre, i tre fratelli cominciarono a discutere su come spartirsi il possesso del mondo. Lo spirito, essendo il pi\u00f9 grande, si comport\u00f2 come un saggio fratello maggiore e si ritir\u00f2 dalla competizione lasciando che fossero i suoi fratelli a spartirsi la Terra. La tigre e l'uomo decisero di risolvere la questione con una gara di corsa: chi avesse raggiunto per primo una canna di bamboo all'estremit\u00e0 del percorso avrebbe ottenuto il dominio della terra mentre il perdente sarebbe andato a vivere nella foresta. L'uomo non poteva competere con la velocit\u00e0 della tigre ma era astuto: colp\u00ec il palo con una freccia e lo spezz\u00f2. Cos\u00ec quando la tigre arriv\u00f2 per prima e vide il palo spezzato credette di essere stata preceduta e, accettando la sconfitta, and\u00f2 a vivere nella foresta. Ma lo spirito era furioso con l'uomo per aver barato e perci\u00f2 strapp\u00f2 all'uomo i suoi occhi originali e li rimpiazz\u00f2 con occhi da capra per impedire all'uomo di vedere ancora lo spirito. L'uomo ottenne quello che voleva ma, pentitosi del suo gesto, sentiva terribilmente la mancanza dei suoi fratelli con i quali non poteva pi\u00f9 vivere. Allora invent\u00f2 rituali e cerimonie per riappacificarsi con la tigre e lo spirito e riavvicinarsi a loro: cos\u00ec nacque la cultura Naga.\nI tibetani credevano, similmente, che la tigre fosse uno spirito benigno e che gli eroi e i guerrieri pi\u00f9 forti fossero guidati dallo spirito della tigre perci\u00f2 vestivano in modo simile (con abiti striati) nel tentativo di invocarne la forza e l'abilit\u00e0. Come per i cinesi e gli indiani, anche loro immaginavano le divinit\u00e0 a cavallo di tigri ed il suo spirito era invocato dai guaritori per curare i feriti e gli ammalati.. In Sudan ha origine il popolo dei Tigr\u00e8 che prende il nome dal felino cos\u00ec come l'omonima lingua.\nIn molte zone dell'Asia, \u00e8 diffusa la leggenda, meno benevola, della tigre mannara, di uomini e stregoni malvagi che ricorrono ai loro poteri per trasformarsi in tigri e seminare il terrore. In Indonesia, tuttavia, si parla della \"Harimau jadian\", un particolare tipo di tigre mannara che non \u00e8 maligna anzi \u00e8 benevola e protegge le piantagioni e i villaggi. La tigre di Giava, secondo gli autoctoni, era il guardiano dell'Albero della Vita.\nIn Vietnam, si crede che le tigri portino con s\u00e9 gli spiriti degli antenati per cui se una tigre uccide un uomo significa che lo spirito che trasporta era in collera con tale persona per qualcosa che gli ha fatto nella vita passata. Il capitano Henry Bandesson, che ha viaggiato in Annam (oggi Vietnam) a cavallo del 20 \u00b0 secolo, ha raccontato un caso in cui una donna \u00e8 stata uccisa da una tigre che gli abitanti del villaggio hanno ritenuto portare lo spirito di suo marito poich\u00e9 questi era stato tradito e ucciso dalla donna. Per tale ragione, per moltissimo tempo, il folklore locale proibiva l'uccisione delle tigri, anche quelle mangiatrici di uomini.\nLa mitologia indiana \u00e8 piena di tigri: la tigre combatte i draghi, porta la pioggia nel tempo della siccit\u00e0, porta i bambini alle madri senza figli e poi tiene questi bambini al sicuro dagli incubi e ha la capacit\u00e0 di guarire. L'adorazione della tigre continua ancora oggi: Vaghadeva, il dio tigre, \u00e8 onorato come guardiano della foresta, propiziato con offerte di fiori e incenso collocato su semplici santuari di roccia. Nell'India Centrale, i Baigas, o il Clan della Tigre, considerano se stessi i discendenti del grande felino. A nord di Mumbai, la trib\u00f9 di Warli eroga statue di tigre in legno per l'uso nei riti di fertilit\u00e0: alla data del raccolto, li decorano con immagini di serpenti intrecciati, alberi, luna, stelle e sole e donano parte del raccolto dell'anno alla tigre come simbolo della vita e della rigenerazione.\nIn Giappone, la tigre, pur rappresentando un animale non indigeno, \u00e8 entrata rapidamente nella tradizione e nell'immaginario locale. La sua figura \u00e8 quasi onnipresente nell'arte del Sol Levante sebbene la tigre giapponese, al pari del leone cinese, sia famosa per non assomigliare molto all'animale reale. Gli artisti, infatti, non avendo mai visto una tigre vera ma basandosi inizialmente solo sui racconti dei cinesi e dei coreani loro vicini la dipingevano immaginandola come un enorme gatto quindi non attribuendole quei tratti e quei caratteri unici della specie. Un'evidenza di tale errore \u00e8 negli occhi: in tali dipinti, alle tigri sono attribuiti occhi come quelli dei gatti.\nGli antichi greci conoscevano la tigre dalle storie raccontate dai persiani ma, non avendone mai vista una, la dipingevano come un animale mitico che chiamavano manticora e che descrivevano dal corpo di leone e dalla coda di scorpione. In seguito, comunque, esploratori o commercianti greci che viaggiarono in Persia (dove all'epoca era molto diffusa la tigre del Caspio) ebbero modo di vedere l'animale vero e rendersi conto delle differenze. Pausania il Periegeta fu il primo a descrivere nel suo libro \"Descrizione della Grecia\" la tigre concludendo che la bestia che i greci chiamavano manticora non fosse altri che la tigre. I greci non tardarono a integrare il felino nella loro cultura e il dio Dioniso vide presto rimpiazzarsi il suo destriero, fino a quel momento un leopardo, con una tigre. Durante il medioevo, tuttavia, la tigre torn\u00f2 ad essere un animale sconosciuto in Europa. A differenza del leone o dell'elefante, non si hanno notizie di tigri importate in Europa nei serragli dei nobili per cui il grande felino torn\u00f2 a sprofondare nel mito. Lo dimostrano i disegni dei bestiari medievali che ritraggono la tigre con un manto maculato e mettono in risalto la sua grande velocit\u00e0, cosa che fa pensare che gli autori si confondessero con i ghepardi che abitavano le stesse regioni in Persia. I bestiari, rifacendosi a Plinio il vecchio, raccontano la storia del cacciatore che per rapire i cuccioli di tigre getta un piccolo specchio per distrarre la mamma tigre che credeva di vedere il proprio cucciolo. Si tratta di un racconto di pura fantasia, non solo non si hanno notizie che un metodo simile sia mai stato usato per catturare le tigri ma probabilmente non funzionerebbe nemmeno dato che diversi test scientifici hanno dimostrato che le tigri, come altri animali, sono abbastanza intelligenti da riconoscere il proprio riflesso nello specchio (inoltre, come tutti i felini, le tigri si identificano soprattutto tramite l'odore e uno specchio non avrebbe l'odore di un cucciolo).\nMitologia, leggenda e religione.\nLa tigre occupa una posizione importante nella mitologia e nelle credenze in Asia. In particolare, nella religione induista, Siva, il dio della distruzione, \u00e8 raffigurato con una pelle di una tigre. Mentre Durg\u0101, dea dalle diciotto braccia, monta una tigre in combattimento.\nIn India, la tigre \u00e8 il simbolo della regalit\u00e0 e del potere divino, mentre in tutta la penisola indocinese e nell'isola di Sumatra rappresenta il castigo divino.\nSecondo l'antico calendario lunare cinese, la \"Tigre (\u864e Hu)\" \u00e8 uno dei 12 segni dell'astrologia cinese che rappresentano gli anni del calendario. \u00c8 anche tradizionalmente una delle quattro grandi creature delle costellazioni cinesi, chiamata la Tigre Bianca dell'Ovest (\u897f\u65b9\u767d\u864e, X\u012b F\u0101ng B\u00e1i H\u01d4), ed \u00e8 associata all'ovest e all'autunno.\nL'importanza di questo animale per il popolo cinese, la si nota anche nel fatto che esso viene considerato il \"Re degli animali\", mentre nella cultura occidentale \u00e8 solitamente il leone ad avere quel \"titolo\".\nVi sono anche molte leggende con protagonista la tigre, come quella del principe \"Sa Chui\" che sacrific\u00f2 la sua vita per sfamare una tigre e i suoi cuccioli, facendosi divorare da essi. Oppure l'usanza di apporre immagini di tigri bianche all'interno delle abitazioni per tener lontani e proteggerle dai topi e dai serpenti.\nArti marziali.\nNelle arti marziali, principalmente in quelle asiatiche (Arti marziali cinesi e Arti marziali giapponesi), la tigre \u00e8 presente sotto forma di simbolo, ideologia e stili tecnici.\nNel \u6b66\u672f Wushu (le arti marziali cinesi), la tigre simboleggia particolari tecniche e stili di combattimento, in particolare nello Xiangxingquan o stile imitativo, categoria di stili di arti marziali che riproduce i movimenti degli animali. Nella fattispecie troviamo: l'Huquan (\u864e\u62f3, Pugilato della Tigre), Il Tanglonghushi (\u87b3\u8782\u864e\u5f0f, Tanglang Hu Shi, Stile della mantide religiosa e della tigre) e L'Heihuquan (\u9ed1\u864e\u62f3, Pugilato della Tigre Nera).\nNel karate, la tigre \u00e8 il simbolo di forza e coraggio, lasciato in eredit\u00e0 dal Maestro Gichin Funakoshi fondatore dello Stile Shotokan al gruppo Shotokai.\nAraldica ed emblemi.\nLa raffigurazione della tigre appare negli emblemi nazionali del Bangladesh, dell'India e della Malaysia. Nel Bangladesh, oltre ad esserne l'emblema, viene rappresentato il muso della tigre del Bengala, su quasi tutte le banconote \"(Taka bengalese\") e sulla moneta da 25 centesimi \"(poisha)\". Mentre in malesia viene incisa sulle braccia di tutte le armature dell'esercito.\nLa tigre di Tippu \u00e8 un esempio dell'importanza che la tigre ha per il popolo indiano, trattasi di un particolare carillon, che raffigura una tigre che uccide un soldato inglese, chiaro simbolo della vittoria dei popoli indiani contro l'impero coloniale britannico.\nNel mondo moderno viene utilizzata a scopo pubblicitario e a rappresentazione dei marchi di molte multinazionali e non, come la tigre della Esso, nei cereali Frosties della Kellogg's, nel simbolo della casa automobilistica Malese Proton oppure in molti prodotti che ne usano il nome come il balsamo di tigre, il sistema operativo Mac OS X Tiger e ancora in moltissimi veicoli militari (elicotteri, aerei, carri armati).\nViene anche utilizzata come soprannome per indicare la forza o la ferocia di un personaggio o gruppo di persone, come Georges Clemenceau detto \"il Tigre\" o le Tigri Tamil (LTTE) gruppo militante nazionalista Tamil che ha condotto una violenta campagna secessionista contro il governo dello Sri Lanka dal 1970 o ancora per indicare un periodo particolarmente prosperoso come il boom economico, tra il 2001 e il 2003, in Irlanda, detto tigre celtica.\nArte.\nCome il leone, anche la tigre \u00e8 sempre stata un soggetto molto diffuso in tutte le forme di arte figurativa, nella pittura, nella scultura, in architettura, in letteratura, nella musica e nei Film.\nLe prime rappresentazioni di tigre, giunte ai giorni nostri, sono i mosaici degli antichi romani ove il felino rappresentava un punto di riferimento durante le festivit\u00e0 (Ludi Romani) nelle lotte dei circhi romani.\nUn classico esempio di utilizzo come soggetto della tigre \u00e8 il monumentale dipinto di Rubens la \"Caccia alla tigre\", che ha ispirato successivamente molti altri pittori e le opere di Rousseau. L'animale \u00e8 stato inoltre inserito nei dipinti di molti altri artisti come Delacroix, Charles Lapicque, Salvador Dal\u00ed e G\u00e9ricault. Grazie alla presenza sul territorio la tigre \u00e8 anche fortemente rappresentata nell'arte cinese, giapponese e indiana.\nSport.\nLa tigre viene spesso utilizzata come simbolo e mascotte in ambito sportivo:\nLetteratura e cinema.\nLa tigre Shere Khan \u00e8 l'antagonista principale del romanzo \"Il libro della giungla\" di Rudyard Kipling e dei film tratti da esso, ed \u00e8 inoltre protagonista in molteplici film, tra i quali \"Due Fratelli\" e \"Vita di Pi\"."}
{"id": "105306", "revid": "1488558", "url": "https://it.wikipedia.org/wiki?curid=105306", "title": "Sorrento", "text": "Sorrento (\"Surriento\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nIl comune \u00e8 posto lungo la costa del mar Tirreno, nel golfo di Napoli, e sorge sul versante nord-occidentale della penisola sorrentina, alla quale ha dato il nome. Dalla citt\u00e0 di Napoli, rispetto alla quale sorge a sud-est, dista circa 25\u00a0km in linea d'aria.\nIl centro urbano si estende su un alto terrazzo tufaceo, caratterizzato da falesie, con un'elevazione media di 47 metri sul livello del mare. Il territorio comunale \u00e8 contraddistinto da una rigogliosa vegetazione.\nOrigini del nome.\nIl toponimo \"Sorrento\" deriva dal latino \"Surrentum\", ed \u00e8 ben documentato in epoca classica, anche da fonti greche. Potrebbe derivare dalla forma greca \u03a3\u03c5\u03c1\u03c1\u03b5\u03bd\u03c4\u03cc\u03bd, \"Syrrent\u00f3n\", dal verbo \u03c3\u03c5\u03c1\u03c1\u03ad\u03c9, \"syrr\u00e9o\", \"confluisco\", in riferimento dalle acque che scendono dalle strette valli nelle vicinanze: quindi \"confluenza delle acque\".\nStoria.\nSebbene la fondazione di Sorrento sia tradizionalmente attribuita agli antichi Greci, la cittadina ebbe come primi abitanti stanziali i popoli italici, prima Etruschi e poi, dal 420 a.C., Osci, che vi esercitarono un importante influsso. In et\u00e0 romana, Sorrento \u00e8 ricordata per aver partecipato all'insurrezione degli Italici (90 a.C.); vi fu quindi dedotta da Silla una colonia, a cui segu\u00ec pi\u00f9 tardi uno stanziamento di veterani di Ottaviano. Fu poi municipio della trib\u00f9 Menenia.\nFu sede vescovile almeno dal 420. Durante la crisi del dominio bizantino in Italia, la cittadina acquist\u00f2 autonomia come ducato, prima sotto la supremazia dei duchi di Napoli, poi con arconti e duchi propri, sempre in lotta con Amalfi, Salerno ed i Saraceni. La storia di Sorrento si confonde con quella delle altre citt\u00e0 campane; prese parte alle leghe anti musulmane; combatt\u00e9 i Longobardi di Benevento; conobbe lotte familiari tra i nobili locali. Obbligato nel secolo XI da Guaimario ad accettare come proprio duca il fratello, Guido, il ducato di Sorrento riprese la propria autonomia dopo la morte di quest'ultimo per poi perderla definitivamente nel 1137, assorbito nel nuovo regno dei Normanni. Sorrento segu\u00ec da allora le sorti del regno, non senza ribellioni e conflitti, specie all'inizio dell'et\u00e0 aragonese. Il 13 giugno 1558 fu presa e saccheggiata dai turchi; nell'inverno del 1648 la citt\u00e0 sostenne valorosamente l'assedio di Giovanni Grillo, generale del duca di Guisa.\nNel corso dell'Ottocento Sorrento si afferm\u00f2 come celebre meta turistica. \nSimboli.\nLo stemma di Sorrento \u00e8 stato riconosciuto con decreto del capo del governo del 20 settembre 1928.\nMonumenti e luoghi d'interesse.\nIl centro storico mostra ancora il tracciato ortogonale delle strade di origine romana con cardi e decumani, mentre verso monte \u00e8 circondato dalle mura cinquecentesche. Vi si trovano il duomo, riedificato nel XV secolo, con facciata neogotica, e la chiesa di San Francesco d'Assisi, con un notevole chiostrino trecentesco, con portico arabeggiante ad archi che s'intrecciano su pilastri ottagonali. Nel museo Correale di Terranova sono esposte collezioni di reperti greci e romani e di porcellane di Capodimonte, con una sezione dedicata alla pittura del XVII-XIX secolo; dal parco si gode inoltre una magnifica vista sul golfo. Presso la Punta del Capo, 3\u00a0km a ovest, si trovano resti romani ritenuti della villa di Pollio Felice (I secolo d.C.). Un'altra villa marittima \u00e8 la villa di Agrippa Postumo, fatta costruire dallo sfortunato nipote di Augusto. Ci sono resti anche della villa romana della Regina Giovanna d'Angi\u00f2 presso gli omonimi bagni, nonch\u00e9 altre ville patrizie sulla lunga spiaggia sotto lo costa tufacea, ove vi \u00e8 anche un affascinante ninfeo della stessa epoca.\nArchitetture civili.\nProcedendo verso la localit\u00e0 Capo di Sorrento, sul corso Italia vi \u00e8 la Villa Fiorentino lasciata in eredit\u00e0 dai coniugi Fiorentino-Cuomo alla citt\u00e0 di Sorrento. La costruzione fu terminata nel 1936 e si estende dalle antiche mura fino al corso Italia. Essa \u00e8 usata per esposizioni, concerti e altri eventi pubblici mentre il giardino \u00e8 adibito a parco giochi.\nNel centro di Sorrento, a pochi passi da piazza Tasso, sorge Villa Silvana, elegante dimora in stile liberty, di inizio Novecento, con una terrazza da cui si vede il golfo. La villa \u00e8 immersa in una vegetazione esotica (palme, cycas, camelie, rose banksiae, yucca, agave, aloe, e piante grasse). La discesa verso il mare \u00e8 possibile per mezzo di una lunga serie di scalini, intervallati da terrazzini panoramici circondati da piante di limone, pini, viti e fichi.\nFamosa anche Villa Tritone, a strapiombo sul mare, dove soggiorn\u00f2 Benedetto Croce quando era presidente del Comitato di liberazione nazionale.\nSono presenti due sedili: il Sedil Dominova, risalente al XVI secolo e conservato nella sua struttura originaria, e il Sedile di Porta, pi\u00f9 antico del precedente ma profondamente mutato nell'architettura.\nStatue.\nNella piazza principale, piazza Tasso, sono presenti due statue: una \u00e8 posta al centro di essa e raffigura il santo patrono della citt\u00e0, Antonino da Campagna, nato intorno alla met\u00e0 del secolo VI; l'altra, posta sul lato meridionale della piazza, raffigura il grande poeta sorrentino cinquecentesco Torquato Tasso, autore del celebre poema epico \"Gerusalemme liberata\".\nSociet\u00e0.\nTradizioni e folclore.\nLe tradizionali processioni del Venerd\u00ec Santo sono tra gli eventi religiosi pi\u00f9 sentiti dalla popolazione locale. Originarie del medioevo, assunsero le caratteristiche attuali nel XVI secolo, con la dominazione spagnola. L'organizzazione \u00e8 tuttora affidata alle antiche arciconfraternite di Santa Monica e della Morte, che hanno avuto grande influenza sulla storia e la cultura di Sorrento e della penisola tutta.\nCultura.\nCinema.\nNel 1955 venne girato a Sorrento il film \"Pane, amore e...\" per la regia di Dino Risi e con Sophia Loren e Vittorio De Sica. Sempre a Sorrento sono state girate numerose scene della fiction \"Capri\" prodotta dalla Rai. A Sorrento e dintorni, nel 2011, iniziarono le riprese del film \"Love Is All You Need\" diretto da Susanne Bier.\nMusica.\nIl nome della citt\u00e0 \u00e8 legato alla celebre canzone napoletana \"Torna a Surriento\" composta dai fratelli Giovan Battista ed Ernesto De Curtis negli ultimi anni dell'Ottocento e pubblicata ufficialmente nel 1905. Il brano, diventato subito popolare, nei decenni successivi \u00e8 stato interpretato da decine di innumerevoli cantanti di tutto il mondo.\nCucina.\nTra i prodotti enogastronomici tipici del territorio si citano la delizia al limone, un dolce creato dal pasticciere sorrentino Carmine Marzuillo nel 1978 e il limoncello, liquore noto in tutto il mondo, ottenuto da antiche ricette, dalle bucce di limone del famoso limone di Sorrento IGP con alcool, acqua e zucchero.\nEventi.\nSorrento \u00e8 stata sede della rassegna cinematografica \"Incontri Internazionali del Cinema di Sorrento\", che nel 2005 celebrarono alla 40\u00aa edizione, fondata tra gli altri dal critico cinematografico Gian Luigi Rondi, che a lungo ne fu direttore artistico.\nEconomia.\nL'economia di Sorrento, un tempo prevalentemente imperniata sull'agricoltura, l'artigianato e la cantieristica navale, si fonda oggi prevalentemente sul turismo, che beneficia della vocazione culturale e balneare del centro abitato e ha visto il proliferare degli alberghi e delle altre strutture ricettive e della ristorazione.\nTuttora fiorente \u00e8 l'agricoltura: il fertile suolo calcareo che privilegia le produzioni di agrumi (tra cui l'arancia di Sorrento), di noci e di olio d'oliva, noto con il riconoscimento DOP \"Penisola Sorrentina\". Attiva \u00e8 anche l'industria casearia. L'artigianato locale, sebbene non abbia pi\u00f9 il vasto successo commerciale del passato, \u00e8 imperniato sull'ebanisteria, l'intarsio su materiali lignei (tarsia lignea) e la lavorazione di lini e merletti, e si rivolge prevalentemente alla clientela straniera.\nLa cantieristica navale, un tempo vanto dell'intera penisola sorrentina, fornendo navi mercantili per i grandi armatori non solo locali e imbarcazioni di medie e piccole dimensioni per turismo o la pesca, registra oggi volumi marginali, soprattutto dopo la delocalizzazione degli stabilimenti che in anni recenti avevano realizzato prevalentemente imbarcazioni da diporto.\nInfrastrutture e trasporti.\nStrade.\nIl comune di Sorrento \u00e8 attraversato dalla strada statale 145 Sorrentina, che localmente assume il nome di \"Corso Italia\". Tale arteria fu interessata, fra il 1906 e il 1946, dal percorso della tranvia Castellammare di Stabia-Sorrento.\nFerrovie.\nIl treno costituisce il mezzo di trasporto pi\u00f9 efficace per gli spostamenti fra Sorrento e i comuni vicini. La stazione di Sorrento, capolinea meridionale della ferrovia Torre Annunziata-Sorrento facente parte della rete ex Circumvesuviana, \u00e8 collegata a Sant'Agnello, Piano di Sorrento, Meta, Vico Equense e, pi\u00f9 a nord, consente di raggiungere Pompei, Ercolano e Napoli.\nNel 1893 fu inaugurata la funicolare di Sorrento, realizzata dal pioniere delle funicolari Alessandro Ferretti. L'impianto, che collegava il porto con l'hotel Vittoria attraverso una galleria scavata nel tufo, cess\u00f2 la sua attivit\u00e0 tre anni dopo, nel 1896.\nPorti.\nIl comune \u00e8 dotato di due piccoli porti, il porto di Sorrento il cui nome \u00e8 Marina Piccola e il piccolo porto per pescatori di Marina Grande. Marina Piccola \u00e8 servita da aliscafi per Ischia, Capri, Positano e Napoli.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nHanno sede nel comune la societ\u00e0 di calcio Sorrento 1945 e la societ\u00e0 di pallavolo Libertas Sorrento.\nSorrento \u00e8 stata punto di partenza della corsa ciclistica Tirreno-Adriatico. Il 29 maggio 1991 la 4\u00aa tappa del Giro d'Italia 1991 si \u00e8 conclusa a Sorrento. Il 16 maggio 2007 la 4\u00aa tappa del Giro d'Italia ha attraversato la costiera sorrentina per concludersi al Santuario di Montevergine, Il 6 maggio 2013 la 3\u00aa tappa del Giro d'Italia \u00e8 partita da Sorrento per concludersi ad Ascea."}
{"id": "105310", "revid": "105530693", "url": "https://it.wikipedia.org/wiki?curid=105310", "title": "Maurizio Fiume", "text": "Biografia.\nNel 1987 vince il Premio Cinema Democratico con la sceneggiatura su cui baser\u00e0 il docudrama \"In nome di Giancarlo\".\nNel 1990 co-sceneggia il film \"Il tuffo\", realizzato da Massimo Martella nel 1993. Nel 1991 dirige \"In nome di Giancarlo\", vincitore del Premio Filmmaker Immagini di Realt\u00e0. Dirige inoltre il documentario \"Vesuvio - Il gigante che dorme\". Nel 1995 scrive, dirige e produce il cortometraggio \"Drogheria\", segnalato ai Nastri d'argento 1996. Nel 1996 co-sceneggia e dirige il lungometraggio \"Isotta\", presentato al Festival di Venezia del 1996, alla Settimana del Cinema Italiano.\nNel 2001 scrive e co-sceneggia il cortometraggio \"Blocco 101\", regia di Daniele Gaglianone. Nel 2002 scrive e dirige il cortometraggio \"Confini\", realizzato con i detenuti della Casa Circondariale di Pescara, presentato al Taormina Film Fest e vincitore di oltre dieci premi in festival e rassegne."}
{"id": "105311", "revid": "260676", "url": "https://it.wikipedia.org/wiki?curid=105311", "title": "Canosa di Puglia", "text": "Canosa di Puglia (IPA: , \"Can\u00e1us\u00eb\" nel dialetto locale, fino al 1863 chiamata \"Canosa\") \u00e8 un comune italiano di abitanti della provincia di Barletta-Andria-Trani in Puglia.\nAggregata fino al 2004 alla provincia di Bari, \u00e8 collocata sul margine nord-occidentale dell'altopiano delle Murge da cui domina la valle dell'Ofanto e l'estesa pianura del Tavoliere delle Puglie, spaziando dal monte Vulture al Gargano, alla costa adriatica.\nCanosa \u00e8 considerata uno dei principali centri archeologici della Puglia e rappresenta uno dei casi pi\u00f9 significativi di citt\u00e0 a lunghissima continuit\u00e0 di insediamento. Reperti e vasi canosini sono in tutti i principali musei (come i vasi antropomorfi permanentemente esposti al British Museum) e collezioni private del mondo ma, naturalmente, testimonianze del suo passato sono disseminate nella citt\u00e0 attuale e nel territorio circostante.\nGeografia fisica.\nTerritorio.\nCanosa sorge a un paio di chilometri dalla sponda destra del fiume Ofanto e a una ventina di chilometri dal Mare Adriatico, su un territorio livellato, anticamera dell'altopiano delle Murge (tra i 105 e i 140\u00a0m s.l.m.).\nIl versante su cui \u00e8 edificata la citt\u00e0 \u00e8 prevalentemente argilloso e sabbioso sulla superficie; esso va a coprire uno strato calcareo (\"calcareniti di Gravina\") che a sua volta costituisce il tipico \"tufo\" di colore bianco-giallastro e facilmente disgregabile.\nQuesta caratteristica morfologica ha permesso la costruzione sotterranea di grotte artificiali, il riadattamento di altre preesistenti (usate nel XIX secolo come cantine), nonch\u00e9 la creazione degli ipogei, presenti sia al di sotto del centro abitato che nelle periferie. Il materiale calcarenitico (\"tufo\") ricavato dalle escavazioni ha permesso, e permette tuttora, la costruzione di edifici in superficie.\nSono intensi i fenomeni di dissesto del territorio dovuti allo spietramento dello strato superficiale per la messa a coltura di nuovi terreni. Inoltre, si riscontrano rischi di sprofondamento dovuti alla presenza di cavit\u00e0 e canali sotterranei tipici degli ambienti carsici. L'edificato del comune di Canosa \u00e8 considerato ad alto rischio. Negli ultimi anni si sono verificati numerosi crolli e dissesti, voragini e sprofondamenti di strade ed edifici.\nIl territorio circostante si estende verso sud fino alle pendici delle Murge, verso ovest fino all'Ofanto (anche confine provinciale) ed \u00e8 prevalentemente pianeggiante. I bacini del Rendina e del Locone contribuiscono alla fertilit\u00e0 della vasta area (150\u00a0km\u00b2).\nCanosa fa parte del Parco naturale regionale Fiume Ofanto.\nClima.\nCanosa gode di un tipico clima temperato, particolarmente mite e confortevole nei periodi primaverile ed autunnale, caratterizzato da inverni freddi ed estati miti.\nLe temperatura medie mensili risentono fortemente dell'influenza del clima murgiano ed oscillano dai 7,7\u00a0\u00b0C del mese di gennaio, ai 24,9\u00a0\u00b0C del mese di agosto. Le precipitazioni piovose annuali si attestano sull'ordine dei 547\u00a0mm di pioggia, distribuiti prevalentemente nel periodo da settembre ad aprile.\nOrigini del nome.\nMolteplici sono le ipotesi avanzate per spiegare l'etimologia del nome Canosa (\"Canusium\" in latino, \"Kanusion\" in greco), usato per indicare il primo vero nucleo sviluppatosi nell'VIII secolo a.C. Una prima ipotesi ne vede l'origine nel culto di Afrodite in Daunia. Secondo questa ipotesi, suffragata dal commentatore latino Servio, \"Canusium\" deriverebbe da \"canis\" (in italiano \"cane\"), animale associato alla divinit\u00e0 greco-orientale Afrodite \"en kepois\".\nAltra teoria prevede una derivazione dalla parola greca (cesta/canestro di vimini) per la presenza numerosa di vimini spontanei lungo la riva del fiume Ofanto.\nUna terza ipotesi prevede la derivazione dalla parola ebraica \"Chanuth\" (in italiano \"taverna\"), divenuto poi \"Chanush\". Entrambe sarebbero integrate dal messapico o iapigio suffisso \"-ion\" (poi \"-ium\" in latino).\nUn quarto studio sostiene l'origine esclusivamente iapigia o messapica dell'etimo \"Canusium\" e la risoluzione del problema etimologico attraverso la spiegazione della radice \"can-\".\nUn'ulteriore ricerca intravede una diretta correlazione fra il \"nomen\" latino \"Canusium\" e il gentilizio etrusco \"canzna\". Questa ipotesi si basa sulla presenza etrusca in Campania prima della conquista romana e del vivace commercio etrusco lungo la valle dell'Ofanto. Questa \u00e8 suffragata dalla cospicua presenza di prodotti della metallotecnica etrusca e di ambre (conservate al British Museum di Londra) in cui si riscontrano motivi stilistici comuni all'artigianato etrusco.\nStoria.\nEt\u00e0 antica.\nFondata secondo la leggenda dall'eroe omerico Diomede, decantato nell\"'Iliade\", Canusium \u00e8 stato tra i pi\u00f9 importanti centri indigeni della Daunia prima e della Apulia poi.\nI primi insediamenti autoctoni (composti dai Dauni, ramo settentrionale del popolo degli Iapigi), stabiliti su quella fascia di terra chiamata dagli archeologi \"Campi Diomedei\", risalgono ad un'epoca di gran lunga precedente a quella diomedea, e precisamente al Neolitico (6000-3000 a.C.). Le epoche successive vedono il costituirsi dell'abitato arcaico di Toppicelli, sulla piana ofantina, caratterizzato dalla presenza di edifici e tombe aristocratiche ricchissime di corredi appartenenti al ceto di quelli definiti poi \"principi dauni\".\nNel corso dei secoli, Canosa diviene un importante centro commerciale e artigianale, specie di ceramiche e terrecotte. Con lo sviluppo della Magna Grecia, il centro \u00e8 influenzato dalla cultura ellenica. Nel 318 a.C. diventa citt\u00e0 alleata di Roma, accogliendo i Romani anche nel 216 a.C. dopo la disfatta di Canne, piccolo villaggio nei pressi dell'Ofanto, ad opera di Annibale. Dall'88 a.C. diventa \"municipium\" e beneficia del passaggio della via Traiana (109 d.C.) e della costruzione dell'acquedotto di Erode Attico (141), di un anfiteatro, di mausolei e archi. Pi\u00f9 tardi l'imperatore Antonino Pio eleva il centro al rango di \"colonia\" con il nome Aurelia, Augusta, Pia, \"Canusium\". Da ricordare anche che veniva definita \"la piccola Roma\", poich\u00e9 anch'essa sorge su sette colli.\nEt\u00e0 medioevale.\nVerso la fine del III secolo diviene capoluogo della provincia di \"Apulia et Calabria\", diventando nel secolo successivo anche sede di una tra le pi\u00f9 importanti diocesi di Puglia, che raggiunse il culmine della sua importanza con il vescovo san Sabino (dal 514 al 566); la presenza della sede episcopale ha lasciato testimonianze artistiche di valore, tipiche dei luoghi di culto e l'architettura civile dimostra la centralit\u00e0 della citt\u00e0 rispetto al territorio pugliese (da cui l'appellativo \"citt\u00e0 dei vescovi\").\nDiventata sede di gastaldato con l'invasione longobarda nel VI secolo, subisce successivamente diverse devastazioni per mano dei Saraceni (scacciati intorno all'871).\nCanosa ritrova un certo rilievo nel millennio successivo (XI - XII secolo) con i Normanni, grazie al particolare interesse mostrato dal principe Boemondo I d'Antiochia (che dal 1111 giace nel mausoleo ivi presente) e poi, sotto gli Svevi, da Federico II.\nEt\u00e0 moderna.\nDall'et\u00e0 imperiale incomincia il declino, perdurato sino al XVIII secolo, accentuato dai molteplici terremoti (1361, 1456, 1627, 1659, 1731), dai numerosi saccheggi (in particolare, dei tarantini nel 1451 e dei soldati francesi di Napoleone nel 1803) e dalla perdita della sede vescovile: Canosa diventava un feudo, gestito per\u00f2 da casati alcuni dei quali, successivamente, avrebbero segnato la storia. Vi si annoverano gli Orsini Del Balzo, i Grimaldi di Monaco, i de Gemmis di Castel Foce, gli Affaitati di Barletta, i Capece Minutolo di Napoli.\nEt\u00e0 contemporanea.\nDopo le guerre d'indipendenza e il disastroso terremoto del 1851, Canosa rimase un centro prevalentemente borghese: a dimostrarlo fu la costruzione di palazzi signorili in \"tufo\" locale (su tutti il Sinesi, il Fracchiolla-Minerva, il Rossi, l'Iliceto, il De Muro Fiocco e il Visconti) che cingevano il centro cittadino, a preservare i segni del tempo dell'acropoli e della cattedrale.\nPassata praticamente incolume attraverso la prima guerra mondiale, Canosa subiva gli effetti del primo terremoto irpino del 1930 (79 anni dopo quello che costrinse alla ricostruzione di parte della cattedrale di San Sabino e numerosi edifici) e fu quindi costretta alla riparazione degli ingenti danni.\nIl 6 novembre 1943, poco dopo l'Armistizio dell'8 settembre, Canosa veniva bombardata. Alcuni palazzi rimasero danneggiati (comprese le adiacenti chiese di San Francesco e San Biagio e parte del Palazzo di Citt\u00e0), altri ancora rasi al suolo, e 57 persone persero la vita.\nNell'aprile 2001 il comune di Canosa \u00e8 stato insignito della medaglia di bronzo al valor civile in ricordo della tragedia.\nIl 17 settembre 1962, con decreto del presidente della Repubblica il comune \u00e8 stato insignito del titolo di \"Citt\u00e0\" per le sue tradizioni storiche e per i meriti acquisiti dalla sua comunit\u00e0.\nNel 1980 Canosa fu nuovamente danneggiata dal terremoto nell'Irpinia. Come gi\u00e0 tante volte in passato, la citt\u00e0 dovette affrontare una situazione di emergenza, con antichi edifici e alcune chiese dichiarate inagibili.\nL'economia di Canosa \u00e8 oggi basata prevalentemente sull'agricoltura, con un vantaggio nel terziario (turismo \"archeologico\") e nell'industria e artigianato (tessile, alimentare, farmaceutica e manifatturiera).\nSimboli.\n. Lo stemma deriva infatti dall'unione di due casate, quella degli Angi\u00f2 e quella dei Courtenay, dovuta al matrimonio nel 1313 fra Filippo I d'Angi\u00f2, principe di Taranto, e Caterina di Valois Courtenay, imperatrice di Costantinopoli.\nLa parte sinistra raffigura l'arma di Filippo d'Angi\u00f2: sfondo blu seminato di gigli d'oro con una banda d'argento obliqua e con un lambello rosso nella parte superiore.\nLa parte destra raffigura l'arma dei Courtenay: sfondo rosso con una croce centrale e quattro bisanti crociati, accompagnati ognuno da quattro croci d'oro.\nLa descrizione araldica \u00e8: \"Partito: nel primo: d'azzurro, alla banda d'argento accompagnata da sei gigli (3,3) col lambello di tre pendenti di rosso nel capo; nel secondo: alla croce d'oro accantonata da quattro crocette il tutto d'oro\". Lo stemma \u00e8 stato ufficialmente approvato con Decreto del Capo del Governo in data 2 agosto 1934.\nDal 1962, con decreto del presidente della Repubblica \u00e8 cimato dalla corona di citt\u00e0.\nMonumenti e luoghi d'interesse.\nArchitetture religiose.\nCattedrale di San Sabino.\nAll'occupazione dei Longobardi segu\u00ec una grave crisi: le dimensioni di Canosa si ridussero all'area del foro (ovvero dell'attuale Piazza Vittorio Veneto) e alla zona alta. Nell'VIII secolo i principi longobardi avviarono cos\u00ec la costruzione di una nuova cattedrale in un quartiere pi\u00f9 centrale rispetto all'ormai periferico Piano di San Giovanni, dove si trovava la chiesa di Santa Maria ed il Battistero di San Giovanni. Nella nuova Cattedrale, dedicata ai Santi Giovanni e Pietro, venne traslato dal complesso di San Pietro il corpo di san Sabino. Un'iscrizione altomedievale reimpiegata nel pavimento della cripta ricorda l'episodio: Petrus canusinus archiepiscopus posuit hic corpus beati Sabini.\nNell'XI secolo la cattedrale venne ricostruita e ridedicata a san Sabino. Questa ricostruzione fu voluta probabilmente dai normanni Roberto il Guiscardo e dal figlio Boemondo, sepolto in un mausoleo presso la cattedrale. Essa dovrebbe collocarsi fra il 1079 e il 1089, in coincidenza con l'episcopato del vescovo Ursone. \nMausoleo di Boemondo.\nAccessibile dal transetto di destra della Cattedrale \u00e8 il Mausoleo di Boemondo I d'Antiochia. Eretto dopo il 1111, anno della morte del Principe, il piccolo edificio presenta una parte superiore caratterizzata da un tamburo poligonale sovrastato da una cupoletta emisferica (in origine a piramide tronca irregolare), che va a \"coprire\" la pianta quadrangolare, con una piccola abside a destra sorretta da arcate non imponenti. Una doppia porta di bronzo asimmetrica (ora conservata nella cappella laterale della Madonna della Fonte nell'attigua basilica), realizzata probabilmente da Ruggero di Melfi (XI secolo), faceva da ingresso alla cappella, sorretta da due colonne di marmo pentelico. All'interno, oltre alle colonne, di cui una scende in profondit\u00e0, vi \u00e8 sul pavimento la lapide di marmo greco con la dicitura \"BOAMVNDVS\".\nArchitetture civili.\nPalazzi storici.\nIl centro della citt\u00e0 \u00e8 disseminato di palazzi settecenteschi e ottocenteschi di notevole pregio artistico ed estetico.\nMasserie.\nLe masserie erano delle grandi aziende agricole abitate, a volte, anche dai proprietari terrieri. La grande costruzione rurale comprendeva pure gli alloggi dei contadini, anche solo stagionali, le stalle, i depositi per foraggi e i raccolti.\nMolto diffuse nell'agro canosino, come in tutta la Murgia, spesso le masserie sono state abbandonate per poi essere riutilizzate negli ultimi anni come aziende agrituristiche.\nPosta Piana \u00e8 una zona dell'agro canosino in sui si trovano una serie di masserie utilizzate un tempo come ricovero dei pastori in transumanza. A pianta rettangolare fortemente allungata, i locali avevano tetti a doppia falda, con finestre quasi inesistenti; le poche porte erano poste prevalentemente sui lati corti, mentre sui lati lunghi si predispongono gli abbeveratoi per le bestie.\nAltre masserie presenti nel territorio sono:\nAltro.\nVilla comunale.\nLa Villa Comunale, posta al centro di Canosa, trae le sue origini nel secolo scorso per interessamento dell'allora sindaco Vincenzo Sinesi che nel 1888 riordin\u00f2 i terreni adiacenti alla Cattedrale e al Mausoleo di Boemondo donati alla municipalit\u00e0 da alcune famiglie canosine.\nViste le necessit\u00e0 del paese, \u00e8 stata sottoposta a numerose riduzioni della superficie nel corso degli anni, che hanno fatto quindi posto ad ampie aree pedonali.\nOltre alla possibilit\u00e0 di vedere la parte posteriore della Cattedrale e l'esterno del Mausoleo di Boemondo per mezzo di ampie balconate, \u00e8 presente un'imponente cassa armonica per orchestra, un monumento dedicato a Scipione l'Africano, l'ara commemorativa dei \"Caduti\" di tutte le guerre e un \"lapidarium\".\nIl \"lapidarium\" della Villa Comunale \u00e8 composto da un notevolissimo patrimonio di reperti archeologici lapidei di epoca dauna e romana: epigrafi, rilievi funerari, capitelli e colonne, architravi e vere di pozzo di ville imperiali.\nVi sono poi altri parchi dislocati per la citt\u00e0:\nSiti archeologici.\nIpogei dauni.\nGli ipogei sono strutture funerarie sotterranee usate dai principi Dauni fino ad et\u00e0 romana.\nLa struttura pi\u00f9 consueta \u00e8 quella di un \"dromos\" conducente a una o pi\u00f9 stanze funerarie. Gli ambienti sotterranei potevano essere decorati con affreschi e custodivano, oltre al defunto, anche il corredo funerario, composto in larga misura da vasi in terracotta, oltre che da monili ed armi.\nI pi\u00f9 importanti ipogei canosini sono quelli del Cerbero, Lagrasta, Boccaforno e dell'Oplita. \nTomba Varrese.\nPer valutare la portata dei corredi dell'aristocrazia canosina nel periodo di maggiore floridezza, ovvero tra la fine del IV secolo a.C. e la prima met\u00e0 del III secolo a.C., \u00e8 possibile visionare il corredo della Tomba Varrese a Palazzo Sinesi.\nPalazzo Sinesi \u00e8 un edificio privato del XIX secolo di propriet\u00e0 del Ministero dei Beni e delle Attivit\u00e0 Culturali e del Turismo, sede della Fondazione Archeologica Canosina e destinato dal 1994 a spazio espositivo per mostre tematiche e temporanee. Il palazzo non \u00e8 una vera e propria sede museale, ma ospita sia mostre tematiche temporanee sia l'esposizione permanente di una collezione di ceramiche canosine e daune provenienti appunto dall'ipogeo Varrese.\nLa creazione di questa sede espositiva ha voluto in parte ovviare al problema della dispersione del patrimonio archeologico locale, conseguenza di passati saccheggi e immissioni clandestine di reperti nel mercato antiquario. Sono stati cos\u00ec riuniti in un unico luogo, dopo quasi due secoli, i reperti della Tomba Varrese, smembrati tra la Collezione Mazza del Museo Archeologico Provinciale di Bari e la collezione Varrese del Museo Archeologico Nazionale di Taranto.\nIl corredo \u00e8 composto da pi\u00f9 di 400 reperti tra cui: vasi a figure rosse, ceramica listata, ceramica dorata, oggetti in alabastro e una magnifica corazza anatomica bronzea, oltre ai vasi policromi e plastici tipici della produzione canosina.\nL'ipogeo fu scoperto casualmente nel 1912 da Sabino Varrese in terreni di sua propriet\u00e0 lungo l'attuale via Lavello. Parte dell'ipogeo per\u00f2 sconfinava nella limitrofa propriet\u00e0 di Domenico Mazza. Il primo prima cedette al Museo di Taranto i reperti ritrovati nella camera in asse con il dromos e poi cedette al Museo Provinciale di Bari una parte di corredo recuperata clandestinamente nella propriet\u00e0 di Domenico Mazza.\nDell'ipogeo si persero in seguito notizie, fino alla sua riscoperta nel 1971: la tomba, interamente scavata nel banco tufaceo, \u00e8 composta da cinque camere. Il corredo che qui era custodito ed \u00e8 riunito oggi a Palazzo Sinesi era composto da oltre quattrocento reperti.\nMonumenti di et\u00e0 romana.\nTempio di Giove Toro.\nTempio periptero di et\u00e0 romana, con sei colonne sui lati corti e dieci sui lati lunghi, si innalza su un podio preceduto da una scalinata.\nArco di Traiano.\nArco onorario datato all'epoca di Traiano ed edificato all'ingresso della via Traiana in citt\u00e0.\nAltri monumenti di et\u00e0 romana.\nIl ponte sull'Ofanto (I secolo d.C.) permetteva il passaggio della Via Traiana da una parte all'altra del fiume (ed \u00e8 stato utilizzato per il traffico stradale fino agli anni settanta), ricostruito \"ex novo\" nel medioevo e restaurato ancora una volta nel 1759. La base \u00e8 costituita da quattro piloni a forma di punta di lancia e cinque arcate diseguali.\nNotabili sono anche la Torre Casieri e i Mausolei Bagnoli e Barbarossa, nonch\u00e9 l'Arco di Gaio Terenzio Varrone, monumenti in opus latericium e opus reticulatum dedicati al passaggio del Console romano in occasione della battaglia di Canne. I primi tre siti conservavano le spoglie di alcuni caduti nella battaglia.\nAncora relativo alla battaglia punica \u00e8 un rudere di un'abitazione romana in pieno centro cittadino, probabilmente dimora della Matrona Busa, nobildonna canosina, che ospit\u00f2 i combattenti.\nLe Terme Ferrara e Lomuscio sono situate in pieno centro cittadino.\nLe Terme Ferrara si trovano sotto un condominio in Piazza Terme 37, ma a causa di un contenzioso fra il comune e gli abitanti del condominio, non sono visitabili.\nAcropoli o Castello.\nIl castello fu costruito sulla collina dei Santissimi Quaranta Martiri, a 142,5\u00a0m sul livello del mare, a una posizione da cui si domina il territorio circostante fino all'Adriatico, al Gargano ed al Vulture. Nello stesso luogo, era gi\u00e0 l'acropoli della citt\u00e0 greco-romana: ne recano ancora memoria i grandi blocchi di forma parallelepipeda nella parte bassa delle strutture murarie.\nIl Castello oggi \u00e8 in rovina: aveva forma di esagono irregolare, con sei torri quadrangolari sporgenti agli spigoli. La prima notizia su di esso \u00e8 la resistenza opposta ai Longobardi di re Autari (584-590). Successivamente nell'XI secolo i Normanni ne fecero una delle sedi di potere pi\u00f9 importanti del loro territorio: qui s'incontrarono i fratelli Boemondo e Ruggero Borsa nel 1089 per mettere fine alla rivalit\u00e0 scoppiata fra loro subito dopo la morte di Roberto il Guiscardo (1085). Probabilmente anche Federico II soggiorn\u00f2 qui durante i lavori di costruzione di Castel del Monte (avvenuti dopo il 1240). Incerta e discussa \u00e8 la notizia della prigionia fino alla morte di Elena D'Epiro e dei suoi giovani figli dopo la sconfitta del marito Manfredi a Benevento (1266). Nel 1271 il Castello fu restaurato ad opera di Pietro D'Angicourt, l'architetto francese al servizio dei sovrani angioini che progett\u00f2 anche il Maschio Angioino a Napoli. Durante il periodo aragonese fu dimora di modesti feudatari, fino a quando Agostino Grimaldi, signore di Monaco (1523-1532), ed il suo successore Onorato (1532-1581), come ricompensa per la fedelt\u00e0 dimostrata alla corono spagnola, ottennero il titolo di marchesi di Campagna, di conti su Canosa di Puglia e la signoria su Terlizzi, Monteverde, Ripacandida e Garagnone. Nel 1643 Canosa e il castello furono venduti all'asta: inizi\u00f2 cos\u00ec il lento declino del Castello, che decadde, tanto da essere utilizzato come cava per la costruzione del vicino palazzo baronale. Nel 1704 il castello fu comprato infine dalla famiglia napoletana dei Capece Minutolo, cui \u00e8 appartenuto fino al 1956, quando esso fu acquistato dal comune di Canosa di Puglia.\nMonumenti paleocristiani.\nNecropoli di Lamapopoli.\nLa pi\u00f9 vasta necropoli in area extraurbana \u00e8 quella presso il torrente Lamapopoli, di origine romana, ma riutilizzata nel periodo paleocristiano, sorta lungo la via Traiana. Una parte di questa necropoli \u00e8 \"sub divo\" (letteralmente \u201csotto il cielo\u201d): tombe a camera con murature in mattoni, sarcofagi in calcare di discreta fattura, tombe terragne. La presenza di terrazzamenti, sul costone roccioso scavato dal torrente, permise anche la creazione di diverse catacombe con gallerie indipendenti articolate in numerosi cubicoli e ambulacri, a loro volta con loculi, arcosoli e sarcofagi. Presso l'ingresso delle catacombe sorge la cosiddetta basilichetta di Santa Sofia, ad aula unica. Essa mostra due fasi edilizie: la pi\u00f9 antica - di cui rimane solo un tratto inglobato in quella successiva - \u00e8 in conci di tufo locale, come le murature degli edifici paleocristiani di Canosa. La seconda fase presenta una costruzione a muratura listata, tradizionale nella pratica edilizia beneventana, centro del principato longobardo. Dunque anche la basilichetta sarebbe da collocarsi nel periodo di rinnovamento urbanistico promosso nell'VIII secolo dai principi longobardi. L'intitolazione alla Santa Sofia andrebbe letta perci\u00f2 in chiave longobardo-beneventana, con riferimento alla pi\u00f9 celebre Santa di Benevento.\nVi sono altre due necropoli definibili tali e ancora soggette a ricerche e analisi della Sovrintendenza:\nBasilica di San Leucio.\nLa basilica di San Leucio \u00e8 un luogo di culto a lunghissima continuit\u00e0 di vita: sorto in et\u00e0 ellenistica come Tempio di Minerva, verr\u00e0 dedicato in et\u00e0 cristiana prima ai Santi Cosma e Damiano, infine a San Leucio.\nIl complesso episcopale (Piano di San Giovanni).\nFino a qualche anno fa si riteneva che la prima cattedrale di Canosa fosse da localizzarsi in area extraurbana, sul colle di San Pietro. La sede episcopale sarebbe stata poi trasferita in un'area pi\u00f9 centrale, nella zona dove gi\u00e0 esisteva la chiesa di Santa Maria e dove Sabino aveva costruito il battistero di San Giovanni. L'attuale cattedrale, dedicata a san Sabino, sar\u00e0 poi edificata nell'area pubblica del foro.\nIl riesame della documentazione archeologica porta ora a identificare San Pietro non con la chiesa episcopale ma piuttosto con un grande complesso cimiteriale, nel quale Sabino volle realizzare la propria sepoltura, divenuta poi oggetto di culto e di pellegrinaggio.\nDunque la prima cattedrale di Canosa \u00e8 stata la chiesa di Santa Maria, ubicata, come quasi sempre accadeva per i complessi episcopali in et\u00e0 paleocristiana, in un'area periferica all'interno del circuito murario. Essa \u00e8 stata individuata nell'autunno del 2006 sul Piano di San Giovanni. La ridotta porzione indagata \u00e8 relativa a parte del nartece, della navata centrale e meridionale di una chiesa a tre navate, realizzata tra il IV ed il V secolo. Sabino si impegn\u00f2 in un'opera di ristrutturazione e abbellimento, con la stesura di un nuovo pavimento musivo e la creazione di un collegamento tra l'edificio sacro e l'atrio porticato antistante il battistero.\nBattistero di San Giovanni.\nIl battistero di San Giovanni \u00e8 un edificio a pianta dodecagonale con quattro camere sugli assi principali, che costituiscono i bracci di una croce greca, e quattro corridoi ad essa alternati, che affacciano tutti sul vano centrale rispettivamente con una e due porte. Al centro dell'edificio i resti di una vasca battesimale eptagonale. L'area della vasca era coperta da una cupola.\nIl battistero di San Giovanni era un edificio di grande pregio, non solo per le notevoli dimensioni e l'articolazione degli spazi ma anche perch\u00e9 dotato di un vasto apparato decorativo, di cui sono state ritrovate poche ma significative tracce: nella vasca tessere vitree ricoperte da una lamina d'oro e lacerti del mosaico pavimentale, decorati da stelle a quattro punte, i cui bracci sono resi da losanghe, alternati a rettangoli.\nSociet\u00e0.\nLingue e dialetti.\nIl dialetto canosino \u00e8 un dialetto primario italoromanzo, derivante direttamente dal latino volgare parlato nell'antica \"Canusium\". Linguisticamente fa parte dei dialetti meridionali intermedi parlati nella Puglia centro-settentrionale. Sotto l'aspetto geo-linguistico, il dialetto canosino si ascrive all'ampia famiglia del dialetto napoletano nella sua variante adriatico-pugliese. Infatti anche a Canosa le parole terminano con la vocale indistinta \"\u0259\" (la \u00eb muta alla francese), tale finale obbliga ad una metafonesi interna (cambio di vocali toniche interne) per indicare il genere (maschile e femminile) e il numero (singolare e plurale). Ad esempio il singolare uagn\u00e0un\u0259 (ragazzo) al plurale diventa uagn\u00e9un\u0259 (ragazzi). \nIl lessico \u00e8 prevalentemente di origine latina; tutte le dominazioni hanno per\u00f2 lasciato prestiti linguistici, soprattutto nel lessico. Nel XVIII e XIX secolo si sono depositate nel dialetto canosino suoni e termini direttamente proveniente dalla lingua napoletana, da quando cio\u00e8 Canosa passa sotto i Capece Minutolo, che assumono il titolo di \"principi\" di Canosa: ad esempio si trovano tracce della palatizzazione della sibilante \"s\" se seguita da consonante velare come in \u222bkitt\u00eb (= solamente), fri\u222bk\u00eb (= fresco), \u222bkat\u00ebl\u00eb (= scatolo, scatola).\nCultura.\nIstruzione.\nScuole.\nCanosa \u00e8 sede di quattro scuole secondarie di secondo grado, un istituto professionale statale per l'agricoltura e per l'ambiente, un istituto professionale statale per il commercio, un istituto tecnico commerciale, un liceo scientifico (con altri indirizzi, tra cui quello classico).\nMusei.\nMuseo civico archeologico.\nIl Museo civico archeologico fu istituito nel 1934 e collocato nel settecentesco \"palazzo Casieri\". Ospita circa 2000 reperti archeologici provenienti da scavi in Canosa e in tombe del V - III secolo a.C. Si trovano iscrizioni, sculture, bassorilievi, marmi, monete, gioielli, ceramiche e vasi che risalgono ad un vasto arco di tempo di circa 1500 anni (dal VI -V secolo a.C. al IX-X secolo): dal preistorico, dauno, romano, paleocristiano e bizantino-medioevale.\nPalazzo Iliceto.\nPalazzo Iliceto \u00e8 un imponente palazzo settecentesco destinato a spazio espositivo culturale. Fino al 2005 \u00e8 stata la sede del \"Museo delle Marionette\" di Canosa, e successivamente ha ospitato diverse mostre tematiche. \u00c8 stato inoltre usato per alcune manifestazioni teatrali nell'estate 2003, e per proiezioni cinematografiche all'aperto nelle estati del 2004 e del 2005. Dal 2007 ospita le collezioni archeologiche del Museo Civico, gi\u00e0 collocate nel Palazzo Casieri.\nPalazzo Sinesi - Fondazione Archeologica Canosina.\nPalazzo Sinesi \u00e8 un edificio privato del XIX secolo destinato dal 1994 a spazio espositivo per mostre tematiche e temporanee. \u00c8 la sede della \"Fondazione Archeologica Canosina\" e sede di supporto della Soprintendenza ai beni archeologici della Puglia.\nMostre:\nPalazzo Fracchiolla-Minerva - Museo Paleocristiano della Cattedrale.\nIl Palazzo Fracchiolla, centrale costruzione in tufo locale del XIX secolo, apparteneva ad un'importante famiglia canosina. Successivamente \u00e8 diventato parte del patrimonio della Basilica di San Sabino, nonch\u00e9 dimora dell'Arcivescovo emerito Francesco Minerva fino alla sua morte.\nLa struttura su tre piani, inaugurata come museo il 16 novembre 2013 dall'allora ministro Massimo Bray, contiene alcuni pezzi rari e pregiati appartenuti ai Vescovi canosini in epoca medioevale (tra cui manoscritti, una croce d'avorio contenente in un'ampolla presunto sangue del Cristo, un flabello del XII secolo, dei guanti indossati da Papa Pasquale II ed una collezione di monete donata da una famiglia locale). Inoltre \u00e8 stato restaurato, conservato e reso visitabile l'appartamento in cui ha vissuto il prelato da cui il palazzo prende il nome.\nIl piano interrato, denominato \"Grotta azzurra\", \u00e8 predisposto come sede di mostre e conferenze.\nAttualmente la struttura permane in fase di allestimento.\nMuseo della civilt\u00e0 contadina.\nIl Museo della civilt\u00e0 contadina \u00e8 un museo allestito in un vecchio forno al servizio della zona Castello, aperto dal 12 giugno 2003 e chiuso il 30 settembre 2003, sporadicamente aperto durante l'estate, le feste patronali e durante gli eventi organizzati nella zona Castello.\nIl museo, attraverso un vasto allestimento di oggetti originali, ripercorre la quotidianit\u00e0 della vita contadina del secolo scorso, passando in rassegna usi e costumi di una civilt\u00e0 ormai scomparsa.\nIl museo si divide in tre macroaree tematiche:\nCucina.\nLa tradizione gastronomica canosina \u00e8 fortemente legata alla tradizione contadina e mediterranea.\nUno dei prodotti pi\u00f9 caratteristici \u00e8 la \"farina di grano arso\" (in dialetto \"gr\u00e9ne iarse\"): una farina di umili origini dal caratteristico colore scuro in quanto ottenuta dal grano recuperato dopo la bruciatura delle stoppie dopo la mietitura. Questo recupero effettuato da parte di chi non poteva permettersi la farina \"normale\" era consentito dai proprietari dei terreni che permettevano questa successiva spigolatura. I prodotti pi\u00f9 originali e conosciuti ottenuti miscelando in parti uguali farina bianca e farina di grano arso sono gli \"strascinati\" (in dialetto \"strascen\u00e9te\"), un particolare tipo di orecchiette, e il \"pane a prosciutto\" (in dialetto \"pp\u00e9ne a prusutte\"), un pane scuro variegato di bianco.\nFocacce e salato:\nPrimi piatti:\nSecondi piatti:\nDolci:\nElementi caratterizzanti della gastronomia della citt\u00e0 sono inoltre il vino e l'olio extra vergine d'oliva. Il vino Rosso Canosa, prodotto con uva di Troia (detto anche \"vitigno di Canosa\"), possiede dal 1979 la denominazione DOC. Ma la produzione vinicola comprende anche vini bianchi e rosati, nonch\u00e9 eccellenti spumanti ricavati. Le principali produzioni con il marchio IGT (Indicazione Geografica Tipica) sono: Nero di Troia, Trebbiano, Cabernet Sauvignon, Rosso Puglia, Sangiovese.\nRinomato \u00e8 anche l'olio DOP extravergine d'oliva ottenuto da olive coratine.\nCanosa nello spettacolo e nella musica.\nLa cittadina pugliese \u00e8 citata in diversi film e gag recitate da Lino Banfi (che si \u00e8 anche ispirato a un concittadino nella fiction \"Vola Sciusci\u00f9\", prodotta dalla RAI nel 2000). A volte anche in qualche sketch di Diego Abatantuono.\nNel 2010 sono state girate alcune scene del film \"Dreamland - La terra dei sogni\".\nIl cantante satirico Leone Di Lernia, invece, ha dedicato una canzone a Canosa, basata su un successo dance degli anni novanta, \"Cana-us Cana-us\" in cui affermava:\nNel 2019 sono state girate alcune scene del film \"Bar Giuseppe\".\nMedia.\nCanosa \u00e8 stata sede di una televisione e di radio autonome, tra cui Radio Canosa Stereo (andata in onda dal 31 dicembre 1976 fino al 15 agosto 1985) e Radio L100 (chiusa sempre alla fine degli anni ottanta). Tele Canosa, invece, ha trasmesso dal 1\u00ba gennaio 1977 al 31 dicembre 1988. Attualmente vi \u00e8 la sede principale del network Love.FM. Inoltre sono diffusi alcuni giornali locali come il periodico \"Il Campanile\" e il quotidiano \"La Terra del Sole\".\nGeografia antropica.\nUrbanistica.\nCanosa, nel corso dei secoli, \u00e8 cresciuta secondo lo standard delle citt\u00e0-fortezza: nei pressi di un fiume e su un territorio prettamente collinare (dai 7 grossi dossi compresi nei confini cittadini, gli abitanti, per analogia, chiamano Canosa \"Piccola Roma\"). In cima alle alture \u00e8 visibile anche il mare, verso nord.\nDalla zona dell'Acropoli, costituita da un bastione contornato in discesa da un dedalo di scalinate e stretti vicoli (presenti tutt'oggi), il centro si \u00e8 esteso fino alla piana sottostante, zona delle tombe dapprima daune, poi romane, infine paleocristiane. La citt\u00e0 poi si \u00e8 evoluta in epoca romana, con la costruzione di edifici, acquedotti, un anfiteatro, luoghi di culto e altre tombe in \"tufi\" locali e laterizi. La via Traiana attraversava trasversalmente la \"civitas\", che, per la morfologia dei luoghi, non era costruita in base ai criteri dell'accampamento romano.\nDal IV secolo, sotto san Sabino, questa diocesi pugliese, viene arricchita da palazzi e chiese.\nDagli inizi del XIX secolo a oggi, Canosa ha assunto una fisionomia sempre pi\u00f9 precisa: due piazze principali, collegate da un corso che ricalcava l'antica via Traiana (corso San Sabino), stabiliscono il centro cittadino: nella prima (Piazza Vittorio Veneto) \u00e8 presente la cattedrale di San Sabino; nella seconda (attuale Piazza della Repubblica, gi\u00e0 Piazza Colonna) il Municipio (precedentemente un convento) che fungeva da frontespizio all'Acropoli. Diverse strade diramanti da entrambi i larghi conducono ai punti pi\u00f9 \"strategici\" della antica capitale della Daunia. Il percorso prolungato del Tratturo L'Aquila-Foggia sfiorava Canosa nella zona periferica della Madonna di Costantinopoli.\nDagli anni '80 sul Monte Scupolo cresce la Zona 167, destinata inizialmente alle residenze popolari. Attualmente la zona \u00e8 un secondo centro parallelo (Canosa Alta, gi\u00e0 Torre Caracciolo) che accoglie pi\u00f9 di un terzo degli abitanti di Canosa, quindi non pi\u00f9 destinata solo a cooperative di case popolari, ma a ville, negozi e ristoranti.\nDa poco tempo \u00e8 in corso un piano di riqualificazione di strade e piazze nel territorio comunale. Ad una decina di chilometri da Canosa, in direzione Lavello, \u00e8 presente la frazione di Loconia.\nFrazioni.\nOltre alle varie contrade circostanti presenti nel territorio (che identificano la presenza di grandi masserie private), Canosa ha come unica frazione il centro rurale di Loconia, distante 14\u00a0km.\nEconomia.\nL'economia canosina \u00e8 prevalentemente legata all'agricoltura e al settore primario, senza trascurare l'allevamento.\nLe risorse storiche, archeologiche e turistiche agevolano l'afflusso di visitatori; la posizione centrale della citt\u00e0 rispetto al territorio circostante, invece, ha contribuito a far sorgere imprese soprattutto nei settori tessile e alimentare. Antica \"arte\", sempre presente, \u00e8 quella dell'artigianato.\nAgricoltura.\nLa posizione geografica pone il territorio canosino tra le Murge e il Tavoliere delle Puglie, a pochi chilometri dall'invaso del Lago Locone. Nonostante problemi di siccit\u00e0 subiti negli ultimi anni, le coltivazioni di graminacee, della vite e degli ulivi, in particolar modo, garantiscono l'esportazione su scala mondiale di prodotti locali, come pasta, vini, olive e olio. Grazie alla temperatura mite, tipiche della zona sono le produzioni di fichi, fichi d'India, mandorle, lampascioni, pesche e amarene, senza trascurare altre verdure (rape, \"marasciuoli\" e rucola \"in primis\"), legumi e ortaggi.\nNel 2005 non sono mancate polemiche e proteste da parte degli agricoltori a causa della scarsa valutazione sui prodotti locali, a cui sono susseguiti disagi alla circolazione e scontri, con la registrazione di episodi di cronaca nera.\nL'allevamento, classico della Puglia e favorito gi\u00e0 in antichit\u00e0 dal passaggio del Tratturo Regio, \u00e8 soprattutto ovino e caprino. Nell'agro circostante, quello bovino, praticato in adeguate strutture, garantisce la produzione di latte e formaggi per le industrie casearie dei dintorni.\nL'agricoltura canosina \u00e8 valorizzata anche grazie alla Fiera di Costantinopoli, fiera campionaria che si svolge nel mese di maggio.\nArtigianato.\nRicercata \u00e8 la lavorazione manuale. La realizzazione artigianale di ceste di vimini o vasi d'argilla \u00e8 ancora frequente. Resistono ancora antichi mestieri come il calzolaio o l'arrotino, oltre ad attivit\u00e0 tradizionali come la lavorazione del ferro battuto.\nIndustria.\nNegli ultimi decenni, Canosa si \u00e8 sviluppata dal punto di vista imprenditoriale. Grazie al settore primario, sono sorte diverse aziende vinicole e olearie, un pastificio e un tarallificio. La citt\u00e0 \u00e8 inoltre sede principale di note industrie tessili e farmaceutiche.\nIl fatto di essere uno snodo stradale strategico, ha permesso alla citt\u00e0 di ospitare un discreto numero di centri distributivi di merci quali frutta e farmaci.\nDai primi anni 2000 il progetto per la realizzazione di un termovalorizzatore sul territorio canosino ha dato vita a manifestazioni e proteste. Dopo un lungo e complesso contenzioso fra il Comune e l'azienda costruttrice dell'impianto, nel marzo 2007 una sentenza del Consiglio di Stato ha annullato la concessione edilizia per la realizzazione della centrale.\nTerziario.\nGli innumerevoli siti archeologici, correlati da mostre e musei, garantiscono una discreta affluenza di visitatori, provenienti anche dall'estero. Grazie proprio ai flussi turistici e commerciali, vi si segnala la presenza di molteplici attivit\u00e0 di ristorazione, alcune sale ricevimenti nonch\u00e9 residenze geriatriche.\nInfrastrutture e trasporti.\nStrade ed autostrade.\nCanosa \u00e8 situata nei pressi di uno dei nodi autostradali pi\u00f9 importanti del mezzogiorno. Infatti, dal 1973, l'autostrada A16 (Napoli-Canosa, detta anche autostrada dei due mari) interseca l'autostrada A14 (Bologna-Taranto, detta anche Autostrada Adriatica). Il casello di Canosa dista 172\u00a0km da Napoli, 611\u00a0km da Bologna e 133\u00a0km da Taranto.\nA nord-est dell'abitato moderno corre parallela alla odierna strada provinciale 231 Andriese Coratina (ex SS 98) la via Traiana realizzata dall'imperatore Traiano nel 108 d.C.\nLa via Traiana collegava l'antica Benevento a Brindisi. All'altezza di Canosa incontra il fiume Ofanto, all'epoca completamente navigabile. In epoca romana vi era probabilmente un porto per il trasbordo delle merci, che faceva comunque riferimento all'importantissimo porto di Canosa situato a Barletta. Altre strade di notevole importanza sono la strada provinciale 231 Andriese Coratina (ex SS 98) e la strada statale 93 Appulo Lucana Barletta-Canosa-Lavello.\nFerrovie.\nCanosa \u00e8 dotata di una stazione ferroviaria, attualmente impresenziata, sulla linea Barletta-Spinazzola. Il progetto di una linea interna risale al 1861, ma solo nel 1888 viene stipulata una convenzione con la Societ\u00e0 Strade Ferrate Meridionali per la costruzione della linea, resa esecutiva con la legge 5550 del 20 luglio 1888, con una spesa prevista di 7.994.460 lire dell'epoca. La linea ferroviaria viene inaugurata in data 1\u00ba agosto 1895. Dagli anni novanta la linea \u00e8 stata fortemente ridimensionata, sono stati ridotti i fasci di binari e le stazioni sono impresenziate.\nMobilit\u00e0 urbana.\nCanosa \u00e8 servita da autolinee nazionali e internazionali che conducono in tutte le pi\u00f9 importanti citt\u00e0 d'Italia e in alcune capitali europee, autolinee extraurbane che collegano la citt\u00e0 con i comuni limitrofi e con la maggior parte dei comuni della provincia di Barletta-Andria-Trani, della provincia di Bari e di Foggia e da tre linee urbane.\nLe tratte nazionali e internazionali sono gestite da Marino s.r.l. e Marozzi, mentre le autolinee extraurbane che servono il traffico locale vengono operate da:\nVi sono inoltre tre autolinee urbane, gestite dall'azienda Caputo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune nell'era Repubblicana.\nGemellaggi.\nCanosa \u00e8 gemellata con:\nSport.\nCalcio.\nHa sede nel comune la societ\u00e0 di calcio Associazione Sportiva Dilettantistica Canosa che milita nel campionato di Eccellenza\nCanosa annovera una squadra di calcio a 5, la ASD Playled Canosa A5, che milita nel girone G della Serie B.\nCiclismo.\nOltre alla presenza di gruppi sportivi amatoriali, vengono annualmente organizzate corse di livello juniores e dilettantistico come la \"Coppa San Sabino\" nel mese di agosto.\nCanosa ha visto il passaggio del Giro d'Italia il 24 maggio 1984 (7\u00aa tappa; Foggia - Marconia di Pisticci) e il 9 maggio 2013 (6\u00aa tappa; Mola di Bari - Margherita di Savoia). \u00c8 stata poi pi\u00f9 volte sede di arrivo e partenza di tappa del Giro di Puglia.\nBasket.\nVi ha sede inoltre una societ\u00e0 di basket maschile nata nel 2000, chiamata A.S. Canusium, che disputa il Campionato di prima divisione.\nPallavolo.\nVi sono anche due societ\u00e0 di pallavolo: la Polisportiva Canosa e la Diomede Canosa, in ambito maschile e femminile, che attualmente disputano rispettivamente i campionati di seconda e prima divisione.\nImpianti sportivi.\nGli impianti sportivi presenti in citt\u00e0 sono:\nLagrasta"}
{"id": "105313", "revid": "599013", "url": "https://it.wikipedia.org/wiki?curid=105313", "title": "Mmu", "text": ""}
{"id": "105317", "revid": "1305772", "url": "https://it.wikipedia.org/wiki?curid=105317", "title": "Percussione", "text": ""}
{"id": "105319", "revid": "466539", "url": "https://it.wikipedia.org/wiki?curid=105319", "title": "Giancarlo De Sisti", "text": "Soprannominato \"Picchio\" (\"trottola\" in romanesco), vinse a livello di club uno scudetto, due edizioni della Coppa Italia, una Coppa Mitropa e una Coppa delle Fiere in quasi vent'anni di carriera professionistica. Inoltre con la squadra gigliata, perse tre finali di coppe internazionali: la Coppa delle Alpi, Coppa Mitropa e la Coppa Anglo-Italiana.\nCaratteristiche tecniche.\nCentrocampista dotato di grande tecnica, caratterizzava il suo gioco per la semplicit\u00e0, preferendo passaggi corti e precisi. Carlo Felice Chiesa lo defin\u00ec \"regista di centrocampo tutto concretezza e pochi svolazzi\". Raramente perdeva la calma e la lucidit\u00e0: questo, insieme ad un'ottima visione di gioco e ad un intuito innato, gli permetteva all'occorrenza anche di effettuare lanci lunghi e smarcanti. Era cos\u00ec in grado di scegliere sempre la soluzione pi\u00f9 utile per la squadra e di commettere pochissimi errori: in molti all'epoca, esagerando per esaltarne le doti, affermarono addirittura che sbagliasse solo un passaggio a campionato.\nCarriera.\nGiocatore.\nClub.\nNato a Roma, entr\u00f2 a far parte della formazione giovanile della Roma nel 1959, nella quale vinse il Campionato Ragazzi nel 1959-1960 e nel 1960-1961. Nella sua seconda stagione tra i giovani esord\u00ec in Serie A, in -Roma 2-1 del 12 febbraio 1961, all'et\u00e0 di 17 anni: al termine della stagione (che vide la Roma vincitrice della Coppa delle Fiere 1960-1961) entr\u00f2 stabilmente in prima squadra per l'annata successiva. Nel 1961-1962 fece infatti registrare undici presenze, segnando inoltre la sua prima rete nella massima serie, in Roma-Fiorentina 1-0 dell'11 marzo 1962.\nL'anno dopo aumentarono sia le presenze (18, dopo il ritiro di Schiaffino nel 1962), che le reti in campionato, che salirono a due. Nel 1963-1964 divenne titolare fisso, marcando 28 presenze in campionato e segnando sette reti, contribuendo inoltre alla vittoria della Coppa Italia. Nella stagione seguente marc\u00f2 ulteriori 28 presenze e tre reti: a fine stagione, a causa delle grosse difficolt\u00e0 economiche della societ\u00e0, venne ceduto alla per 250 milioni di lire: nella sua prima stagione in maglia viola vinse subito la sua seconda Coppa Italia. Gioc\u00f2 anche tutte le gare di campionato, mettendo a segno sei reti e vincendo inoltre la Coppa Mitropa.\nNelle nove stagioni alla Fiorentina fu sempre titolare ed ebbe un ruolo fondamentale nel centrocampo viola che nel 1968-1969 conquist\u00f2 lo scudetto, superando il Cagliari (campione l'anno successivo) e il detentore del titolo: in quella stagione De Sisti marc\u00f2 due reti in 30 presenze. Dopo aver giocato oltre 250 gare con la squadra toscana torn\u00f2 alla Roma, fortemente voluto dall'allenatore Nils Liedholm che lo considerava come il giocatore ideale per il suo schema tattico. Nella prima stagione diede il suo contributo al terzo posto finale dei romani (segnando anche il gol vittoria nel derby contro la ): nei giallorossi rimase per altre cinque stagioni sempre come titolare, fino al ritiro dal calcio giocato avvenuto nel 1979. Al termine della carriera cont\u00f2 complessivamente 478 partite e cinquanta reti realizzate in Serie A.\nNazionale.\nDopo tre gare con la Nazionale Giovanile e altre tre con la Nazionale B, fu convocato dal CT Edmondo Fabbri per le Olimpiadi di Tokyo 1964, ma non vi prese parte in quanto l'Italia si ritir\u00f2 all'ultimo momento. Esord\u00ec con la Nazionale A in Italia-Cipro 5-0 il 1\u00ba novembre 1967.\nConvocato per l'Europeo del 1968, gioc\u00f2 solo la ripetizione della finale vinta per 2-0. Diventato titolare, fu convocato nelle successive partite di qualificazione ai Mondiali del 1970. Nella competizione mondiale gioc\u00f2 tutte le partite, compresa la Partita del secolo contro la Germania Ovest e la finale persa per 4-1 col . Fu convocato stabilmente fino al 1972, durante la qualificazioni per il campionato europeo 1972, al quale per\u00f2 non prese parte. L'ultima sua gara fu il 13 maggio 1972 contro il , persa per 2-1.\nIn Nazionale segn\u00f2 quattro reti e 29 presenze.\nAllenatore.\nDe Sisti segu\u00ec il corso di allenatore nel 1979, subito dopo il suo ritiro dal calcio giocato, prendendo il patentino nel 1980. Nel gennaio 1981 ricevette il suo primo incarico, subentrando a Carosi alla guida della : partendo dalla zona retrocessione, port\u00f2 la squadra al quinto posto finale. Nella stagione successiva perse invece lo scudetto all'ultima giornata, pareggiando a Cagliari per 0-0, in quello che rimase uno dei maggiori rimpianti per il tecnico romano. Rimase alla guida dei viola fino al 1984, quando ebbe un granuloma sub-dentario (negando di aver avuto un ascesso cerebrale come riportato da altre fonti): rientrato solo dopo 45 giorni su insistenza di Ranieri Pontello, nonostante gli fossero stati prescritti 6 mesi di riposo, lasci\u00f2 la guida della squadra quando gli venne proposto di essere affiancato da Ferruccio Valcareggi, che poi lo sostitu\u00ec.\nNel gennaio 1986 venne messo sotto contratto dall', sostituendo Lu\u00eds Vin\u00edcio: rimase alla guida dei friulani per due stagioni, conquistando la salvezza nella prima stagione ma retrocedendo al termine della seconda, dopo che la squadra aveva subito nove punti di penalizzazione. Nel 1991 allen\u00f2 la Nazionale italiana militare, con cui vinse nello stesso anno il titolo mondiale di categoria. Nel campionato 1991-1992 fu chiamato da Costantino Rozzi a guidare l' nella massima serie. Dopo la prima met\u00e0 della stagione, nella quale la squadra non riusc\u00ec ad uscire dalla zona retrocessione, venne esonerato nel gennaio 1992: al suo posto venne chiamato Massimo Cacciatori. De Sisti ricevette in quel frangente diverse telefonate minatorie, nelle quali veniva invitato a lasciare la guida della squadra, ed ignoti lanciarono una bomba carta nel giardino dell'abitazione in cui viveva.\nDall'11 marzo 2009 \u00e8 commissario tecnico della rappresentativa dei Parlamentari italiani.\nDirigente.\nNel 1979 ricopr\u00ec il ruolo di collaboratore tecnico per la sua ex squadra, la Roma. Dal 1988 al 1990 fu invece responsabile delle Nazionali Italiane Giovanili Under-18, Under-16 e Under-15, prima di entrare a far parte dello staff che guid\u00f2 l' durante il Campionato mondiale di calcio 1990. Nel 2001 divenne responsabile del settore giovanile della Lazio, scelto dal presidente Sergio Cragnotti, incarico che lasci\u00f2 nel 2004.\nDopo il ritiro.\nNel 1984 ha partecipato al film \"L'allenatore nel pallone\" interpretando la parte di s\u00e9 stesso. \u00c8 invitato spesso come commentatore sportivo in programmi televisivi e radiofonici, commentando spesso su TMC e TMC2 le partite della Liga spagnola tra il 1996 e il 2001: \u00e8 inoltre iscritto all'Ordine dei giornalisti dal 1988. Dal 2009 \u00e8 testimonial della FIGC ed \u00e8 inoltre ambasciatore del settore giovanile e scolastico della stessa Federazione."}
{"id": "105320", "revid": "37401", "url": "https://it.wikipedia.org/wiki?curid=105320", "title": "Indira Gandhi", "text": "Fu la prima donna (e l'unica, ad oggi) a ricoprire la carica di Primo ministro dell'India. Fu figura centrale nel Congresso Nazionale Indiano. Lavor\u00f2 in politica dal 1966 al 1977 e poi di nuovo dal 1980 fino al suo assassinio nel 1984; fu il secondo ministro per anzianit\u00e0 di servizio.\nIndira Gandhi fu l'unica figlia del Primo ministro indiano, Jawaharlal Nehru. Fu designata Capo di stato maggiore dell'amministrazione capeggiata da suo padre tra il 1947 e il 1964 e arriv\u00f2 a esercitare una notevole influenza, seppur non ufficiale, al governo. Fu eletta presidente del Congresso nazionale indiano nel 1959. Fino alla morte di suo padre nel 1964, la Gandhi rifiut\u00f2 di gareggiare per la presidenza del partito e al contrario decise di diventare capo di gabinetto nel governo capeggiato da Lal Bahadur Shastri. Nelle elezioni di partito tenutesi all'inizio del 1966 (dopo la morte di Shastri), sconfisse il suo rivale Morarji Desai, per diventare leader del partito e quindi succedette a Shastri come Primo ministro indiano.\nBiografia.\nL'ambiente familiare.\nFu l'unica figlia di Kamla e Jawaharlal Nehru (1889\u20131964), Primo Ministro dell'India dal 1947 alla morte. I Nehru, illustre famiglia di casta Brahmina, vennero convertiti alla causa dell'indipendenza indiana dal dominio coloniale britannico, grazie all'incontro con il Mahatma Gandhi nel 1919. La giovane Indira sub\u00ec l'influenza del forte impegno politico di suo padre e di suo nonno Motilal, ma anche le tensioni, le assenze e le ripetute carcerazioni dei parenti pi\u00f9 prossimi.\nDopo ripetuti soggiorni in Svizzera per curare la madre affetta da tubercolosi, a 17 anni lasci\u00f2 l'India per l'Europa, per cominciare i suoi studi superiori a Oxford (da cui sar\u00e0 espulsa per cattiva condotta), e poi rientrare a completarli nel suo Paese.\nPrese il nome dal marito Feroze Gandhi (che non aveva legami di parentela con il Mahatma), sposato nel 1942, dal quale per\u00f2 si separ\u00f2 presto. Ebbe con lui due figli, uno dei quali, Rajiv, divenne suo successore come primo ministro.\nCarriera politica dal 1947 al 1966.\nL'affacciarsi in politica di Indira coincise con il raggiungimento dell'indipendenza indiana nel 1947 e la nomina del padre a Primo ministro. Fino alla sua morte, Indira ne fu la persona pi\u00f9 vicina e devota alleata, accompagnandolo nei viaggi ufficiali in India e all'estero.\nNel 1959 prese la guida dell'Indian National Congress, e quindi fu ministro dell'Informazione nel governo di Lal Bahadur Shastri, dal 1964 al 1966.\nIl primo mandato come primo ministro.\nFu nominata Primo Ministro dell'India alla morte di Shastri, il 24 gennaio 1966. Nel 1967, per la prima volta, il Partito del Congresso sub\u00ec un forte calo di consensi dovuto alla forte presenza di correnti di estrema sinistra in alcuni governi regionali. Il partito si divise in due tronconi, uno conservatore e l'altro progressista.\nIn questa situazione di incertezza Indira Gandhi ag\u00ec in maniera apparentemente non coerente: dapprima tent\u00f2 di estromettere i governi di sinistra dell'Uttar Pradesh e del Bengala Occidentale; successivamente, dopo la vittoria della destra nelle consultazioni elettorali del 1968-69, sembr\u00f2 assumere posizioni pi\u00f9 vicine alle sinistre poich\u00e9, nel giro di pochi giorni, procedette alla nazionalizzazione di una decina di banche d'affari al fine di assicurarsi il consenso di socialisti e comunisti in vista delle elezioni presidenziali che si sarebbero tenute nel 1969. Intraprese una robusta politica di riforma terriera, pose limiti alla propriet\u00e0 privata e cancell\u00f2 i privilegi e le rendite superstiti dei nobili.\nLa Gandhi aveva posto come obiettivo chiave l'eliminazione della povert\u00e0. Dato che oltre il 70% della popolazione continuava a dipendere dal settore agricolo, la parte pi\u00f9 significativa della politica della Gandhi \u00e8 stata quella della ristrutturazione del mondo rurale. Manifesto di questa nuova politica pu\u00f2 essere considerato un documento dal titolo Towards Self-Reliance, Approach to the Fifth Five Year Plan, pubblicato dalla commissione per la pianificazione nel maggio 1972. Le proposte riguardanti il settore dell'agricoltura si articolavano in 4 punti:\nIl tentativo di attuare la nuova strategia ebbe lo stesso destino della politica riformista dell'epoca di Nehru, essa venne approvata dal partito all'umanit\u00e0 ma tenacemente ostacolata nell'attuazione pratica.\nConcretamente essa port\u00f2 a poco pi\u00f9 di una serie di programmi di pubblica beneficenza da cui trassero temporaneo vantaggio limitati gruppi appartenenti agli strati subordinati del mondo rurale.\nCol supporto di formazioni politiche esterne, Indira e la sua fazione riuscirono a rimanere comunque al governo e la successiva campagna elettorale la vide trionfare. Nell'agosto del 1971 firm\u00f2 un trattato ventennale di cooperazione e amicizia con l'Unione Sovietica, poich\u00e9 i legami con gli Stati Uniti, coltivati dal padre, avevano subito nel frattempo un progressivo deterioramento.\nNonostante il potere pi\u00f9 che consolidato, le riforme di Indira non ottennero i risultati sperati, anche a causa del costo enorme della vittoria nella terza guerra indo-pakistana e l'emergenza causata dall'imponente esodo di profughi giunti in India a causa della stessa; il disastro dei raccolti negli anni 1972-73, la crisi energetica del 1973 e il contemporaneo sforzo nucleare del Paese, che nel 1974 si dot\u00f2 della bomba atomica.\nNel 1975, un tribunale la ritenne colpevole di brogli elettorali e la condann\u00f2 all'interdizione dai pubblici uffici per sei anni. Nello stesso anno il paese fu attraversato da un'ondata di scioperi, proteste e spinte secessioniste, che portarono la Gandhi a proclamare lo stato d'emergenza nazionale e a prendere misure severe contro le opposizioni: i diritti civili vennero sospesi e furono promulgate leggi speciali per rendere ineffettiva la sentenza della Corte Suprema che l'aveva accusata di brogli.\nMigliaia di oppositori e sindacalisti vennero imprigionati, molti sparirono nel nulla, la libert\u00e0 di stampa ridotta ai minimi termini.\nElezioni del 1977 e anni all'opposizione.\nAl principio del 1977, a sorpresa Indira rilasci\u00f2 i prigionieri politici, pose fine allo stato d'emergenza ed annunci\u00f2 elezioni per il marzo seguente; quando il paese torn\u00f2 alle urne, tuttavia, il suo partito venne sconfitto e Indira, un anno dopo, fu addirittura incarcerata per alcuni giorni. Le elezioni del marzo 1977 si risolsero per una vera e propria catastrofe per Indira Gandhi e il suo partito, questo passo da 355 a 153 seggi, mentre il partito Janata ne conquist\u00f2 270.\nQuesta catastrofe elettorale fu determinata dal fatto che gli aspetti progressisti dell'emergenza avevano spaventato i conservatori, quelli autoritari avevano disgustato i progressisti, le riforme avevano raggiunto solo settori limitati delle masse e, ogni possibilit\u00e0 di guadagno elettorale da esse derivanti, era stato vanificato dal comportamento arbitrario delle autorit\u00e0, in particolare durante la compagna per il controllo delle nascite.\nI due governi che si succedettero fino alla fine del 1979, una volta ripristinati i diritti civili, non seppero proporre altre riforme n\u00e9 soluzioni ulteriori per gli enormi problemi che affliggevano il Paese, e nuove elezioni vennero indette per il gennaio 1980. Indira, nel frattempo si era affermata come capo dell'opposizione, si era riorganizzata e in pochi mesi aveva fondato un nuovo partito.\nVinse le elezioni, che le consentirono di ritornare alla guida del governo. Il suo secondo mandato inizi\u00f2 il 14 gennaio di quell'anno.\nIl secondo mandato come primo ministro.\nIl nuovo mandato non vide l'India registrare i precedenti progressi economici e industriali, ma fu altres\u00ec segnato dai tumulti nazionali; nel nord-est gli Stati tribali erano in fermento e l'Unione Sovietica aveva invaso l'Afghanistan. Indira decise di ricorrere all'esercito per domare le rivolte politiche e sociali e alle forze dell'ordine per imprigionarne i capi.\nAll'inizio degli anni ottanta si svilupp\u00f2 in India un movimento sikh che perseguiva l'indipendenza del Punjab indiano. Indira Gandhi scaten\u00f2 contro i guerriglieri un'offensiva militare che espugn\u00f2 il Tempio sacro dei sikh con un bombardamento e una sanguinosa occupazione, uccidendo molti sikh che si erano radunati quella giornata per il martirio del Guru Arjan Dev Ji, allo scopo di evitare future spinte indipendentistiche del Punjab.\nL'assassinio.\nIndira Gandhi mor\u00ec il 31 ottobre 1984, uccisa dalle sue due guardie del corpo sikh che intendevano vendicare la brutale repressione del movimento rivoluzionario sikh.\nLa sera del 30 ottobre, Indira Gandhi era appena tornata da un faticoso giro elettorale nell'Orissa. In quell'occasione aveva concluso il discorso con queste parole:\nLa mattina del 31 ottobre del 1984, alle 9.08, Indira scese i tre gradini della residenza per raggiungere il giardino. Vestita di un sari arancione (uno dei colori della bandiera nazionale dell'India) si avvi\u00f2 verso le due guardie responsabili della sua sicurezza, e fece loro un cenno di saluto. La Gandhi conosceva bene uno dei due, il trentaquattrenne Beant Singh. L'altro era il ventunenne Satwant Singh, in servizio da pochi mesi.\nNon appena ebbe salutato le due guardie, Beant Singh (1950-1984), impugnando una pistola Walther P38, esplose tre colpi in direzione della Gandhi. Immediatamente, anche Satwant Singh (1962-1989) esplose tutte le trenta pallottole del suo mitra Sten. Non meno di sette proiettili la colpirono all'addome, una decina al petto, alcuni perforarono il cuore. Indira Gandhi non ebbe neanche il tempo di gridare. Mor\u00ec sul colpo.\nLa notizia dell'assassinio provoc\u00f2 gravissimi disordini in tutto il Paese e particolarmente nella capitale, dove migliaia di cittadini sikh vennero uccisi per ritorsione nella sostanziale indifferenza delle forze dell'ordine. Il 3 novembre, circa un milione di indiani partecip\u00f2 ai funerali di Indira, il cui corpo venne cremato secondo il rito religioso induista. Le ceneri, ripartite in undici urne, vennero disperse, trascorsi i dodici giorni di lutto nazionale, sull'Himalaya.\nBibliografia.\nPranay Gupte (2012). Mother India: una biografia politica di Indira Gandhi. Libri del pinguino. ISBN 978-0143068266.\nShourie, Arun (1984). Il secondo regno della signora Gandhi. Nuova Delhi: Vikas."}
{"id": "105324", "revid": "35804", "url": "https://it.wikipedia.org/wiki?curid=105324", "title": "San Cataldo (disambigua)", "text": ""}
{"id": "105325", "revid": "108285436", "url": "https://it.wikipedia.org/wiki?curid=105325", "title": "Teorema di Liouville", "text": "Il termine Teorema di Liouville pu\u00f2 avere i seguenti significati:"}
{"id": "105327", "revid": "124338240", "url": "https://it.wikipedia.org/wiki?curid=105327", "title": "Guerre segrete", "text": "Guerre segrete (\"Secret Wars\") \u00e8 una miniserie a fumetti di 12 numeri scritta da Jim Shooter e disegnata da Mike Zeck, pubblicata dalla Marvel Comics dal 1984 al 1985. Per gli eventi narrati e le conseguenze sulla continuity dell'Universo Marvel, \u00e8 ritenuta una dei pi\u00f9 importanti cicli di storie del periodo, nel quale alcuni dei principali personaggi Marvel sono chiamati ad affrontare i pi\u00f9 temibili nemici dell'umanit\u00e0, in dodici albi basati sullo sviluppo delle personalit\u00e0 dei componenti di entrambi gli schieramenti. La serie, ambientata su un pianeta alieno, \u00e8 ricca di colpi di scena come l'apparente morte di Wasp e l'ascesa al potere cosmico del Dottor Destino, ed episodi, alcuni dei quali cambieranno profondamente la realt\u00e0 del mondo Marvel, come il ritrovamento del costume nero dell'Uomo Ragno, che dar\u00e0 poi origine al personaggio di Venom o la nuova formazione dei Fantastici Quattro, con l'ingresso di She-Hulk e l'abbandono della Cosa.\nTrama.\nUn vasto gruppo di supereroi si ritrova messo a confronto con supercriminali per volere di una misteriosa entit\u00e0 proveniente dallo Spazio e nota come l'Arcano, che vuole scoprire qual \u00e8 la forza pi\u00f9 potente tra il bene e il male e il gruppo che vincer\u00e0 vedr\u00e0 tutti i propri desideri soddisfatti.\nI supereroi sono: Iron Man, Capitan America, Thor, Hulk, Ciclope, Wolverine, il professor X, Tempesta, Rogue, Magneto, Colosso, Nightcrawler, Capitan Marvel, Wasp, Occhio di Falco, Uomo Ragno, She-Hulk, la Cosa, la Torcia Umana e Mister Fantastic.\nIl gruppo dei criminali \u00e8 composto da: Dottor Destino, Dottor Octopus, l'Uomo Assorbente, Galactus, Ultron, Lizard, l'Incantatrice, La Squadra Distruttrice, Uomo Molecola, Klaw, Kang, Volcana e Titania.\nI due gruppi vengono rapiti e, a bordo di due astronavi, vengono portati da Arcano su un pianeta creato da lui stesso. Sul pianeta i due gruppi incominciano a fronteggiarsi e inizialmente i criminali hanno la meglio riuscendo a mettere in fuga il gruppo degli eroi che trovano rifugio in un villaggio. All'arrivo dell'astronave di Galactus i due gruppi cercano di mettersi in contatto con lui che per\u00f2 sembra intenzionato a divorare il pianeta. Continuano gli scontri fra le due fazioni (Durante una battaglia il costume originale classico dell'Uomo Ragno, di colore rosso e blu, viene ridotto in brandelli. Per ovviare alla mancanza di un costume di riserva, Uomo Ragno crea, tramite una macchina aliena, un nuovo costume, di colore nero e bianco, che successivamente si riveler\u00e0 essere un essere vivente simbionte alieno). fino a quando, guidati da Capitan America, il gruppo degli eroi si lancia verso la roccaforte dei loro nemici per l'attacco definitivo riuscendo a sconfiggerli. Conclusa la battaglia l'Uomo Ragno, con il costume a brandelli dopo uno scontro, utilizza una strano congegno per rigenerare il suo costume ma un fluido nero gli si spalma sul suo corpo fornendogli cos\u00ec un costume completamente nero con un grosso ragno bianco sul petto. Galactus converte la sua astronave in energia per ottenere la forza necessaria a sfidare l'Arcano ma il Dottor Destino riesce a prosciugare tutta l'energia prodotta e Galactus finisce alla deriva nello spazio mentre Destino, acquisitola, decide di sfidare l'Arcano che sconfigge assorbendogli l'energia diventando l'essere pi\u00f9 potente dell'universo. Il gruppo degli eroi decidono di impedire che un solo uomo possa disporre di un tale immenso potere ma Destino riesce a eliminarli. Destino ignora che l'Arcano \u00e8 ancora vivo e, sotto mentite spoglie, questi lo convince a riportare in vita tutti gli eroi uccisi e poi torna in possesso dei suoi poteri disintegrandolo. Il gruppo torna sulla Terra. La Cosa, scoperto di poter tornare alla sua forma umana, lascia a She-Hulk il suo posto nei Fantastici Quattro, decidendo di rimanere nel pianeta creato dall'Arcano.\nStoria editoriale.\nLa miniserie \u00e8 composta da 12 numeri che vennero pubblicati negli USA dalla Marvel tra il maggio 1984 e l'aprile 1985.\nLa serie \u00e8 stata tradotta lingua italiana, e raccolta in tre volumi brossurati, \"Speciale Guerre Segrete\", editi dalla Star Comics nel 1990. \u00c8 stata successivamente ristampata in due volumi dalla Marvel Italia nel 1997. Nel 2009 \u00e8 stata raccolta in un unico volume dal \"Corriere della Sera\" in collaborazione con Panini Comics, nella collana \"Super-Eroi: Grandi Saghe\". Nel 2015, sempre la Panini Comics, ha programmato la ristampa della succitata miniserie in tre volumi, con cofanetto."}
{"id": "105328", "revid": "599013", "url": "https://it.wikipedia.org/wiki?curid=105328", "title": "Unit\u00e0 di gestione della memoria", "text": "L'unit\u00e0 di gestione della memoria (in inglese memory management unit, in acronimo MMU) indica una classe di componenti hardware che gestisce le richieste di accesso alla memoria generate dalla CPU.\nStoria.\nNelle prime realizzazioni, la gestione della memoria era eseguita in un circuito integrato separato dalla CPU, come ad esempio l'MC 68851 usato dalla CPU Motorola 68020 nel Macintosh II, o lo Z8010 usato dalla famiglia di processori Z8000 della ZiLOG. CPU pi\u00f9 moderne quali il Motorola 68030 e lo Zilog Z280 possiedono MMU integrate nello stesso \"chip\".\nLa maggior parte delle MMU funzionano con sistemi di memoria \"paginata\". Esistono tuttavia altri sistemi per organizzare la memoria, come la segmentazione e l'indirizzamento base-limite, che ne \u00e8 uno sviluppo. Alcune MMU funzionano anche con questi sistemi di memoria, che bench\u00e9 meno frequenti sono utilizzati in alcune architetture moderne di rilevanza notevole. Ad esempio, l'architettura x86 pu\u00f2 funzionare con memoria segmentata oltre che paginata.\nDescrizione e caratteristiche.\nLe MMU moderne generalmente suddividono lo spazio degli indirizzi virtuali (l'intervallo di indirizzi accessibili dal processore) in pagine di memoria dimensione 2N, tipicamente pochi kilobytes. Gli N bit meno significativi dell'indirizzo (l\u2018\"offset\" all'interno della pagina) rimangono invariati, mentre i bit restanti rappresentano il numero virtuale della pagina. La MMU contiene una tabella delle pagine indicizzata (possibilmente associativamente) dal numero della pagina. Ogni elemento di questa tabella (detto PTE o \"Page Table Entry\") restituisce il numero fisico della pagina corrispondente a quello virtuale, che, combinato con l\"'offset\" della pagina, forma l'indirizzo fisico completo.\nUn PTE pu\u00f2 includere anche informazioni su quando la pagina \u00e8 stata usata per l'ultima volta (per l'algoritmo di sostituzione LRU), quale tipo di processi (utente o supervisore) pu\u00f2 leggerla e scriverla, e se deve essere inserita nella cache.\n\u00c8 possibile che non esista memoria fisica (RAM) allocata a una data pagina virtuale. In questo caso, la MMU segnala una condizione di \u00abpagina di memoria mancante\u00bb (\"page fault\") alla CPU. Il sistema operativo interviene per gestire questa condizione, cerca di trovare una pagina libera nella RAM e di creare una nuova PTE nella quale mappare l'indirizzo virtuale richiesto nell'indirizzo fisico della pagina trovata. Quando non c'\u00e8 spazio disponibile nella RAM per una nuova pagina di memoria, pu\u00f2 essere necessario scegliere una pagina esistente utilizzando un algoritmo di sostituzione, farne una copia su disco rigido e rimpiazzarla con quella nuova. Analogamente, quando non ci sono PTE inutilizzate a disposizione, il sistema operativo deve liberarne una.\nIn alcuni casi un \"page fault\" pu\u00f2 indicare un errore nel software. Uno dei benefici della MMU \u00e8 la protezione della memoria: un sistema operativo pu\u00f2 usarla per proteggere la memoria da processi erranti, impedendo a un processo di accedere a locazioni di memoria non autorizzate. Tipicamente, il sistema operativo assegna ad ogni processo il suo spazio di indirizzamento virtuale.\nUtilizzo.\nLa MMU pu\u00f2 avere vari compiti tra cui la traslazione (o traduzione) degli indirizzi logici e simbolici in indirizzi fisici (necessaria per la gestione della memoria virtuale), la protezione della memoria, il controllo della cache della CPU, l'arbitraggio del bus, e, in architetture pi\u00f9 semplici (specialmente nei sistemi a 8-bit), la commutazione di banchi di memoria.\nLa MMU riduce anche il problema della frammentazione della memoria. Dopo che blocchi di memoria precedentemente allocati sono stati liberati, la memoria libera pu\u00f2 diventare frammentata (discontinua) quindi il blocco pi\u00f9 grande di memoria libera contigua pu\u00f2 essere molto pi\u00f9 piccolo del totale. Con la memoria virtuale, blocchi non contigui di memoria fisica possono essere mappati in indirizzi virtuali contigui."}
{"id": "105336", "revid": "547034", "url": "https://it.wikipedia.org/wiki?curid=105336", "title": "Bilancio dello Stato", "text": "Il bilancio dello Stato o bilancio pubblico \u00e8 un documento di contabilit\u00e0 di Stato che indica le entrate, quali imposizione fiscale, tasse e redditi derivanti di giochi pubblici (lotterie e concessioni), e le uscite dell'amministrazione di uno Stato (spesa pubblica) relative ad un determinato periodo di tempo ovvero i cosiddetti \"conti pubblici\". \nRelativamente allo Stato italiano, esso \u00e8 un documento di previsione contemplato dall'art. 81 della Costituzione che deve essere presentato alle camere entro il 20 ottobre e approvato entro il 31 dicembre di ogni anno.\nDescrizione.\n\u00c8 redatto in termini di competenza e di cassa. Le varie situazioni contabili possibili influenzano profondamente le scelte da parte del governo in fatto di politica di bilancio (che \u00e8 parte della politica economica), ovvero rispecchiano le scelte della finanza pubblica relative ai bisogni della collettivit\u00e0, alle priorit\u00e0 dei diversi obiettivi preposti nella politica economica (ad esempio livello di pressione fiscale imposto a carico dei contribuenti), attuate attraverso le leggi finanziarie e il Def.\nIl bilancio di competenza indica l'ammontare delle spese che lo Stato prevede di dover pagare e delle entrate che prevede di poter riscuotere nell'anno di riferimento (nascita dell'obbligazione). Il bilancio di cassa indica invece le spese che effettivamente verranno liquidate e le entrate che effettivamente saranno incassate (adempimento dell'obbligazione).\nIl bilancio ha diverse funzioni: \"contabile\", di \"garanzia\", \"politica\", \"giuridica\" ed \"economica\".\nFunzione contabile.\nLa prima funzione \u00e8 quella di un documento contabile che permette di conoscere la situazione contabile dell'ente e di regolarne l'attivit\u00e0 futura. Il bilancio veniva predisposto anche nello Stato assoluto, quando la finanza pubblica si identificava con il patrimonio del re, ma la sua funzione era soltanto quella di un mezzo tecnico di conoscenza ed il suo valore era quello di un atto amministrativo interno, redatto per un'esigenza di ordinata gestione.\nFunzione di garanzia.\nQuando gli stati assumono caratteristiche pi\u00f9 vicine a quelle dello Stato moderno, il bilancio assume anche una funzione di garanzia per i cittadini nei confronti dell'amministratore pubblico: il governo ha meno possibilit\u00e0 di arbitrio quando deve rispettare le voci e le cifre esposte in bilancio.\nIl diritto di approvare il bilancio, successivamente rivendicato dalla collettivit\u00e0 attraverso i suoi rappresentanti, segna l'evoluzione dello Stato verso forme costituzionali.\nFunzione politica.\nIl bilancio \u00e8 ormai molto pi\u00f9 che un semplice strumento di rilevazione contabile e ha acquistato una funzione politica nel rapporto tra governo e parlamento. Dal momento che i fini da raggiungere sono sempre enormemente superiori alle possibilit\u00e0 economiche di uno Stato (piena occupazione, riduzione del debito pubblico, miglioramento dei servizi pubblici, etc.), il bilancio \u00e8 utile per vedere quali il governo intenda privilegiare, e perci\u00f2 quali siano le sue reali intenzioni politiche; il tutto salvo approvazione del parlamento.\nInoltre, attraverso questo documento si vedono le entrate e le uscite effettivamente sostenute nel periodo d'esercizio.\nFunzione giuridica.\nL'approvazione del bilancio diventa un atto giuridico di autorizzazione, senza o contro il quale gli organi del potere esecutivo non possono gestire la spesa pubblica n\u00e9 riscuotere le entrate. Gli stanziamenti del bilancio segnano giuridicamente il limite entro cui deve svolgersi la gestione amministrativa: il bilancio ha forza di legge e vincola alla sua osservanza l'attivit\u00e0 della pubblica amministrazione.\n\u00c8 limitato per\u00f2, dal fatto di non poter modificare le vigenti leggi: non pu\u00f2 riadattare un'imposta piuttosto che un'altra, con lo scopo di far quadrare i conti. Per questo motivo sono state introdotte le leggi affiancate, che ne adattano il quadro giuridico fiscale: la pi\u00f9 importante \u00e8 la finanziaria.\nFunzione economica.\nLa funzione del bilancio, infine, si amplia nello Stato contemporaneo, quando alla finanza pubblica si comincia ad attribuire un ruolo attivo in funzione dell'equilibrio economico generale. Il bilancio diventa allora uno strumento di programmazione, che permette di valutare gli effetti dell'attivit\u00e0 finanziaria sui vari aspetti della vita economico-sociale e di orientare gli interventi di politica economica verso gli obiettivi desiderati (un aumento o una diminuzione della cifra stanziata in bilancio significa, in sostanza, una maggiore o minore possibilit\u00e0 di attuazione per qualunque scelta politica).\nGli obiettivi e gli interventi possono essere coordinati in modo organico e razionale, in quanto l'intero quadro della finanza pubblica \u00e8 esposto in un unico documento contabile (seppur di consistenza mastodontica).\nAnche il bilancio dello Stato deve essere redatto nel rispetto di alcuni principi fondamentali:\nSituazioni contabili possibili.\nIn generale, in relazione alla differenza tra entrate e uscite (saldo primario), sono possibili 3 diverse situazioni o scenari contabili, comuni peraltro anche alle situazioni aziendali:\nIn relazione a queste situazioni sono possibili conseguenti misure a livello di politica economica (politiche di bilancio) da parte del Governo finalizzate a ridurre l'eventuale disavanzo (es. revisione della spesa, tagli alla spesa pubblica o aumento della tassazione sui contribuenti) oppure a finanziare la crescita economica."}
{"id": "105337", "revid": "77358", "url": "https://it.wikipedia.org/wiki?curid=105337", "title": "'nduja", "text": ""}
{"id": "105338", "revid": "729019", "url": "https://it.wikipedia.org/wiki?curid=105338", "title": "Enrico Pavanello", "text": "Biografia.\nProdotto del vivaio del Tarvisium, Pavanello fu ingaggiato dal Benetton nel 2000.\nCon la squadra biancoverde Pavanello ha vinto 6 scudetti e dal 2010-11 milita in Celtic League; gi\u00e0 rappresentante dell'Italia Under-21 e titolare regolare in Nazionale A, esord\u00ec nella selezione maggiore nel settembre 2002 a Parma, contro la per la qualificazione alla , alla quale comunque non prese parte.\nNella stagione 2010-11 Pavanello, che raggiunse a tale data circa 200 incontri complessivi con il Benetton di cui 156 in campionato, debutt\u00f2 con la squadra in Celtic League.\nDopo l'esperienza a Treviso pass\u00f2 al Mogliano con cui, nel 2012-13 si aggiudic\u00f2 il suo settimo scudetto personale, e primo assoluto per la squadra; nel 2014 \u00e8 tornato al Tarvisium, club dove si form\u00f2 prima del passaggio al professionismo.\nVanta anche una convocazione nei Barbarians, nel 2005, in occasione del tradizionale incontro con Leicester."}
{"id": "105339", "revid": "1318658", "url": "https://it.wikipedia.org/wiki?curid=105339", "title": "Fattore di potenza", "text": "In ingegneria elettrica, il fattore di potenza di un sistema elettrico a corrente alternata \u00e8 il rapporto fra il modulo del vettore potenza attiva che alimenta un carico elettrico e il modulo del vettore potenza apparente che fluisce nel circuito. In un sistema con carichi lineari coincide con il coseno dell\"angolo di sfasamento\" compreso tra i vettori tensione e corrente. \u00c8 un numero adimensionale nell'intervallo chiuso tra -1 e 1.\nLa \"potenza attiva\" \u00e8 la capacit\u00e0 di un circuito di fornire un lavoro meccanico nell'unit\u00e0 di tempo \"t\", ed \u00e8 pari al prodotto scalare tra i vettori tensione (\"V\") e corrente (\"I\").\nLa \"potenza apparente\" \u00e8 il prodotto algebrico della tensione e della corrente circolanti in un circuito nell'istante t, preso in valore assoluto, in modulo, e rappresenta la potenza elettrica effettivamente circolante.\nIn generale, la potenza apparente \u00e8 maggiore della potenza attiva e la potenza attiva coincide con la potenza apparente solo quando il vettore corrente elettrica \u00e8 concorde col vettore tensione elettrica, il che accade unicamente nel circuito ideale che contiene unicamente elementi dissipativi ideali detti resistori.\nQuesto si verifica nei circuiti elettrici reali di piccola lunghezza (formula_1) in cui sono presenti solo resistenze elettriche, fatte le dovute approssimazioni, ovvero con piccoli scostamenti tra i valori di corrente attesi (teorici) e quelli misurati (reali) alle varie tensioni applicate.\nIn tutti i casi reali differenti da questo, il vettore corrente che fluisce nel circuito non \u00e8 in fase con il vettore tensione che l'ha generata per la presenza di fenomeni fisici riferibili alla capacit\u00e0 e all'induttanza.\nVa ricordato che la sollecitazione applicata al circuito, ovvero la tensione, \u00e8 una \"grandezza alternata\", rappresentabile come una generica grandezza sinusoidale, oscillante tra due valori, il massimo positivo e negativo, passante per zero, con frequenza costante, ovvero che si ripete con un periodo, un intervallo temporale, costante. Questo significa che le correnti generate sono variabili con la stessa frequenza della tensione (se nel circuito ci sono solo carichi \"lineari\"), ma a causa degli effetti induttivi e capacitivi i massimi, i minimi e gli zeri della corrente \"non sono contemporanei\" con i corrispettivi valori assunti dal vettore tensione in ciascun periodo: la corrente risulta \"non in fase\" ovvero \"sfasata\" in anticipo o in ritardo sulla tensione che l'ha generata.\nIn altre parole, a causa del fatto che la potenza elettrica (e il flusso di energia) \u00e8 immagazzinata in elementi del circuito reale quali induttori e condensatori elettrici, essa \u00e8 restituita sfasata (in ritardo o in anticipo) nel tempo rispetto al vettore tensione del generatore: compaiono delle correnti non in fase con la tensione definite \"correnti reattive\".\nIn quasi tutti i circuiti reali, la corrente \u00e8 in ritardo rispetto alla tensione e la potenza apparente risulta quasi sempre maggiore della potenza attiva.\nImportante considerare che nei circuiti reali la potenza attiva, quella che si trasforma tutta in potenza meccanica utile, \u00e8 in realt\u00e0 minore rispetto alla potenza apparente effettivamente circolante, dunque le dissipazioni del circuito (effetto termico per attrito del flusso di cariche attraverso il mezzo conduttore) proporzionali alla resistenza \"R\" (espressa dalla prima legge di Ohm) sono proporzionali alla potenza apparente: \u00e8 utile ed opportuno ridurre queste perdite ovvero ridurre al minimo la componente della corrente non in fase con la tensione e questo si fa mediante l'aggiunta di un opportuno \"carico di rifasamento\".\nIn definitiva la grandezza elettrica \"fattore di potenza\" \u00e8 utilizzata per dimensionare le due componenti attiva e reattiva in cui si pu\u00f2 immaginare di scomporre il vettore potenza Apparente su un piano cartesiano ovvero in termini di seno e coseno, e si pone:\ncon \"\u03c6\" \u00e8 indicato l'angolo di sfasamento, compreso tra il vettore tensione (\"V\") e il vettore corrente (\"I\").\nPer convenzione (coerente con i fenomeni fisici di capacit\u00e0 ed induttanza) si pone la tensione sull'asse \"x\", la corrente reattiva \"capacitiva\" sull'asse positivo delle \"y\" e la corrente reattiva \"induttiva\" sull'asse negativo delle \"y\".\nIpotizzando per convenzione il verso antiorario di rotazione dei vettori sull'asse x, la corrente reattiva capacitiva \u00e8 \"in anticipo\" rispetto alla tensione quindi la corrente reattiva induttiva \"in ritardo\", con angolo di sfasamento \"\u03c6\" = \u00b1 90\u00b0 = \u00b1 \"\u03c0\"/2 .\nIl valore negativo del fattore di potenza si ha quando il dispositivo definito \"carico\", ovvero \"utenza\", genera potenza. In questo caso la potenza fluisce dal circuito alla sorgente, al generatore, e il circuito stesso \u00e8 considerato un generatore di energia.\nSe il circuito contiene uno o pi\u00f9 \"carichi non-lineari\" (generalmente circuiti elettronici) si osserva anche una distorsione della forma d'onda della corrente ovvero una variazione della frequenza: alla frequenza generata dalla tensione, definita \"frequenza fondamentale\" (ad esempio 50\u00a0Hz in Europa) si aggiungono correnti con frequenze multiple della fondamentale dette \"di armonica superiore\" (ad esempio di terza armonica: 150\u00a0Hz, di quinta armonica: 250\u00a0Hz, di settima armonica: 350\u00a0Hz e cos\u00ec via).\nCarichi lineari.\nNei carichi lineari, il fattore di potenza \u00e8 il coseno dell'angolo \"\u03c6\" di sfasamento tra la corrente e la tensione in un sistema elettrico in corrente alternata. I carichi lineari sono costituiti di resistenze, capacit\u00e0 e induttanze. Un motore elettrico o un tradizionale reattore magnetico per tubi fluorescenti sono carichi lineari, un motore con controllo elettronico della velocit\u00e0 o un moderno alimentatore elettronico per tubi fluorescenti sono carichi non lineari.\nIn un sistema puramente resistivo (detto anche ohmico) lo sfasamento \u00e8 nullo, per cui si ha cos\"\u03c6\" = 1.\nIn un sistema di tipo induttivo reale, ovvero con componente induttiva non nulla (ad esempio un motore elettrico, un alimentatore per lampada fluorescente), l'angolo di sfasamento \u00e8 compreso tra 0 e \"-\u03c0\"/2 (sfasamento in ritardo).\nIn un sistema con componente capacitiva lo sfasamento \u00e8 compreso tra 0 e \"\u03c0\"/2 (sfasamento in anticipo).\nIl cos\"\u03c6\" nei carichi lineari \u00e8 pari al fattore di potenza: un cos\"\u03c6\" di valore unitario significa che la \"potenza apparente\" corrisponde alla \"potenza attiva\" e la \"potenza reattiva\" \u00e8 nulla. Poich\u00e9 la \"potenza reattiva\" \u00e8 sempre indesiderata, un valore di cos\"\u03c6\" \u00e8 tanto pi\u00f9 indesiderato quanto pi\u00f9 si discosta da uno.\nPoich\u00e9 gli sfasamenti induttivi e capacitivi avvengono in direzioni opposte, combinando opportunamente i due componenti in un circuito si pu\u00f2 fare in modo che il loro effetto si annulli reciprocamente, riportando il cos\"\u03c6\" vicino a uno.\nQuando si raggiunge tale obiettivo aggiungendo, nella quasi totalit\u00e0 dei casi, un condensatore opportunamente dimensionato in parallelo al carico, si parla di \"rifasamento\" del circuito.\nSui motori elettrici e gli altri carichi quasi esclusivamente induttivi usati in elettrotecnica, \u00e8 quasi sempre indicato il valore di cos\"\u03c6\" prodotto dalla macchina e comunque possibile rilevare tale valore tramite un cosfimetro, in modo tale che il progettista possa calcolare il valore di un eventuale condensatore da inserire per effettuare il cosiddetto \"rifasamento\"."}
{"id": "105341", "revid": "287204", "url": "https://it.wikipedia.org/wiki?curid=105341", "title": "Upuaut", "text": "Nella religione egizia Upuaut, il cui nome significa \"Colui che apre le strade\", figlio di Iside, \u00e8 il dio dal corpo di lupo della morte e della guerra, venerato in particolar modo ad Abido. \nIn geroglifici:\nwp:N31-N31:N31 variante wp:N31-E18 traslitterato wp w3wt\nUpuaut \u00e8 originario dell'Alto Egitto, come dio patrono del XIII nomo (Licopoli), ma simboleggia l'unione dell'Alto e del Basso Egitto, presenziando i rituali di unificazione reale.\nCome Anubi, con il quale viene spesso identificato ed alla fine assorbito, \u00e8 una divinit\u00e0 funeraria e uno dei pi\u00f9 antichi d\u00e8i venerati. Il suo culto aument\u00f2 d'importanza a partire dalla I dinastia fino alla XII dinastia, per lasciare il posto ad Osiride, e scomparve del tutto dopo la XVIII dinastia.\nFu identificato con Khentamenti, l'equivalente dell'Ade greco ed \u00e8 presente in alcuni miti come nocchiero della barca solare.\nViene raffigurato come un uomo vestito da soldato con la testa di lupo o sciacallo, con pelliccia grigia, bianca o marrone, solitamente con mazza ed arco nelle mani.\nIn qualit\u00e0 di dio guerriero, alcuni studiosi hanno ipotizzato che uno stendardo che lo raffigurava fosse portato alla testa degli eserciti in guerra e si trova raffigurato nella Tavoletta di Narmer."}
{"id": "105342", "revid": "201167", "url": "https://it.wikipedia.org/wiki?curid=105342", "title": "XI millennio a.C.", "text": ""}
{"id": "105344", "revid": "201167", "url": "https://it.wikipedia.org/wiki?curid=105344", "title": "XII millennio a.C.", "text": ""}
{"id": "105346", "revid": "775372", "url": "https://it.wikipedia.org/wiki?curid=105346", "title": "Piano Dawes", "text": "Il piano Dawes fu un piano di natura economica per la risoluzione del problema delle riparazioni di guerra stabilite dal Trattato di Versailles a carico della Germania: tale piano, che deve il nome al suo ideatore, Charles Gates Dawes, venne approvato nel 1924.\nAntefatti.\nAlla Conferenza di pace di Parigi la Germania fu riconosciuta come principale responsabile del conflitto. Con la \"clausola della responsabilit\u00e0 della guerra\" Francia e Gran Bretagna pretesero che la Germania pagasse non solo i danni arrecati ai civili (le riparazioni vere e proprie), ma anche l'intero costo sopportato dai governi alleati per la prosecuzione della guerra, con l'ammontare di 132 miliardi di marchi oro (o Goldmark), da pagarsi a rate con l'interesse del 6%, una cifra esorbitante pari a circa 31,35 miliardi di dollari oro (1,5 miliardi di once pari a oltre 46000 tonnellate d'oro).\nIn questo modo la Repubblica di Weimar si ritrov\u00f2 nella prima met\u00e0 degli anni venti ad affrontare un'inarrestabile inflazione: nel 1916 il vecchio marco tedesco era scambiato a 8 contro un dollaro statunitense, nel 1918 era sceso a 26 per dollaro, sul finire del 1922 era crollato a 2420, nel giugno del 1923 a 100.000, per precipitare poi in una caduta esponenziale del cambio fino al 15 novembre del 1923, quando l'ultima transazione ufficiale registr\u00f2 un cambio di 4.200.000.000.000 (4.200 miliardi) di Papiermark per dollaro.\nIl marco ormai valeva letteralmente meno della carta su cui era stampato. La disastrosa iperinflazione e la crisi finanziaria ebbero un'incidenza diseguale sui singoli e determin\u00f2 una drastica redistribuzione del reddito e della ricchezza. Mentre alcuni abili speculatori ammassarono fortune enormi - i debiti di finanzieri ed imprenditori furono polverizzati - la maggioranza dei cittadini, soprattutto quelli delle classi medio-basse e quelli a reddito fisso (pensionati, possessori di buoni del tesoro, molti salariati), videro i propri modesti risparmi spazzati via nello spazio di mesi o settimane e subirono un grave peggioramento del tenore di vita. Tutto ci\u00f2 provoc\u00f2 disoccupazione e malcontento, sfociati in alcuni tentativi di rovesciamento del governo come quello che era stato attuato dal funzionario governativo ultraconservatore Wolfgang Kapp (detto, appunto, \"putsch di Kapp\") nel 1920. Il 9 novembre 1923, Adolf Hitler tent\u00f2 un colpo di stato a Monaco (noto come quello \"della birreria\"), che per\u00f2 fall\u00ec. Inoltre, nel gennaio 1923, la Francia ed il Belgio avevano militarmente occupato il bacino minerario tedesco della Ruhr, come garanzia per le dovute riparazioni di guerra stabilite dal Trattato di Versailles, tagliando il governo tedesco dal principale elemento della ripresa economica.\nIl piano.\nIl piano fu basato su due pilastri: da una parte la ripresa dei pagamenti tedeschi secondo rate crescenti (ma senza definire un ammontare complessivo) e la riorganizzazione della Reichsbank, la Banca centrale tedesca; dall'altra il cambio della moneta attraverso la creazione di un Reichsmark che avrebbe sostituito il Rentenmark. In tal modo i tedeschi avrebbero potuto osservare i loro debiti emettendo un prestito obbligazionario da collocare sul mercato della finanza mondiale per una somma totale di 800 milioni di marchi oro (circa 200 milioni di dollari che furono piazzati dalla J.P. Morgan &amp; Co. prevalentemente negli Stati Uniti, ma anche in Francia e Inghilterra), garantiti dalle azioni della societ\u00e0 ferroviaria tedesca e da un'ipoteca sugli introiti fiscali. Il piano, tra l'altro, avrebbe permesso di far affluire capitali statunitensi in Germania e di qui indirettamente alle altre nazioni europee colpite dalla guerra. In questo modo, come sarebbe avvenuto poi per il Piano Marshall nel secondo dopoguerra, gli americani avrebbero conseguito alcuni importanti successi:\nConseguenze.\nIl piano Dawes permise alla Germania di riprendere il pagamento delle riparazioni di guerra e di tornare al \"gold standard\" nel 1924. Il rentenmark, che aveva contribuito a bloccare l'inflazione, venne sostituito da una nuova valuta, legata teoricamente all'oro alla parit\u00e0 del 1870, il Reichsmark. I provvedimenti presi dal governo per il risanamento furono efficaci: la ripresa fu ininterrotta, e gi\u00e0 nel 1925 se ne poterono constatare i risultati.\nCon la Grande depressione, per\u00f2, i prestiti statunitensi vennero a mancare, e la Germania ricadde in una crisi ancora peggiore della precedente, tanto che nel 1932 la Conferenza di Losanna ratific\u00f2 l'impossibilit\u00e0 da parte tedesca di sopperire ai debiti di guerra.\nL'impossibilit\u00e0 di fare fronte ai debiti, uniti alla grande crisi e alle umilianti condizioni del Trattato di Versailles rovinarono la Germania nella miseria e nello sconforto, influenzando cos\u00ec il nascere dell'autarchia e del Nazismo, e prepararono il terreno per l'ascesa di Adolf Hitler al potere."}
{"id": "105347", "revid": "287204", "url": "https://it.wikipedia.org/wiki?curid=105347", "title": "Franco Ricordi", "text": "Biografia.\nFranco Ricordi nasce a Milano, figlio di Ferruccio Merk Ricordi, in arte Teddy Reno e della sua prima moglie, la produttrice e distributrice cinematografica Vania Traxler-Protti. Studia e si laurea in filosofia nel 1983, all'Universita La Sapienza di Roma; quindi si specializza a Napoli sull'ermeneutica con Hans Georg Gadamer.\nTeatro.\nHa debuttato, nel 1978, con Luca Ronconi, con il quale ha lavorato nei primi anni della carriera. \u00c8 stato poi attore con Paolo Stoppa, Gabriele Lavia, Eduardo de Filippo. Ha iniziato, in concomitanza con gli studi, la carriera registica che lo ha visto spesso anche interprete nei propri allestimenti. Questi sono stati salutati sempre da un forte e caloroso successo di critica e pubblico; in particolare si \u00e8 dedicato a Shakespeare, alla drammaturgia antica, al teatro tedesco dell'et\u00e0 romantica, ma anche e costantemente ai contemporanei introducendo in Italia autori come \u00c9ric Rohmer, J\u00fcrg Amann, Lars Nor\u00e9n.\nSi ricordano \"Medea\" e \"Fedra\" di Seneca (1986-1988), \"Trio in mi bemolle\" di Rohmer e \"Dopo la festa\" di J\u00fcrg Amann (1989-1992), \"Anfitrione\" di Heinrich von Kleist e \"Don Giovanni e Faust\" di Christian Dietrich Grabbe (1991-1993), \"Canti nel deserto\" e \"Gli inganni dell'infinito\" di Giacomo Leopardi (1987-1998), \"Le ceneri di Roma\" e \"Orgia\" di Pier Paolo Pasolini (1992-1996), \"Creditori\" di August Strindberg e \"Demoni\" di Lars Nor\u00e9n (1994-1998), \"Romeo e Giulietta\", \"Macbeth\" e \"Amleto\" di Shakespeare (1995-1999-2001), \"Lame\" e \"Nerone\" di Giuseppe Manfridi (2000-2002).\nHa pubblicato due libri, per la Bulzoni Editore, su Leopardi, Shakespeare, Schiller e il concetto di teatralit\u00e0: \"Lo spettacolo del nulla\" (1998) e \"Essere e libert\u00e0\" (2002). Nel 2008 ha pubblicato, per la Casa Editrice Gremese, \"Le mani sulla cultura\": una denuncia assai netta dell'egemonia storica della Sinistra sulle arti del XX secolo, che si ravvisa in modo particolare nel \"Teatro politico\" del Novecento.\nNel marzo 2003 \u00e8 stato nominato Direttore del Teatro Stabile d'Abruzzo, con sede a L'Aquila; inaugurando il nuovo corso di questo importante Teatro ha diretto e interpretato \"Edipo Re\" di Sofocle (2004) e \"Anfitrione\" di Kleist (2005), e insieme dedicato vari incontri al Teatro di Poesia.\nNel dicembre 2010 \u00e8 stato nominato Consigliere di amministrazione del Teatro di Roma.\nProgetti filosofici e saggistici.\nDal 2009 \u00e8 collaboratore del quotidiano Liberal, per le cui edizioni ha pubblicato il saggio \"Ideologia di Amleto\". Nel 2011 pubblica \"Shakespeare filosofo dell'essere\" (Mimesis edizioni), con prefazione di Emanuele Severino, ultimo dei cinque saggi che si riassumono nella tematica di una nuova \u201cFilosofia del dramma\u201d; questo saggio rappresenta il primo grande progetto di Ricordi dedicato al rapporto fra drammaturgia ed esistenzialismo.\nNel gennaio 2013 pubblica il breve saggio \"Filosofia del bacio\", e nell'ottobre dello stesso anno \u00e8 uscito il suo libro \"Pasolini filosofo della libert\u00e0\". Nel 2015 ha pubblicato il suo scritto teoretico pi\u00f9 rilevante, \"L'essere per l'amore\". \nDante per Roma e nel mondo.\nSempre nel 2015 ha dato inizio ad un grande progetto su Dante, a livello filosofico-saggistico ma anche teatrale e comunicativo, che vorr\u00e0 sostenere fino al 2021, nel 7\u00ba centenario della morte del Poeta. Inizia quindi nell'estate 2016 con la rassegna \"Dante per Roma\", con la lettura in luoghi significativi della \"Citt\u00e0 Eterna\" (Mausoleo di Cecilia Metella, Arco di Giano, Terme di Caracalla e Terme di Diocleziano) di sette Canti dell'Inferno, con la supervisione del Professor Giulio Ferroni. La stessa estate viene realizzato un primo documentario per Rai5, dedicato al primo ciclo di letture. La rassegna si chiude a Luglio 2018 con la lettura di sette Canti del Paradiso, ricevendo il plauso della critica e grande riscontro dal pubblico. \nNell'inverno dello stesso anno Ricordi propone la rassegna anche all'estero in collaborazione con gli Istituti Italiani di Cultura locali: a partire dalla Polonia e della Germania, le letture proseguono con successo a Parigi e in tutta la Francia, per arrivare nei primi mesi del 2019 in Russia e, al di fuori dell'Europa, in Algeria e Tunisia. In occasione della lettura di Mosca, Ricordi presenta il suo primo volume sulla \"Filosofia della Commedia di Dante\", dedicato alla cantica dell'Inferno. La tourn\u00e9e estera prosegue in Sud e Centro America, da Buenos Aires e Cordoba a Lima, Bogot\u00e0 al Guatemala, e nel maggio 2020 esce il secondo volume dell'opera suddetta, sul Purgatorio. Tra il luglio e il settembre 2020, anche a seguito della cancellazione della stagione lirica del Teatro dell'Opera di Roma, Ricordi interpreta l'intera Commedia dantesca in 21 serate (7 per ogni cantica) presso le Terme di Caracalla, ottenendo uno straordinario successo e un \"tutto esaurito\" per ogni recita ."}
{"id": "105348", "revid": "767487", "url": "https://it.wikipedia.org/wiki?curid=105348", "title": "Lilo &amp; Stitch", "text": "Lilo &amp; Stitch \u00e8 un film del 2002 scritto e diretto da Dean DeBlois e Chris Sanders. \u00c8 un film d'animazione prodotto dalla Walt Disney Feature Animation e distribuito in Italia dalla Walt Disney Pictures il 21 giugno 2002. \u00c8 il 42\u00b0 Classico Disney, e il secondo dei tre film d'animazione Disney prodotti principalmente nello studio d'animazione in Florida situato ai Disney-MGM Studios a Orlando, Florida. Il film ricevette recensioni estremamente positive e venne nominato per l'Oscar al miglior film d'animazione del 2003, che alla fine and\u00f2 al film di Hayao Miyazaki \"La citt\u00e0 incantata\", anch'esso distribuito dalla Disney negli Stati Uniti d'America.\nIl film del 2002 diede inizio a un franchise: un sequel direct-to-video, \"Provaci ancora Stitch!\", venne distribuito il 26 agosto 2003. Questo venne seguito da una serie televisiva, \"Lilo &amp; Stitch\", trasmessa dal 20 settembre 2003 al 29 luglio 2006. Un secondo sequel direct-to-video, \"Lilo &amp; Stitch 2 - Che disastro Stitch!\", venne distribuito il 30 agosto 2005. Il terzo e ultimo sequel direct-to-video, \"Leroy &amp; Stitch\", usc\u00ec il 27 giugno 2006 come conclusione alla serie TV. A differenza di \"Lilo &amp; Stitch\", i suoi sequel e serie TV sono stati prodotti dalla Walt Disney Television Animation. Nel 2008, la Madhouse ha prodotto un anime intitolato \"Stitch!\" come successore della serie televisiva. Nel 2017 \u00e8 stata realizzata una terza serie animata, di produzione cinese, intitolata \"Stitch &amp; Ai\".\nTrama.\nIl dottor Jumba Jookiba \u00e8 messo sotto processo dalla Federazione Galattica per \"sperimentazione genetica illegale\", la cui prova \u00e8 l'Esperimento 626: una creatura aggressiva, quasi indistruttibile e con grandi capacit\u00e0 di apprendimento. Jumba viene imprigionato mentre l'Esperimento 626 deve essere esiliato su un asteroide deserto. Durante il trasporto sulla nave del capitano Gantu, 626 riesce a fuggire e, dopo mille peripezie, sbarca sul pianeta Terra. La Presidentessa del Consiglio ordina a Jumba di lavorare con l'agente Pleakley per recuperare 626 discretamente. 626 atterra sull'isola hawaiana di Kauai, riesce a sopravvivere, ma sviene dopo essere stato investito da un camion di passaggio, e viene portato al canile perch\u00e9 i camionisti credono che sia un cane.\nNel frattempo, sull'isola di Kauai, una ragazza di nome Nani Pelekai bada alla sua turbolenta sorella minore, Lilo, dopo la recente morte dei genitori in un incidente d'auto. Le due ricevono la visita di Cobra Bubbles, un assistente sociale, il quale si preoccupa che Nani non possa prendersi adeguata cura di sua sorella e minaccia di mettere Lilo in un orfanotrofio se le cose non migliorano da l\u00ec a poco tempo. Quella sera, nella sua stanza, Lilo prega di avere un amico (Lilo non ha veri amici, perch\u00e9 viene spesso derisa dalle sue compagne di classe), cos\u00ec Nani le acconsente di adottare un cane. Al canile, Lilo ha subito un interesse per l'Esperimento 626, nonostante Nani e la responsabile del canile dubitino che si tratti davvero di un cane. Lilo d\u00e0 a 626 il nome di \"Stitch\" e lo mostra agli abitanti dell'isola; Stitch scopre rapidamente che la fuga \u00e8 impossibile poich\u00e9 l'isola \u00e8 circondata dall'acqua (e il suo corpo \u00e8 troppo pesante per il nuoto) e che non ci sono grandi citt\u00e0, cosa che Jumba aveva precedentemente detto che avrebbe cercato per provocare il caos, e soffre di un esaurimento nervoso. Lilo utilizza il tempo per cercare di frenare l'aggressivit\u00e0 di Stitch incoraggiandolo a comportarsi come Elvis Presley, che lei considera un cittadino modello, e leggendogli \"Il brutto anatroccolo\".\nNani viene licenziata a causa di Lilo e Stitch, cos\u00ec tenta di trovare un nuovo lavoro, ma i due rovinano involontariamente le possibilit\u00e0 di Nani di ottenere un lavoro. David, un amico di Nani, la vede in spiaggia, dove stava cercando di ottenere un lavoro come bagnina, e suggerisce di andare a fare surfing per migliorare il suo stato d'animo. Mentre Nani, Lilo e Stitch cavalcano un'onda enorme, Jumba tenta nuovamente di catturare Stitch sott'acqua; di conseguenza, sembra che Stitch tenti di annegare Lilo. Anche se tutti arrivano sani e salvi a riva, Cobra ha visto tutto e dice a Nani che verr\u00e0 la mattina seguente per portarle via Lilo. Dopo aver visto quanti problemi ha causato, Stitch se ne va portandosi via il libro de \"Il brutto anatroccolo\" nella speranza di trovare la sua \"famiglia\".\nLa mattina dopo, mentre Nani attende l'arrivo di Cobra, David racconta a Nani di un'offerta di lavoro a cui lei deve rispondere. Stitch, nascondendosi nei boschi vicini, incontra Jumba, il quale rivela che Stitch non potr\u00e0 mai avere una famiglia perch\u00e9 \u00e8 stato costruito per distruggere. Stitch corre a casa di Lilo, seguito da Jumba che gli spara con la sua pistola. I due lottano, e Lilo telefona a Cobra per cercare aiuto. La casa viene infine distrutta dalla lotta, con Nani e Cobra che arrivano poco dopo. Mentre Nani e Cobra discutono del benessere di Lilo, questa va a nascondersi nel bosco e trova Stitch, che le rivela la sua vera forma aliena. Mentre lei gli dice come ha rovinato tutto, entrambi vengono catturati dal malvagio capitano Gantu, che era stato inviato a catturare Stitch dopo il fallimento di Jumba e Pleakley nella missione. Gantu mette Lilo e Stitch in un contenitore sulla sua astronave, che poco dopo decolla, ma Stitch riesce a fuggire, a liberare Lilo e a fermare Gantu.\nDopo essere atterrati, scoprono che la Presidentessa del Consiglio \u00e8 arrivata nelle vicinanze al fine di catturare Stitch personalmente. Quando vede che Stitch ha sviluppato un senso di rispetto e compassione, si rende conto che \u00e8 diventato una creatura civilizzata e non pi\u00f9 un abominio. Lilo mostra alla consigliera il certificato di adozione di Stitch, dimostrando in questo modo che prendere Stitch significherebbe rubarlo. La consigliera afferma che Stitch, ora una parte della famiglia di Nani e Lilo, vivr\u00e0 il suo esilio sulla Terra. Inoltre vieta a Pleakley e Jumba di andarsene, e ordina a Cobra, un ex agente della CIA che in precedenza aveva incontrato la Presidentessa a Roswell, di tenere d'occhio la nuova famiglia. Stitch, Jumba e Pleakley diventano parte della famiglia di Lilo, e la casa viene ricostruita con l'aiuto dei tre, di David e di Cobra.\nProduzione.\nSviluppo.\nLa produzione di Lilo &amp; Stitch inizi\u00f2 quando l'allora AD della Disney Michael Eisner decise che, sulla scia di una serie di film d'animazione Disney di alto profilo e grandi budget durante la met\u00e0 degli anni '90, lo studio avrebbe potuto provare con un film pi\u00f9 piccolo e meno costoso. L'idea venne ispirata dalla produzione di \"Dumbo\", un film di profilo economico del 1941 che Walt Disney realizz\u00f2 sulla scia dei pi\u00f9 costosi \"Pinocchio\" e \"Fantasia\". Chris Sanders, un capo artista degli storyboard alla Disney Feature Animation, venne avvicinato per lanciare un'idea. Sanders aveva creato il personaggio di Stitch nel 1985 per il lancio fallito di un libro per bambini, e svilupp\u00f2 un trattamento per un film d'animazione che avesse come protagonista il personaggio. La trama necessitava di un'ambientazione remota e non urbana, cos\u00ec il film fu originariamente destinato a svolgersi in Kansas. La decisione di Sanders di modificare l'ambientazione del film con l'isola hawaiana di Kauai fu una scelta importante nel definire la trama in modo pi\u00f9 chiaro. Nessun altro film d'animazione prima di allora aveva mai avuto luogo su una delle isole Hawaii. Nelle parole di Sanders: \"L'animazione viene spesso ambientata nell'antica Europa medievale - cos\u00ec tante fiabe trovano le loro radici l\u00ec, che ambientarlo nelle Hawaii era una sorta di grande salto. Ma questa scelta and\u00f2 a colorare l'intero film e a riscrivere la storia per noi\",la raffigurazione dei personaggi femminili sembra richiamare chiaramente le raffigurazioni delle donne polinesiane delle opere di Paul Gauguin.\nSceneggiatura.\nDean DeBlois, che aveva co-sceneggiato \"Mulan\" (1998) con Sanders, venne portato a co-sceneggiare e co-dirigere \"Lilo &amp; Stitch\", mentre il dirigente Disney Clark Spencer venne assegnato a produrre. A differenza di molte produzioni Disney Feature Animation precedenti e concorrenti, il team di pre-produzione di \"Lilo &amp; Stitch\" rimase relativamente piccolo e isolato dai quadri dirigenti fino a quando il film non entr\u00f2 in piena produzione. Il design dei personaggi e della scenografia si basarono sullo stile artistico personale di Chris Sanders.\nMentre il team d'animazione visitava Kauai per fare ricerche sulla localit\u00e0, la loro guida turistica spieg\u00f2 il significato dell'ohana applicato alle famiglie estese. Questo concetto di ohana divent\u00f2 una parte importante del film. DeBlois ricorda: \"Dovunque andassimo, la nostra guida sembrava conoscere qualcuno. Fu proprio quello che ci spieg\u00f2 il concetto hawaiano di ohana, un senso di famiglia che si estende ben oltre i tuoi parenti pi\u00f9 prossimi. Quell'idea influenz\u00f2 tanto la storia da diventare il tema fondante, la cosa che provoca l'evoluzione di Stitch nonostante quello che \u00e8 stato creato per fare, che \u00e8 distruggere\".\nL'isola di Kauai era precedentemente apparsa in film come \"I predatori dell'arca perduta\" e quelli della trilogia di \"Jurassic Park\". Gli animatori Disney affrontarono l'arduo compito di unire la trama del film, che mostrava la vita povera e disfunzionale che molti hawaiani vivevano durante l'allora recente crisi economica, alla serena bellezza dell'isola. Gli attori che doppiano i giovani adulti del film Nani e David, Tia Carrere, nativa di Honolulu, e Jason Scott Lee, che \u00e8 cresciuto alle Hawaii, assisterono riscrivendo il dialogo dei personaggi hawaiani nel corretto dialetto colloquiale e aggiungendo gergo hawaiano.\nDesign e animazione.\nIn una deviazione dal valore di diversi decenni di film Disney, Sanders e DeBlois scelsero di utilizzare sfondi dipinti ad acquerello per \"Lilo &amp; Stitch\", in contrasto con la tradizionale tecnica a guazzo. Mentre gli acquerelli erano stati utilizzati per i primi cortometraggi d'animazione Disney, cos\u00ec come nei primi Classici Disney \"Biancaneve e i sette nani\" (1937) e \"Dumbo\", la tecnica era stata in gran parte abbandonata verso la met\u00e0 degli anni '40 a favore di mezzi meno complicati come il guazzo. Sanders prefer\u00ec che per \"Lilo &amp; Stitch\" fossero utilizzati gli acquerelli per evocare sia l'aspetto luminoso di un libro di fiabe che la direzione artistica di \"Dumbo\", il che richiese che gli artisti degli sfondi fossero addestrati a lavorare con il mezzo. I disegni dei personaggi vennero basati sullo stile di disegno personale di Sanders, evitando il tradizionale stile di casa Disney. Gli elementi extraterrestri del film, come le astronavi, vennero progettati per assomigliare alla vita marina, come granchi e balene.\nScene eliminate.\nDiversi elementi principali del film cambiarono durante la produzione. In origine, Stitch era il leader di una banda intergalattica, e Jumba era uno dei suoi ex compari incaricato di catturarlo dal Consiglio Intergalattico. La risposta del pubblico di prova alle prime versioni del film port\u00f2 alla modifica del rapporto tra Stitch e Jumba a quello, rispettivamente, di creazione e creatore.\nIl cambiamento pi\u00f9 grande avvenne al terzo atto del film, che vedeva Stitch pilotare un jet Boeing 747 attraverso il centro di Honolulu per salvare Lilo. Dopo gli attentati dell'11 settembre 2001 contro il World Trade Center, questa sequenza venne rivista in modo che Stitch pilotasse invece un'astronave attraverso le montagne di Kauai. Questa revisione venne fatta principalmente sostituendo il modello CGI del 747 con quello dell'astronave di Jumba, con solo un paio di inquadrature nella sequenza completamente ri-animate.\nUn'altra scena che venne eliminata fu uno dei tentativi di Lilo di trasformare Stitch in un cittadino modello avvertendo i turisti sulla spiaggia delle sirene di allarme tsunami.\nLa versione originale di Jumba che attacca Stitch in casa di Lilo risult\u00f2 essere troppo violenta da parte del pubblico di prova, e venne rivista per renderla pi\u00f9 comica. La scena originale faceva vedere Stitch che rompeva una condottura del gas per farla esplodere insieme a Jumba.\nC'era anche una scena in cui Lilo presentava Stitch al pesce Pudge, che alla fine porta alla morte del pesce. Lilo poi porta il corpo di Pudge allo stesso cimitero dove sono sepolti i suoi genitori, e quindi Stitch impara le conseguenze delle sue azioni e acquista una migliore comprensione della mortalit\u00e0.\nColonna sonora.\nAlbum.\nLa colonna sonora contiene due canzoni originali dal film scritte da Mark Keali\u02bbi Ho\u02bbomalu e Alan Silvestri (il compositore del film), ed eseguite da Keali\u02bbi Ho\u02bbomalu con il coro di voci bianche Kamehameha Schools. Contiene anche cinque canzoni del cantante statunitense Elvis Presley, e due sue canzoni registrate nuovamente dalla cantante statunitense Wynonna (\"Burning Love\") e dal gruppo svedese A*Teens (\"Can't Help Falling in Love\"). Venne pubblicato dalla Walt Disney Records l'11 giugno 2002 su CD Audio e musicassetta.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film venne eseguito dalla Dea 5 e diretto da Leslie La Penna su dialoghi di Carla Vangelista. La sonorizzazione, invece, venne affidata alla Dubbing Brothers International Italia. La parte musicale \u00e8 a cura di Ermavilo.\nAccoglienza.\nIncassi.\nIl film apr\u00ec al secondo posto incassando 35.260.212 dollari nel suo primo weekend, meno di 500.000 dollari sotto il film \"Minority Report\". Nella sua seconda settimana scese al terzo posto, ancora dietro al film di Steven Spielberg. Il film incass\u00f2 145.794.338 dollari negli Stati Uniti e in Canada, e 127.349.813 dollari a livello internazionale, per un totale di 273.144.151 dollari in tutto il mondo su un budget di 80 milioni.\nCritica.\n\"Lilo &amp; Stitch\" ricevette recensioni molto positive da parte della critica e del pubblico. Il successo del film al botteghino e sui formati home video port\u00f2 ad un franchising, con tre sequel direct-to-video e una serie televisiva che dur\u00f2 due stagioni. Il film ha ricevuto l'86% di recensioni positive sul sito Rotten Tomatoes, su un totale di 145 recensioni. Il film ha inoltre ottenuto un punteggio di 73 su Metacritic.\nPeter M. Nichols afferma che attraverso il personaggio di Nani e i suoi sforzi, il film si rivolge ai ragazzi pi\u00f9 grandi meglio di quanto tentassero di fare \"Le follie dell'imperatore\", \"Atlantis - L'impero perduto\" e \"Il pianeta del tesoro\".\nPromozione.\nI teaser trailer di questo film parodiano altri Classici Disney (due dei quali animati da Sanders) degli anni precedenti: \"La sirenetta\", \"La bella e la bestia\", \"Aladdin\" e \"Il re leone\". I doppiatori originali vennero richiamati a riprendere i loro ruoli e ad agire negativamente verso Stitch. I trailer includono anche la canzone degli AC/DC \"Back in Black\".\nNel Regno Unito, i trailer e spot televisivi di \"Lilo &amp; Stitch\" includevano una cover della canzone di Elvis \"Suspicious Minds\" eseguita da Gareth Gates, divenuto famoso nel programma televisivo britannico \"Pop Idol\".\nCome campagna promozionale, i fumetti di \"Lilo &amp; Stitch\" vennero pubblicati in \"Disney Adventures\" prima dell'uscita del film. I fumetti mostravano gli eventi che hanno portato al film per entrambi i personaggi del titolo, tra cui la creazione e la fuga di Stitch. Questi eventi vennero successivamente contraddetti dal sequel \"Lilo &amp; Stitch 2 - Che disastro Stitch!\", rendendo i fumetti non canonici, ma sono degni di nota per la serie poich\u00e9 introdussero l'Esperimento 625, Reuben, che divenne un personaggio principale nei film successivi e nella serie TV. La serie a fumetti venne pubblicata in un volume collettivo dal titolo \"Comic Zone Volume 1: Lilo &amp; Stitch\".\nRemake in live-action.\nNell'ottobre 2018 viene annunciata la lavorazione del remake in live-action con attori veri e con effetti speciali in computer grafica. La data d'uscita \u00e8 ancora incerta, ma la cosa sicura \u00e8 che il film sar\u00e0 distribuito direttamente in streaming su Disney+, dato che a causa della pandemia di COVID-19, le sale cinematografiche sono state chiuse.\nEdizioni home video.\nVHS.\nLa prima e unica edizione VHS del film usc\u00ec in Italia nel dicembre 2002.\nDVD.\nLa prima edizione DVD del film usc\u00ec in Italia nel marzo 2003. La seconda edizione DVD \u00e8 uscita il 23 settembre 2004. Si tratta di un'edizione speciale a due dischi. Il 4 novembre 2015 torna ad essere disponibile all'interno della raccolta \"I Classici Disney\", in edizione a disco singolo.\nBlu-ray Disc.\nLa prima edizione BD del film \u00e8 uscita in Italia il 9 aprile 2014.\nAltri media.\nManga.\nLa seconda parte del manga \"kodomo\" , disegnato da Sanami Suzuki e pubblicato in Giappone nel 2002, costituisce un adattamento del film. La serie consta di un volume \"tank\u014dbon\" ed \u00e8 giunta in Italia a partire dal 10 agosto 2008 nella collana \"Disney Manga\".\nVideogiochi.\nAll'uscita del film nel 2002 sono stati rilasciati tre videogiochi ufficiali: ' per PlayStation e Microsoft Windows, \"Disney's Lilo &amp; Stitch\" per Game Boy Advance, e ' per PlayStation 2. Stitch \u00e8 inoltre un personaggio evocabile in \"Kingdom Hearts II\" e in \"Kingdom Hearts III\" e appare insieme al suo pianeta natale in \"Kingdom Hearts Birth by Sleep\" per PlayStation Portable. Lilo e Stitch appaiono entrambi in \"Disney Magical World\" e Disney Magical World 2 per Nintendo 3DS. Stitch \u00e8 inoltre un personaggio giocabile in ' e in \"Disney Infinity 3.0\". Compare infine nel gioco ' per Xbox 360.\nSequel.\nIl 26 agosto 2003 la Disney pubblic\u00f2 un sequel direct-to-video, \"Provaci ancora Stitch!\", che serviva come pilota di una serie televisiva anch'essa intitolata \"Lilo &amp; Stitch\". Di questa serie vennero trasmessi 65 episodi tra il 20 settembre 2003 e il 29 luglio 2006. La serie inizia da dove il film finisce, e traccia gli sforzi di Lilo per catturare tutti gli altri esperimenti di Jumba. Questa serie si concluse con il film TV \"Leroy &amp; Stitch\", che venne trasmesso il 23 giugno 2006.\nIl 30 agosto 2005 venne pubblicato \"Lilo &amp; Stitch 2 - Che disastro Stitch!\", il sequel direct-to-video \"ufficiale\" del film. In questo film (ambientato prima di \"Provaci ancora Stitch!\"), Stitch ha un problema tecnico perch\u00e9 le sue molecole non sono mai state completamente cariche (questo va contro un inizio alternativo, \"Il processo di Stitch\", inserito nel DVD del primo film). Lilo vuole vincere il concorso di hula May Day, come sua madre fece nel 1970, ma Stitch continua ad avere esplosioni. Lilo diventa sempre pi\u00f9 arrabbiata con Stitch poich\u00e9 il suo inconveniente provoca pi\u00f9 problemi per lei e rovina le sue possibilit\u00e0 di vincere la gara. Pensa che Stitch non stia cooperando correttamente, finch\u00e9 non scopre che sta morendo.\nNel marzo 2008 la Disney annunci\u00f2 una versione re-immaginata di \"Lilo &amp; Stitch\", intitolata \"Stitch!\", destinata al mercato giapponese. La serie televisiva, che ebbe inizio nell'ottobre 2008, vede una ragazza giapponese di nome Yuna (precedentemente denominata Hanako) al posto di Lilo, ed \u00e8 ambientata su un'isola immaginaria nella prefettura di Okinawa invece che nelle Hawaii. La serie \u00e8 prodotta dallo studio di animazione giapponese Madhouse.\nNel marzo 2017, debutta in Cina una terza serie animata per la televisione, chiamata \"Stitch &amp; Ai\"."}
{"id": "105350", "revid": "125079864", "url": "https://it.wikipedia.org/wiki?curid=105350", "title": "Milo (nome)", "text": "Origine e diffusione.\nNella stragrande maggioranza dei casi, Milo \u00e8 semplicemente una forma maschile del nome slavo Mila; in alcuni casi, tuttavia, pu\u00f2 essere ricondotto al nome di origine greca Milone (o alla sua forma latina \"Milo\"), oppure pu\u00f2 essere un adattamento o un troncamento di vari nomi slavi come Milan, Milovan e Miloslav. Inoltre va notato che coincide con \"Milo\", una variante del nome inglese \"Miles\".\nLa sua diffusione in Italia \u00e8 maggiore al Nord, in particolare in Toscana dove si registrano met\u00e0 delle occorrenze.\nSecondo i dati diffusi dall'Istat, la ricorrenza tra i bambini nati in Italia nell'ultimo decennio si \u00e8 sviluppata secondo i seguenti valori: \nOnomastico.\nL'onomastico viene festeggiato il 23 febbraio in ricordo del santo (o beato) Milo o Milone, nativo dell'Alvernia, canonico della cattedrale di Clermont-Ferrand e poi vescovo di Benevento, oppure il 18 agosto in memoria di un altro beato Milo, nobile franco, monaco presso l'abbazia di Fontenelle e poi eremita."}
{"id": "105353", "revid": "599013", "url": "https://it.wikipedia.org/wiki?curid=105353", "title": "Vino Nobile di Montepulciano", "text": "Il Vino Nobile di Montepulciano \u00e8 un vino rosso a \"Denominazione di Origine Controllata e Garantita\" (DOCG) prodotto in Toscana, nel territorio del comune di Montepulciano in provincia di Siena.\nNon va confuso con il Montepulciano d'Abruzzo DOC, che \u00e8 un vino abruzzese prodotto con l'omonimo vitigno, a differenza del Vino Nobile di Montepulciano che, invece, \u00e8 vinificato da un'antica selezione clonale del vitigno Sangiovese detto \"Prugnolo Gentile\".\nStoria.\nIl \"Vino Nobile di Montepulciano\" \u00e8 uno dei vini pi\u00f9 antichi d'Italia.\nIn un documento del 789, citato da Emanuele Repetti nel \"Dizionario Geografico Fisico Storico della Toscana\", il chierico Arnipert offre alla Chiesa di San Silvestro a Lanciniano sull'Amiata un terreno coltivato a vigna e situato nel \"castello di Policiano\"; in un altro documento del 17 ottobre 1350, sempre citato dal Repetti, si stabiliscono le clausole per il commercio e l'esportazione di un vino prodotto nel distretto di Montepulciano.\nInfine nel 1685 il Vino Nobile di Montepulciano viene citato anche dal poeta Francesco Redi il quale, oltre ad elogiarlo nell'opera Bacco in Toscana (\"Montepulciano d'ogni vino \u00e8 il Re!\"), scrisse un'ode al Conte Federico Veterani dedicata esclusivamente all'elogio delle grandi qualit\u00e0 di questo vino.\nIl nome Vino Nobile, frutto di ricerche storiche, si trova per la prima volta in un documento del settembre 1787. Il Governatore del Conservatorio di San Girolamo, in una relazione di un viaggio a Firenze, per conto del San Girolamo, consegn\u00f2 in omaggio al Conservatorio fiorentino detto Il Conventino, 28 fiaschi di Vino Nobile. Molte altre volte, nel XIX secolo troviamo tale denominazione, poi dopo una lunga pausa il nome: Vino Nobile di Montepulciano fu ripreso da Adamo Fanetti, che in occasione della partecipazione della Cantina Fanetti alla Mostra Mercato dei vini svoltasi a Siena, scrisse di proprio pugno l'etichetta, la cui grafia fu in seguito ripresa dalle altre cantine. Fino al 1930 e oltre, il vino si chiamava ufficialmente \u201cVino rosso scelto di Montepulciano\u201d ma il tenace Adamo aveva il pallino di denominare quello che produceva lui con l'appellativo di Nobile. Nel 1925, Adamo Fanetti produsse circa 30 quintali di vino Nobile, quasi tutto imbottigliato e venduto a due lire la bottiglia ed ebbe larghi consensi. Il successo accrebbe in occasione della prima mostra mercato dei vini tipici svoltasi a Siena nel 1931, organizzata dall'Ente Mostra-Mercato Nazionale dei Vini Tipici e Pregiati, tanto che Tancredi Biondi-Santi, amico ed estimatore di Adamo Fanetti, pronunci\u00f2 questa frase profetica: \u201cquesto vino avr\u00e0 un avvenire\u201d. Fanetti deve essere considerato, a tutti gli effetti, il primo produttore di Vino Nobile di Montepulciano del secolo XX. Proprio alle Cantine Fanetti si deve il lancio, la promozione, la veicolazione del Vino Nobile negli anni successivi alla prima guerra mondiale, e negli anni del \u201cmiracolo economico\u201d italiano del secondo dopoguerra. L'esempio fu seguito da altre aziende -che fino a quel momento producevano per lo pi\u00f9 Chianti- e nel 1937 viene fondata una cantina sociale (Vecchia Cantina di Montepulciano) con l'intento di creare una struttura per la commercializzazione del vino prodotto anche dai piccoli coltivatori.\nIl vino prodotto a Montepulciano continu\u00f2 ad essere apprezzato nel tempo fino ad ottenere la \"Denominazione di Origine Controllata\" (DOC) con il D.P.R. 12 luglio 1966 ed in seguito fu il primo vino italiano (insieme ad altri vini) a fregiarsi della D.O.C.G. Il Nobile Di Montepulciano si abbina molto bene con le carni rosse.\nDisciplinare.\nLa \"Denominazione di Origine Controllata e Garantita\" (DOCG) Vino Nobile di Montepulciano \u00e8 stata autorizzata con D.P.R. 1\u00ba luglio 1980, successivamente modificato con D.M. 27 luglio 1999, con ultima modifica e pubblicazione in gazzetta ufficiale del 7 marzo 2014.\nIl Vino Nobile di Montepulciano pu\u00f2 essere ottenuto solo da uve coltivate nella zona di produzione prevista dal disciplinare, utilizzando i seguenti vitigni:\nSono esclusi i vitigni aromatici ad eccezione della Malvasia Bianca Lunga.\nIl Vino Nobile di Montepulciano deve essere sottoposto ad un periodo di maturazione di almeno due anni, a partire dal 1\u00ba gennaio successivo alla vendemmia.\nTale maturazione pu\u00f2 avvenire, a scelta del produttore:\nIn questi ultimi due casi l'inizio del periodo di maturazione in legno non potr\u00e0 essere protratto oltre il 30 aprile dell'anno successivo alla vendemmia.\nIl Vino Nobile di Montepulciano non pu\u00f2 essere immesso in consumo prima del compimento dei due anni di maturazione obbligatoria calcolati a partire dal 1\u00ba gennaio dell'anno successivo a quello di produzione delle uve.\nIl Vino Nobile di Montepulciano derivante da uve aventi un titolo alcolometrico volumico minimo naturale di 12,50% e sottoposto ad un periodo di maturazione di almeno 3 anni di cui 6 mesi di affinamento in bottiglia, pu\u00f2 portare in etichetta la qualificazione riserva, fermi restando i periodi minimi di utilizzo del legno sopra indicati.\nAnche per la tipologia \"riserva\" Il periodo di maturazione viene calcolata a partire dal 1\u00ba gennaio dell'anno successivo a quello di produzione delle uve.\n\u00c8 consentito, a scopo migliorativo, l'aggiunta nella misura massima del 15% di annate diverse di Vino Nobile di\nMontepulciano.\nIl titolo alcolometrico volumico totale minimo \u00e8 12,50 % per la tipologia normale, 13,00 % per la tipologia riserva. \nCaratteristiche organolettiche.\nIl Vino Nobile di Montepulciano, all'atto dell'immissione al consumo, deve possedere le seguenti caratteristiche organolettiche:\nZona di produzione.\nLa zona di produzione comprende i terreni collinari compresi tra i 250 ed i 600 metri sul livello del mare del comune di Montepulciano in Provincia di Siena.\nProduzione.\n\"Provincia, stagione, volume in ettolitri\"\nTabella annate.\nI fattori climatici nel periodo aprile-settembre condizionano la qualit\u00e0 di ogni singola annata e, talvolta, a livello locale possono crearsi condizioni di microclima tali da differenziare anche notevolmente le caratteristiche di vini prodotti nello stesso anno in zone molto vicine tra loro.\nTra le annate eccellenti sono da ricordare quelle del 1958, 1970, 1975, 1985, 1988, 1990, 1995, 1997, 1999 (una delle migliori in assoluto della storia), 2006 e 2012.\nDi seguito \u00e8 riportata la tabella delle annate dal 1945 in poi, con la previsione per quelle pi\u00f9 recenti ancora in affinamento.\nBibliografia.\n\"Civilt\u00e0 del bere\" nr.4 aprile 1999\n\"Nobile, re dei vini\" di Luca Maroni &amp; Silvia Imparato"}
{"id": "105355", "revid": "465169", "url": "https://it.wikipedia.org/wiki?curid=105355", "title": "Particella subatomica", "text": "Con particelle subatomiche si indicano i componenti microscopici della materia di massa inferiore a quella degli atomi, di cui sono in gran parte i componenti. Vengono indicate pi\u00f9 comunemente come particelle e possono essere elementari o composte. \nParticelle elementari.\nLe particelle elementari del modello standard includono:\nI quark non sono presenti singolarmente negli atomi, ma legati a formare i nucleoni, cio\u00e8 protoni e neutroni costituenti il nucleo (vedi sotto).\nParticelle composte.\nLe particelle subatomiche composte sono stati legati di particelle elementari e includono tutti gli adroni, particelle soggette all'interazione forte composte da quark, antiquark e gluoni. Ne esistono di due tipi:"}
{"id": "105356", "revid": "1543377", "url": "https://it.wikipedia.org/wiki?curid=105356", "title": "XIII millennio a.C.", "text": ""}
{"id": "105359", "revid": "1186766", "url": "https://it.wikipedia.org/wiki?curid=105359", "title": "Cento", "text": "Geografia.\nEmilia Romagna"}
{"id": "105360", "revid": "3689", "url": "https://it.wikipedia.org/wiki?curid=105360", "title": "Particelle subatomiche", "text": ""}
{"id": "105361", "revid": "305248", "url": "https://it.wikipedia.org/wiki?curid=105361", "title": "XIV millennio a.C.", "text": ""}
{"id": "105363", "revid": "729019", "url": "https://it.wikipedia.org/wiki?curid=105363", "title": "Battaglia di Trifano", "text": "La battaglia di Trifano fu combattuta dai romani contro i popoli latini riuniti dalla Lega Latina e fu condotta per conto dei romani dal console Tito Manlio Torquato.\nI Latini.\nI Latini furono un antico popolo indoeuropeo storicamente stanziato, a partire dal II millennio a.C., lungo la costa occidentale della Penisola italica, nella regione che da loro prese il nome di \"Latium\". Politicamente frazionati, i Latini condividevano lingua (il latino) e cultura. Diedero un contributo determinante alla formazione del popolo di Roma (Quiriti).\nDopo la sconfitta nella battaglia del Lago Regillo (nel 499 a.C. o nel 496 a.C.), i Latini erano stati sempre fedeli alleati dei romani, condividendo spesso le imprese militari, e per questo, anche le strategie e tattiche di guerra.\nIn seguito alla vittoria romana nella prima guerra sannitica, e al successivo trattato di pace con i Sanniti, i romani ordinarono ai Latini di cessare gli attacchi nel Sannio, ma i Latini, si rifiutarono, chiedendo maggiori diritti ai romani . I Romani risposero armando un esercito per condurre, quella che sarebbe stata ricordata come la Guerra Latina.\nProdromi.\nI Romani avevano sconfitto i popoli Latini nel primo scontro in campo aperto nella battaglia del Vesuvio.\nI Latini in fuga avevano riparato a Minturno. e da l\u00ec si erano poi radunati a Vescia.\nNumisio allora si diede da fare per rinsaldarne il morale, sostenendo come in effetti i romani non avessero vinto in battaglia.\nQuindi si diede da fare, per reclutare forze fresche tra i Latini ed i Volsci.\nBattaglia.\nLa battaglia si svolse a Trifano, tra Sinuessa e Minturno come racconta Tito Livio., tra l'esercito raccogliticcio dei Latini e Volsci, e quello romano, guidato dal console superstite Tito Manlio Torquato.\nConseguenze.\nIl territorio dei Latini, quello dei Privernati e a quello di Falerno, fino al fiume Volturno, venne diviso tra la plebe romana."}
{"id": "105364", "revid": "305248", "url": "https://it.wikipedia.org/wiki?curid=105364", "title": "XV millennio a.C.", "text": ""}
{"id": "105367", "revid": "1573940", "url": "https://it.wikipedia.org/wiki?curid=105367", "title": "Merdjefara", "text": "Biografia.\nInizialmente conosciuto solamente per il Canone Reale, nel 1949 \u00e8 stata scoperta una stele che raffigura questo sovrano, intento a portare offerte al dio Sopdu, accompagnato dal \"Sovraintendente Reale al Basso Egitto\", Renseneb.\nNella stele la parte definita \"in lacuna\" \u00e8 occupata da un geroglifico non compreso nella lista redatta da Alan Gardiner:\nDi questo glifo \u00e8 sconosciuto il valore fonetico."}
{"id": "105368", "revid": "289247", "url": "https://it.wikipedia.org/wiki?curid=105368", "title": "Mauricio Alberto Kaiserman", "text": ""}
{"id": "105373", "revid": "33689", "url": "https://it.wikipedia.org/wiki?curid=105373", "title": "XVI millennio a.C.", "text": ""}
{"id": "105374", "revid": "228587", "url": "https://it.wikipedia.org/wiki?curid=105374", "title": "Milo", "text": ""}
{"id": "105375", "revid": "5456", "url": "https://it.wikipedia.org/wiki?curid=105375", "title": "Giampiero Anelli", "text": ""}
{"id": "105376", "revid": "212348", "url": "https://it.wikipedia.org/wiki?curid=105376", "title": "Scopa (gioco)", "text": "La scopa \u00e8 un popolare gioco di carte italiano giocato con un mazzo di 40 carte. Ad esse sono attribuiti valori da 1 a 10, nell'ordine elencato. Il nome del gioco si riferisce al fatto che chi vince solitamente prende buona parte delle carte in gioco, quindi le \"scopa\" via.\nStoria.\nRisulta gi\u00e0 diffusa in tutt'Italia nel XVIII secolo, ma non risultano testimonianze precedenti della sua origine.\nNel passato il gioco Scopa andava di moda nella citt\u00e0 di Napoli il XVIII secolo, si pensa che abbia avuto origine dai due giochi di origine spagnola denominati \"Primiera\" e \"Scarabucion\". Questo affascinante passatempo era molto praticato nel Quattrocento nella zona del porto di Napoli, dove pirati e pescatori si fermavano a giocarsi i bottini conquistati nei vari assalti alle navi mercantili.\nIl gioco.\nSi pu\u00f2 giocare singolarmente, in due o in tre; ed in squadra, in quattro a due coppie contrapposte o in sei a due triplette contrapposte. In caso si giochi in squadre (coppie o triplette) i giocatori si alternano al posto in modo che dopo un giocatore di una squadra giochi un giocatore di un'altra.\nNel caso in cui si usino carte francesi o carte lombarde, la corrispondenza dei semi \u00e8 Cuori\u2192Coppe, Quadri\u2192Denari, Fiori\u2192Bastoni e Picche\u2192Spade. il sette di denari non vale punti\nIl mazziere della prima mano viene scelto per comune accordo o per sorteggio o con la distribuzione di carte scoperte fino all'uscita della \"matta\" (Re di Denari), che rende mazziere chi la riceve. Prima di distribuire le carte, il mazziere fa \"tagliare\" il mazzo dal giocatore alla propria destra. Il mazziere cambia ad ogni mano, procedendo sempre in senso orario.\nIl mazziere distribuisce tre carte coperte a ciascun giocatore, poi mette quattro carte scoperte in banco. Quando tutti i giocatori hanno giocato tutte le proprie carte, il mazziere distribuisce una nuova mano di tre carte coperte a ciascun giocatore: questo si ripete fino ad esaurimento del mazzo. Varianti della distribuzione delle mani carte sono di distribuirne sei, nove o diciotto in due giocatori, sei per tre giocatori o nove per quattro giocatori. Se 3 o 4 delle quattro carte iniziali sul banco sono Re, generalmente la mano non viene giocata e si effettua una nuova distribuzione delle carte, in quanto nessuno potrebbe fare scopa in alcun modo.\nOgni giocatore, a partire da quello a destra del mazziere e procedendo in senso antiorario, cala una carta fino ad esaurimento delle carte. Se la carta giocata \u00e8 di valore uguale a quello di una carta o alla somma dei valori di pi\u00f9 carte che si trovano sul tavolo, il giocatore prende la carta da lui giocata e quella o quelle di valore corrispondente e le pone coperte in un mazzetto di fronte a s\u00e9, altrimenti lascia la carta sul tavolo. Se vi sono diverse combinazioni di carte che il giocatore pu\u00f2 prendere giocando la sua carta e tra di esse vi \u00e8 una singola carta dello stesso valore, il giocatore \u00e8 obbligato a prendere solo la carta dello stesso valore di quella giocata.. Se invece vi sono pi\u00f9 combinazioni composte da un diverso numero di carte e nessuna carta in tavola con il valore della carta calata, il giocatore pu\u00f2 scegliere la combinazione che pi\u00f9 gli conviene o piace. Per esempio: se vi sono sul tavolo un tre, un cinque e un fante, il giocatore giocando un fante (valore 8) pu\u00f2 prendere solo il fante; se in tavola ci sono un asso (valore 1), un tre, un quattro e un cinque, il giocatore, giocando un cavallo (valore 9), pu\u00f2 scegliere se prendere asso, tre e cinque oppure quattro e cinque, a suo piacimento.\nTutte le carte eventualmente rimaste sul tavolo al termine dell'ultima mano vengono prese dal giocatore che ha preso per ultimo.\nSe un giocatore, con una giocata singola, riesce a prendere tutte le carte che si trovano sul tavolo in quel momento, realizza una scopa, che vale un punto (a meno che non sia effettuata con l'ultima carta giocata nella mano, in tale caso non vale nulla). Per contrassegnare la scopa effettuata il giocatore pone di traverso, nel mazzetto delle sue prese, una carta scoperta (solitamente quella che ha usato per fare scopa).\nPunteggio.\nAl termine di ogni mano viene calcolato il punteggio ottenuto da ciascun giocatore o, se si gioca a coppie, da ciascuna coppia di giocatori. In alcuni paesi viene utilizzato il tabellone a lato per semplificare la divisione delle carte e il calcolo dei punti totalizzati.\nIn caso di parit\u00e0 per Carte, Ori e Primiera il relativo punto non viene assegnato, e di base l'unico punto che viene sempre assegnato \u00e8 quello del Settebello.\nVarianti del punteggio.\nIn una delle sue varianti pi\u00f9 diffusa, se la Primiera \u00e8 composta da tutti e quattro i 7 si dice \"Settanta\" e vale un ulteriore punto aggiuntivo (1 per la Primiera pi\u00f9 1 per il possesso di tutti i 7). Per il calcolo dei punti della primiera in Veneto viene usato un sistema diverso: ogni carta ha il suo valore nominale (il 7 vale 7, il 6 vale 6...) tranne l'asso, che vale 5.5, e le figure, che valgono 0.5.\nA Milano invece si usa dare il punto di Primiera al giocatore con pi\u00f9 7. In caso di pareggio si usano i 6, ed in caso di ulteriore pareggio gli Assi.\nSe tutti sono pari, il punto non viene assegnato.\nAltre varianti nei punti in uso sono:\nVittoria.\nI punti ottenuti in ogni mano vengono sommati a quelli ottenuti nelle mani precedenti; la partita \u00e8 vinta dal giocatore o dalla squadra che per primo raggiunge o supera il punteggio prefissato (tipicamente 11 punti, se si gioca in 2 giocatori; 16 punti, se si gioca in 3 giocatori; o 21 punti, se si gioca a squadre).\nSe tra i giocatori o le squadre, si giungesse a sommare i punti necessari per vincere la partita, ma a parit\u00e0 di punteggio, si dovr\u00e0 continuare a giocare fino a quando (alla fine di un turno di gioco) un giocatore o una squadra non avr\u00e0 raggiunto un punteggio superiore rispetto all\u2019avversario.\nNel caso in cui in una partita tra singoli giocatori si stesse giocando in 3, e si giungesse a determinare il raggiungimento dei punti necessari a vincere, ma a parit\u00e0 di punteggio (anche solo tra 2 dei 3 giocatori), tutti e 3 i giocatori continueranno a giocare la partita fino a quando (alla fine di un turno di gioco) uno dei 3 giocatori non avr\u00e0 raggiunto un punteggio superiore rispetto agli avversari.\nVarianti.\nEsistono numerose varianti del gioco.\nStrategia.\nLa prima e pi\u00f9 ovvia regola generale da osservare \u00e8 quella di cercare di non consentire all'avversario che segue di fare scopa. Perci\u00f2 il giocatore deve evitare, per quanto possibile, di lasciare sul tavolo carte per un valore totale minore o uguale a 10; il metodo pi\u00f9 immediato ed ovvio per ottenere tale risultato \u00e8 quello di giocare carte di valore alto (fanti, cavalli e re).\nNello scopone, nella variante in cui all'inizio non vi sono carte sul tavolo, l'unico caso in cui colui che gioca per primo evita completamente il rischio di subire immediatamente scopa dall'avversario successivo \u00e8 quello in cui ha in mano quattro carte di valore uguale e ne gioca una; tuttavia questo rischio pu\u00f2 essere ridotto giocando una carta di cui se ne hanno in mano almeno due con quel valore (la probabilit\u00e0 di avere in mano dieci carte diverse \u00e8 estremamente bassa). Se l'avversario seguente fa comunque scopa, \u00e8 buona regola che il terzo giocatore giochi una carta di valore uguale a quelle gi\u00e0 giocate, se la possiede: due carte di quel valore infatti sono gi\u00e0 state giocate, lui possiede la terza e, vista la dinamica del gioco, pu\u00f2 essere praticamente certo che il proprio compagno abbia l'unica che rimane.\nNel corso del gioco, i giocatori abili prendono nota mentalmente (\u00e8 assolutamente vietato guardare nel mazzo delle proprie carte prese e/o prendere appunti di qualsiasi tipo) di quali carte sono gi\u00e0 state giocate da chi e come (cio\u00e8 rispondendo ad una sola carta, facendo una presa di pi\u00f9 carte o non prendendo nulla), cercando di ricordarsi e intuire quali carte possano o non possano essere in mano all'avversario. Essi possono quindi valutare se la giocata che vorrebbero fare \u00e8 rischiosa o meno e, nel caso, lasciare con sicurezza sul tavolo anche un valore di 10 o minore, se sanno che in quel momento l'avversario che gioca dopo di loro non pu\u00f2 avere una carta di valore corrispondente che gli permetta di fare scopa.\nInoltre, nel gioco a coppie, vi \u00e8 l'uso di segnalare il possesso di una determinata carta al proprio compagno, giocando un'altra carta dello stesso valore o componendo con pi\u00f9 carte il valore desiderato. Per esempio, se vi \u00e8 un tre sul tavolo e il giocatore desidera far sapere al compagno di avere il settebello o un qualsiasi sette, pu\u00f2 giocare un quattro. Ovviamente va tenuto conto che questi segnali sono comprensibili anche dagli avversari e possono quindi volgere a proprio sfavore.\nQuando sul tavolo vi \u00e8 una carta che soltanto una coppia ha ancora in mano, si usa dire che quella coppia \"comanda il giro\"; la suddetta carta viene denominata spesso \"carta mula\". Si tratta una condizione favorevole, che va mantenuta fin quando possibile, perch\u00e9 i giocatori di quella coppia possono con sicurezza prendere le altre carte presenti sul tavolo, mentre gli altri non possono farlo perch\u00e9 subirebbero inevitabilmente una scopa.\nUn'altra regola generale da seguire \u00e8 quella di curare in modo particolare le carte importanti per il gioco, quindi di non offrire agli avversari l'occasione di prenderle: il Settebello (e il Rebello, nel caso che anch'esso valga un punto), l'asso, il due e il tre di denari (se vale la regola della Napola) e con minore importanza le altre carte di denari e i sette e i sei che sono importanti per la Primiera.\nInfine, quando con una carta si prende una combinazione di altre carte e il numero di carte restanti di quel valore diventa dispari, si usa dire che quelle carte sono state sparigliate o rotte. In linea generale, sparigliare le carte \u00e8 svantaggioso per chi \u00e8 di mazzo, cio\u00e8 per il mazziere e il suo compagno, mentre \u00e8 vantaggioso per i loro avversari. Questo tuttavia non \u00e8 sempre vero e dipende molto dalle circostanze del gioco."}
{"id": "105379", "revid": "22475", "url": "https://it.wikipedia.org/wiki?curid=105379", "title": "Historia Brittonum", "text": "L'Historia Brittonum (\"Storia dei Brittonici\") \u00e8 uno dei pi\u00f9 antichi testi sulla storia dell'Inghilterra.\nCompilata nel IX secolo dal monaco gallese Nennio, probabilmente rielaborando materiale precedente, tratta delle vicende dell'Inghilterra dopo la partenza delle legioni romane e nel periodo delle successive invasioni sassoni.\nNel testo compare per la prima volta il riferimento al mitico Re Art\u00f9, vincitore sui sassoni nella battaglia del Monte Badon (circa 500).\nIl materiale della \"Historia Brittonum\" \u00e8 stato successivamente rielaborato prima da Goffredo di Monmouth e poi da Chr\u00e9tien de Troyes e ha fornito la base per quasi tutti i romanzi del cosiddetto \"ciclo arturiano\".\nNella \"Historia\" compare anche un primo embrione del Merlino, nella forma di un ragazzo con doti profetiche di nome \"Ambrosius\" (che Goffredo di Monmouth, nella \"Historia Regum Britanniae\", ribattezzer\u00e0 \"Merlinus Ambrosius\")."}
{"id": "105385", "revid": "125365366", "url": "https://it.wikipedia.org/wiki?curid=105385", "title": "PlayStation 2", "text": "PlayStation 2 (abbreviata con la sigla PS2) \u00e8 la seconda console da tavolo per videogiochi prodotta da Sony Interactive Entertainment, presentata il 1\u00ba marzo 1999 e commercializzata il 4 marzo 2000 in Giappone, il 26 ottobre nel Nord America e il 24 novembre in Europa.\nDa questa macchina, come per la prima PlayStation, \u00e8 nata poi la versione \"Slim\" di dimensioni pi\u00f9 compatte, con scheda di rete incorporata e ricevitore infrarossi per il telecomando (gi\u00e0 incorporato nelle ultime serie di PlayStation 2).\nNonostante sia appartenente alla sesta generazione, la console (in versione \"slim\") \u00e8 rimasta in produzione fino al 28 dicembre 2012, ricevendo un significativo supporto da parte di Sony e di alcune software house. Nel 2011 la stessa Sony ha annunciato la grande richiesta che ancora proveniva da zone come il Medio Oriente e il Sud America. Con pi\u00f9 di 150 milioni di unit\u00e0 vendute in tutto il mondo, PlayStation 2 \u00e8 la console pi\u00f9 venduta di tutti i tempi.\nStoria.\nLa PS2 venne presentata all'E3 di Los Angeles. Furono preparate in fretta e furia due demo dimostrative delle capacit\u00e0 della console. In presenza del presidente stesso della Sony, la nuova console venne presentata animando in tempo reale riflessi acquatici (per evidenziare l'abbondanza di curve di B\u00e9zier rispetto ai poligoni della precedente PlayStation) e il movimento naturale dei capelli sul viso di un personaggio della celebre serie \"Final Fantasy\".\nLa console venne lanciata per primo in Giappone, nel marzo 2000, accompagnata da 10 titoli di lancio, tra cui \"Ridge Racer V\" e \"Street Fighter EX 3\". Vendette la straordinaria cifra di unit\u00e0 nelle prime 24 ore. Il lancio in Nordamerica avvenne a ottobre 2000 e fu altrettanto un successo. I titoli di lancio erano 26, tra cui \"\", \"Fantavision\" e \"Silent Scope\". Tutte le unit\u00e0 consegnate vennero vendute subito, con un introito di 250 milioni di dollari nelle prime 24 ore. Il lancio in Europa fu un mese dopo e complet\u00f2 il trio di successi, con 16 titoli di lancio.\nAlcuni produttori e sviluppatori di videogiochi hanno sollevato diverse obiezioni sulla praticit\u00e0 del tool di sviluppo del software, piuttosto complesso rispetto a quello utilizzato ad esempio per la creazione di giochi per PC, Sega Dreamcast, Xbox e GameCube. Solo mesi dopo la Sony ha distribuito alle software house un diverso kit di sviluppo che andasse maggiormente incontro alle loro richieste.\n\u00c8 stata prodotta in diversi colori, di cui i principali sono nero e silver. Queste piccole accortezze, unite a un design curato, alla possibilit\u00e0 di leggere CD musicali e film in DVD (funzionalit\u00e0 poi adottate anche dai concorrenti) e al supporto per la connessione a Internet, hanno permesso alla PS2 di elevarsi dal rango di semplice console di gioco destinata ai ragazzi a sistema d'intrattenimento completo.\nLe vendite di hardware sembravano aver raggiunto il punto di saturazione del mercato nel 2004, con oltre 70 milioni di modelli venduti. A settembre per\u00f2, in contemporanea con il lancio del gioco \"\", Sony ha sostituito la PlayStation 2 con la PS2 \"Slim\" (soprannominata anche PSTwo), identica per prestazioni alla \"sorella\" maggiore ma di dimensioni molto inferiori. La mossa (analoga a quella compiuta qualche anno prima con il lancio di PSOne) si \u00e8 rivelata vincente e ha contribuito a spingere ulteriormente le vendite, sino a sfondare il tetto dei 140 milioni di unit\u00e0.\nNella Playstation 2 ridisegnata \u00e8 stato integrato l'adattatore di rete e rimosso il controller EIDE per l'hard disk.\nNel 2007 in Giappone e nel 2008 in Europa, Sony ha distribuito anche una seconda versione della PlayStation 2 Slim. Dotata di finiture lucide simili a quelle della PlayStation 3, la nuova Slim si differenzia dal precedente modello anche per le dimensioni leggermente ridotte e per la presenza di un alimentatore interno.\nIl 6 novembre 2012 Sony, tramite un messaggio sul proprio Twitter ufficiale, annunci\u00f2 la cessazione della produzione della Playstation 2.\nL'ultimo lotto di console usc\u00ec dagli stabilimenti giapponesi a dicembre 2012 e riusc\u00ec ancora a vendere 2078 unit\u00e0 in una settimana, superando anche la pi\u00f9 moderna Xbox 360. Poco dopo, a inizio 2013, Sony dichiar\u00f2 formalmente che la produzione era cessata in tutto il mondo.\nCon questo avvenimento finisce l'era della sesta generazione di console per videogiochi. Nonostante la sua dismissione, per\u00f2, la console rimase ancora disponibile sul sito ufficiale di Sony e nei negozi GameStop. Alcuni titoli di PES e FIFA sono stati prodotti per PS2 fino al 2014. Infatti gli ultimi giochi prodotti per questa console sono proprio \"FIFA 14\" e \"PES 2014\".\nIl 7 settembre 2018 Sony ha interrotto il supporto tecnico alla console. Da questa data, i servizi di riparazione non sono pi\u00f9 attivi.\nHardware e software.\nCompatibilit\u00e0 hardware.\nLa PlayStation 2 pu\u00f2 leggere sia i CD-ROM che i DVD-ROM ed \u00e8 compatibile con l'intero catalogo di videogiochi della console precedente, fattore che in pratica estese a diverse centinaia i giochi disponibili al lancio della macchina. Il fatto che la PlayStation 2 legga i DVD ha permesso che molti acquirenti accettassero l'alto prezzo di partenza della console, ed \u00e8 grazie anche alla grande diffusione dei DVD video (film) nel mondo che la PlayStation 2 ha visto salire vertiginosamente i propri dati di vendita, permettendo alla Sony di diminuirne gradualmente il prezzo.\nLa PlayStation 2 \u00e8 compatibile anche con le vecchie periferiche PlayStation, come i joypad e le memory card (queste ultime solo per i giochi per la prima console). Appena uscita sul mercato la PlayStation 2 aveva diverse caratteristiche in pi\u00f9 rispetto alle sue concorrenti, incluso il lettore DVD, che la console Sega Dreamcast (uscita prima della PS2) e il Nintendo GameCube (uscito dopo) non possedevano. L'Xbox di Microsoft invece, proprio sull'esempio della PS2, venne anch'esso dotato di lettore DVD (e di altre caratteristiche inedite, in primis l'hard disk interno).\nLe nuove periferiche per PS2 estendono il campo di interesse della console (si passa dal microfono venduto con il gioco \"Singstar\", alla telecamera Eye Toy, al tappeto da ballo) e godono di un moderno collegamento USB con la macchina (a cui si possono anche collegare, tra le altre cose, delle stampanti, per produrre screenshot dei giochi ove possibile - vedi \"Gran Turismo 4\").\nNel tempo diversi modelli di PlayStation 2 si sono succeduti, apportando piccole modifiche alla macchina e alla compatibilit\u00e0 verso alcuni supporti ottici, come i DVD registrabili. Una delle modifiche pi\u00f9 importanti apportate riguarda ad esempio la drastica riduzione del rumore della ventola di raffreddamento della console.\nRetrocompatibilit\u00e0 software.\nLa retrocompatibilit\u00e0 con i vecchi giochi PlayStation \u00e8 stato un punto importantissimo della strategia di vendita Sony. In questo modo tutti i possessori della vecchia console hanno potuto conservare i propri giochi e tutti gli acquirenti che non possedevano la prima PlayStation hanno avuto accesso immediato ad un catalogo di giochi di oltre 500 unit\u00e0. La PS2 ha inoltre la possibilit\u00e0 di far girare pi\u00f9 velocemente un gioco PS1 (diminuendo ad esempio i tempi di caricamento) e la capacit\u00e0 di migliorare lievemente la grafica, anche se paradossalmente queste opzioni su una manciata di giochi possono causare il blocco della lettura da CD durante la partita.\nBlocco regionale.\nTutti i software PlayStation contengono il blocco regionale, come accade quasi sempre per i film in DVD, non consentendo ad esempio ad una console europea di leggere software giapponese. Negli ultimi anni infatti la PS2 \u00e8 stata soggetta a modifiche hardware (la cosiddetta \"pirateria\"), consentendo cos\u00ec di far girare software di giochi non originali, ma anche software provenienti da un altro paese.\nGioco online.\nCon la prima serie detta \u201cFat\u201d di PlayStation 2 era necessario acquistare una parte hardware, PS2 Network Adapter, che permetteva il collegamento alla rete. Ma con l'uscita della PS2 Slim (la versione piccola), tale periferica \u00e8 stata inclusa nella console. Solo alcuni giochi per\u00f2 hanno la possibilit\u00e0 di essere eseguiti in rete. Al contrario della console Xbox e di Xbox Live, il gioco in rete con la PS2 \u00e8 gratuito (senza contratto) utilizzando il servizio PS2Online, sebbene molte software house abbiano la facolt\u00e0 di utilizzare un proprio server (a pagamento) per far girare i propri giochi in rete.\nAccessori.\nIl controller della PS2, chiamato DualShock 2, \u00e8 molto simile a quello prodotto per la PlayStation e ha le medesime funzionalit\u00e0 di base. Include per\u00f2 il meccanismo di misurazione della sensibilit\u00e0 rispetto alla pressione dei tasti, \u00e8 un po' pi\u00f9 leggero e ha due livelli di vibrazione aggiuntivi. Inoltre tali motori sono stati potenziati, fornendo cos\u00ec una vibrazione pi\u00f9 realistica e coinvolgente.\nAltri nuovi accessori sono il telecomando (utile soprattutto quando si usa la console per vedere un film in DVD), il modem, le memory card da 8 MB, la videocamera Eye Toy, il set di cuffie e microfono (piccolo) per comunicare online, il microfono (grande) con cui cantare a Singstar, la pulsantiera inclusa con il gioco Buzz!, e tutte le periferiche solitamente abbinate ai PC (mouse, tastiera, stampante...), oltre alla chitarra wireless per la serie musicale Guitar Hero.\nIl telecomando \u00e8 composto da un telecomando per DVD Sony (opportunamente modificato con qualche tasto in pi\u00f9) e un ricevitore ad infrarossi da collegare alla console per la ricezione del segnale. Vista la scomodit\u00e0 del cavo e la poca dimestichezza con il gamepad che alcuni hanno, il telecomando rende la console un lettore DVD a tutti gli effetti.\nEsistono controller non ufficiali dotati di funzionalit\u00e0 wireless, composti da due parti: un controller senza fili ed un ricevitore da attaccare alla PlayStation come un normale joypad. Alcuni modelli permettono diverse frequenze di trasmissione per poter utilizzare due o pi\u00f9 controller wireless contemporaneamente.\nVideogiochi.\nDurante la sua vita commerciale vennero pubblicati oltre 3800 videogiochi per PlayStation 2; una cifra che la rese la console con pi\u00f9 giochi di tutti i tempi, oltre a essere la pi\u00f9 venduta. I titoli complessivi sono intorno a 4500.\nIn una classifica della rivista \"Retro Gamer\", basata sul sondaggio dei lettori, vennero ricordati come i migliori giochi per PlayStation 2, nell'ordine: \"Shadow of the Colossus\", ', \"Metal Gear Solid 3\", \"Resident Evil 4\", ' (il pi\u00f9 venduto per la console), \"Final Fantasy X\", \"Silent Hill 2\", \"ICO\", \"Metal Gear Solid 2\", ', \"God of War\", \"\u014ckami\", \"TimeSplitters 2\", ', ', ', \"Katamari Damacy\", \"Gran Turismo 4\", \"Kingdom Hearts\", \"\", \"Grand Theft Auto III\", \"Final Fantasy XII\", \"Devil May Cry\", \"Virtua Fighter 4 Evolution\", \"Gradius V\"."}
{"id": "105386", "revid": "154893", "url": "https://it.wikipedia.org/wiki?curid=105386", "title": "Playstation 2", "text": ""}
{"id": "105389", "revid": "104265", "url": "https://it.wikipedia.org/wiki?curid=105389", "title": "Triana (Siviglia)", "text": "Triana \u00e8 un celebre quartiere della citt\u00e0 spagnola di Siviglia, situato sulla riva destra del fiume Guadalquivir.\nIl nome deriva da una colonia romana fondata da Traiano, nativo della vicina citt\u00e0 di Italica. Di Triana erano le sorelle Santa Giusta e Santa Rufina, patrone della citt\u00e0 martirizzate nel 287 d.C. durante la persecuzione di Diocleziano, e Rodrigo de Bastidas, scopritore di Panama e della Colombia.\nIl quartiere ebbe carattere popolare, abitato da marinai e operai e divenne famoso per aver dato i natali a diversi toreri e ballerini di flamenco. Vi si trovano:\nIl quartiere \u00e8 collegato al resto della citt\u00e0 dal \"Ponte Isabella II\", meglio conosciuto come \"Ponte di Triana\", costruito tra il 1845 e il 1852 dagli ingegneri Gustavo Steinacher e Ferdinand Bennetot, monumento storico nazionale dal 1976.\nVi aveva sede la Hispano Aviaci\u00f3n, azienda aeronautica attiva nella produzione di velivoli militari.\nProveniva da questo quartiere Juan Rodriguez de Triana, colui che avvist\u00f2 per primo l'America da una delle caravelle di Colombo."}
{"id": "105390", "revid": "125802990", "url": "https://it.wikipedia.org/wiki?curid=105390", "title": "Campionato italiano di calcio femminile", "text": "Il campionato italiano di calcio femminile \u00e8 un torneo dilettantistico di calcio istituito dalla Federazione Italiana Giuoco Calcio nel 1986, sebbene esistesse ufficiosamente un campionato gi\u00e0 nel 1968. \nIl campionato \u00e8 articolato in varie divisioni: una serie maggiore (o prima divisione) detta Serie A, un'altra serie a carattere nazionale (la Serie B) e altre due categorie a livello regionale (C e D). \nOgni squadra affronta tutte le altre compagini del raggruppamento di appartenenza due volte, una presso il proprio campo (partita in casa), una presso il campo avverso (partita in trasferta) con uno svolgimento che \u00e8 detto \"girone all'italiana\". Si assegnano tre punti alla squadra che vince una partita (soltanto due fino al 1994), un punto a ciascuna squadra in caso di pareggio e zero alla squadra sconfitta. \nFu organizzato da due federazioni sino al 1973. Fino al 1985 si disputava a cadenza annuale; dalla stagione 1985-1986 \u00e8 a cadenza biennale. A questo campionato sono legate grandi campionesse del calcio italiano come Carolina Morace, maggior realizzatrice della nazionale femminile e, a tutt'oggi, unica calciatrice ad aver allenato una squadra di club maschile di calcio, la .\nStoria.\nNel febbraio del 1933 in via Stoppani 12 a Milano prese vita il \"Gruppo Femminile Calcistico\", primo club di calcio femminile organizzato in Italia; le ragazze scendevano nel rettangolo da gioco indossando delle sottane. Ma l'attivit\u00e0 dur\u00f2 solo circa 9 mesi perch\u00e9, dopo l'entusiasmo dato dall'uscita della notizia sul Calcio Illustrato che pubblic\u00f2 una pagina intera con le foto delle ragazze milanesi, in diverse citt\u00e0 sorsero altre squadre di ragazze. Il C.O.N.I., per evitare che il \"fenomeno\" prendesse piede, imped\u00ec alle donne la possibilit\u00e0 di giocare non solo dei tornei ma soprattutto le singole gare, dirottando le calciatrici in vari sport atletici.\nNel 1946 nascono a Trieste due squadre: la Triestina e il San Giusto. Quattro anni dopo a Napoli diverse societ\u00e0 del panorama calcistico nazionale danno vita all\"'Associazione Italiana Calcio Femminile\".\nSi va avanti fino al 1959, quando viene sciolta l'A.I.C.F., ma nonostante ci\u00f2 si continua a giocare senza un campionato ufficiale.\nNel 1965, a Milano, Valeria Rocchi, fonda due squadre con il sostegno del presidente dell'Internazionale, Angelo Moratti. All'Arena di Milano nel quadro del quarto torneo Inter Club-Pepsi Cola si gioca Bologna-Inter. Belle ragazze, sia in una squadra che nell'altra. Tutte le ragazze in campo sono in realt\u00e0 milanesi dai 14 ai 17 anni. Allenatrice di entrambe le formazioni e arbitro, Valeria Rocchi. Le fasi di gioco sono interessanti. La stampa esulta e moltiplica gli articoli elogiosi. \"\"C'era una biondina che faceva degli slalom come Mazzola. Interrogata ha detto di seguire spesso le partite e di essere un'ammiratrice di Sandrino\". \" Al pubblico piace lo spettacolo che riscuote un successo inatteso e si comincia a prevedere uno sviluppo delle \"donne calciatrici\". L'avventura ha un seguito a settembre quando le atlete milanesi ricambiano la visita alle loro attuali avversarie in un incontro regolare. Al ritorno sono presenti pi\u00f9 di mille spettatori e la rivincita non si fa attendere. \nL'Interclub vince con una doppietta della centravanti Maurizia Ciceri e della numero dieci, Babette Pagnozzi. Le milanesi fanno qualche numero che impressiona il pubblico. \nQueste partite hanno valore di sondaggio nel senso che il Centro InterClub vuole accertare il comportamento delle ragazze calciatrici e le reazioni del pubblico per appagare le istanze di molte ragazze rivolte ad un sempre pi\u00f9 intenso sviluppo del calcio femminile.\nSe prima dell'incontro, erano gi\u00e0 pervenute al Centro Interclub oltre tremila lettere invocanti la creazione di squadre femminili con relativi campionati regolari, dopo il vivo successo del IV torneo Inter Club Pepsi Cola, moltissime ragazze in tutta Italia manifestano l'intenzione di dedicarsi a questo sport e sorge il Centro Coordinamento Calcio femminile con sede in via san Calocero, 3 a Milano.\nNegli stessi giorni la signora Alba Campominosi Mignone fa pubblicare sulla rivista Amica un annuncio per cercare ragazze appassionate di calcio. Viene sommersa dalle risposte e pu\u00f2 fondare il Genova.\nNel 1968 nasce la \"Federazione Italiana Calcio Femminile\" (detta anche \"la Federazione di Viareggio\" perch\u00e9 a capo del comitato promotore \u00e8 il viareggino Mazzoni): viene disputato il campionato italiano a due gironi da cinque squadre e nella finale di Pisa viene assegnato il primo scudetto alla formazione dell'Associazione Calcio Femminile Genova, che ha avuto la meglio sulla Roma.\nQuesta situazione di stabilit\u00e0 dura solo due anni, infatti il 31 gennaio 1970 dieci societ\u00e0 decidono di abbandonare la F.I.C.F. e firmano l'atto costitutivo della \"Federazione Italiana Giuoco Calcio Femminile\" (F.F.I.G.C.) con Presidente l'avvocato Giovanni Trabucco. La stagione successiva Trabucco rinuncia a ricandidarsi alla Presidenza a favore del maestro Aleandro Franchi.\nTrabucco prese nello stesso anno i primi contatti con la F.I.G.C. chiedendo il riconoscimento quale entit\u00e0 sportiva ormai pronta all'ingresso nel C.O.N.I.. La Federcalcio, nominata una \"Commissione di Studio\" con a capo il Dottor Franco Bettinelli di Milano (presidente dal 1962 del Settore Giovanile Scolastico FIGC), dette parere sfavorevole respingendo ogni richiesta di Trabucco.\nNel 1972 avviene la fusione delle due federazioni sotto il nome di \"Federazione Femminile Italiana Unificata Autonoma Giuoco Calcio\" ma un gruppo di circa 15 societ\u00e0 dissidenti con Presidente Paolo Savini ricostituisce la Federazione di Viareggio (ex F.I.C.F.) con la nuova denominazione \"F.I.G.C.F.\", federazione che, malgrado alcune defezioni, riesce a riorganizzare un piccolo \"campionato italiano\" composto da societ\u00e0 provenienti solo dalle regioni Piemonte, Lombardia, Liguria, e Toscana.\nQuesta ulteriore scissione si ricompone la stagione successiva con l'ingresso delle ultime dissidenti nella Federazione Unificata che, perdendo durante l'Assemblea Straordinaria di gennaio 1973 il termine \"Autonoma\", si trasforma in \"Federazione Femminile Italiana Unificata Giuoco Calcio\" (F.F.I.U.G.C.). Dopo solo 2 stagioni la sigla cambia ulteriormente: durante l'Assemblea Straordinaria di Bologna del 16 febbraio 1975 diventa \"Federazione Italiana Giuoco Calcio Femminile\" (F.I.G.C.F.), preludio dell'ingresso nella F.I.G.C. che avverr\u00e0 nel 1986.\nCon la prima unificazione delle 2 Federazioni nel 1972, viene indetto un campionato di qualificazione a 45 squadre suddiviso in quattro gironi, primo passo per una graduale definizione della scala di valori che nel 1973 avrebbe trasformato la Serie B, unico livello regionale, in campionato nazionale a cui viene, nei primi 3 anni, attribuito il nome di \"Serie A Interregionale\".\nLa F.F.I.G.C. cresce vertiginosamente nel suo isolamento nei confronti della F.I.G.C., isolamento che comporta anche molti vantaggi in fatto di agevolazioni per le trasferte e i pernottamenti, agevolazioni che la Federcalcio non potrebbe concederle.\nInaugurata una Serie C a carattere interregionale, nel 1983 vengono poste le basi per lo sviluppo delle categorie giovanili costituendo nel 1979 il campionato delle \"esordienti\" in ambito regionale (che nel 1982 viene trasformato in Serie D). Ma \u00e8 soltanto nel 1986 che il calcio femminile perde la sua autonomia ed entra nei ranghi della FIGC. Inserita in ambito \"Lega Nazionale Dilettanti\", a partire dalla stagione 1986-1987 vengono costituite varie commissioni per studiare norme ad hoc per lo sviluppo del calcio femminile e nel 1989 viene nominato il primo presidente Maurizio Foroni.\nIl 1\u00ba maggio 1997 le societ\u00e0 di Serie A e B nominano quale presidente della Divisione Calcio Femminile Natalina Ceraso Levati. L'attivit\u00e0 a carattere nazionale si articola cos\u00ec: Serie A con 16 squadre partecipanti e girone unico; Serie B divisa in tre gironi da 14 squadre. Viene istituita la Supercoppa da disputarsi fra la vincente la Coppa Italia ed il campionato di Serie A. Proseguendo nell'opera di sviluppo, nel 1998, le societ\u00e0 partecipanti alla Serie B vengono suddivise in 4 gironi di 12 squadre con play-off finali per individuare le tre vincenti che accederanno alla Serie A. Viene poi istituito il torneo Under 14 per rappresentative regionali con atlete partecipanti ai tornei pulcini, esordienti, giovani calciatrici per incrementare il numero delle praticanti.\nNell'assemblea federale del 2009 Giancarlo Padovan \u00e8 stato eletto Presidente della Divisione Calcio Femminile.\nA partire dalla stagione 2018-2019 i campionati di Serie A e Serie B passano sotto la diretta gestione della FIGC. Poco dopo la LND presenta un ricorso per tentare di non perdere la gestione dei due campionati maggiori ma viene subito rigettato dal tribunale, a conferma che i due campionati saranno gestiti direttamente dalla federazione.\nStruttura del campionato.\nSerie nazionali.\nSerie A.\n\u00c8 un torneo che, dalla stagione 2012-2013, si svolge con 12 squadre. La squadra che totalizza il maggior numero di punti nella Serie A si aggiudica il titolo di Campione d'Italia, denominato e contraddistinto da un apposito scudetto, e acquista il diritto di partecipazione alla UEFA Women's Champions League. La seconda classificata conquista un posto nella griglia della UEFA Women's Champions League. Le ultime due squadre in classifica retrocedono in Serie B.\nSerie B.\nIn precedenza nota come Serie A2, dalla stagione 2013-2014 ha assunto la denominazione attuale diventando di fatto la seconda serie del calcio femminile. Dall'edizione 2020-2021 la Serie B \u00e8 composta da 14 squadre che si affrontano in un girone unico con gare di andata e ritorno per un totale di 26 giornate. Le prime due classificate vengono promosse direttamente in Serie A, mentre le ultime quattro classificate retrocedono direttamente in Serie C.\nSerie C.\nDalla stagione 2018-2019 \u00e8 diventata la terza serie con un campionato nazionale interregionale formato da quattro gironi di 12 o 14 squadre ciascuno. Dall'edizione 2021-2022, il numero di gironi \u00e8 ridotto a tre, ognuno di 16 squadre. Le prime classificate di ogni girone vengono promosse in Serie B.\nSerie regionali.\nLa restante struttura del campionato di calcio italiano si articola in ulteriori due livelli a cui possono giocare le squadre a vario titolo con differenti organizzazioni, oneri, doveri, regole e casi particolari. Le prime di ciascuna serie sono promosse a quella superiore. Entrambi i campionati sono organizzati dalla Lega Nazionale Dilettanti:\nA partire dai primi anni del 2000 i Comitati Regionali hanno gradualmente, a richiesta delle squadre affiliate, introdotto dei campionati femminili in ambito Settore Giovanile Regionale sia per squadre a 11 giocatrici che a livello indoor in ambito calcio a 5.\nPiramide del campionato.\nLa seguente piramide del campionato italiano di calcio femminile \u00e8 in vigore a partire dalla stagione sportiva 2021-2022.\nQui sotto una tabella con i vari cambiamenti dal 1970 a oggi, limitati solamente alle serie organizzate a carattere nazionale:"}
{"id": "105402", "revid": "174925", "url": "https://it.wikipedia.org/wiki?curid=105402", "title": "Teorema di Eulero (aritmetica modulare)", "text": "In matematica, e in particolare in teoria dei numeri, il teorema di Eulero (detto anche \"teorema di Fermat-Eulero\") afferma che se formula_1 \u00e8 un intero positivo ed formula_2 \u00e8 coprimo rispetto ad formula_1, allora:\ndove formula_5 indica la funzione phi di Eulero e formula_6 la relazione di congruenza modulo formula_1.\nQuesto teorema \u00e8 una generalizzazione del piccolo teorema di Fermat, ed \u00e8 ulteriormente generalizzato dal teorema di Carmichael.\nDimostrazione.\nConsideriamo l'insieme delle classi di resto (modulo formula_1) degli interi positivi minori o uguali ad formula_1 e coprimi con formula_1: \nSe moltiplichiamo ogni elemento di formula_12 per formula_2 otterremo un secondo insieme, \nOgni formula_15 \u00e8 ancora coprimo con formula_1 perch\u00e9 \u00e8 prodotto di due elementi coprimi con formula_1: infatti ogni numero primo formula_18 che divide formula_15 divide o formula_2 o formula_21, e quindi se dividesse anche formula_1 almeno uno tra formula_2 ed formula_21 non sarebbe coprimo con formula_1.\nSe ora formula_26, allora formula_27, perch\u00e9 altrimenti, moltiplicando per l'inverso formula_28 di formula_2 modulo formula_1 (che esiste perch\u00e9 formula_2 ed formula_1 sono coprimi), si avrebbe formula_33 e quindi formula_34. Questi due fatti implicano che formula_35 \u00e8 un sottoinsieme di formula_12 e ha la stessa cardinalit\u00e0 di formula_12: di conseguenza, formula_12 ed formula_35 coincidono.\nPertanto il prodotto, di tutti gli elementi di formula_12 \u00e8 congruente al prodotto di tutti gli elementi di formula_35:\nPoich\u00e9 ogni formula_21 \u00e8 primo con formula_1, possiamo moltiplicare ambo i membri per l'inversa di formula_45 modulo formula_1, ottenendo\nUna dimostrazione meno diretta pu\u00f2 essere ottenuta attraverso la teoria dei gruppi. L'insieme formula_12 delle classi di resto modulo formula_1, infatti, \u00e8 un gruppo abeliano sotto l'operazione di moltiplicazione, ed ha ordine formula_5. Un qualsiasi elemento formula_51 genera un sottogruppo il cui ordine formula_52, per il teorema di Lagrange, divide formula_5. Per definizione, formula_54, e, se formula_55, allora quindi formula_56.\nGeneralizzazioni.\nLa dimostrazione \"aritmetica\" del teorema di Eulero pu\u00f2 essere applicata, pi\u00f9 in generale, a tutti i gruppi abeliani finiti, senza invocare il teorema di Lagrange. In questo contesto, il teorema afferma che, se formula_57 e l'ordine di formula_58 \u00e8 formula_1, allora formula_60 (dove formula_61 \u00e8 l'elemento neutro del gruppo).\nEsempi di utilizzo.\nIl teorema pu\u00f2 essere usato per ridurre facilmente grandi potenze in modulo \"n\". Ad esempio, prendiamo in considerazione la ricerca dell'ultima cifra di formula_62, vale a dire di formula_63. 7 e 10 sono coprimi, e formula_64. Dal teorema di Eulero segue che formula_65, e quindi formula_66.\nIn generale, nella riduzione di una potenza di formula_2 modulo formula_1, formula_69, dove formula_70."}
{"id": "105403", "revid": "1305772", "url": "https://it.wikipedia.org/wiki?curid=105403", "title": "Armor Plated", "text": "Armor Plated \u00e8 una tecnologia antigraffio per supporti a lettura ottica sviluppata dalla TDK.\nTecnica.\nIl rivestimento protettivo che \u00e8 possibile applicare su dischi ottici, ad esempio i DVD, e sugli schermi dei pannelli LCD, consiste in due strati sovrapposti di particelle di silice, capace di prevenire i graffi, e di una resina a base di fluoro, repellente ad acqua ed inchiostro. Quest'ultimo strato \u00e8 anche in grado, a detta della TDK, di tenere lontano la polvere e ridurre al minimo eventuali impronte digitali. Il sottilissimo rivestimento \u00e8 perfettamente trasparente sia alla luce visibile che al laser dei DVD.\nImpiego.\nStando a quanto riportato da New Scientist, la tecnologia protettiva di TDK verr\u00e0 adottata da Sony, Philips e Panasonic nei propri dischi Blu-ray ad alta capacit\u00e0 attesi sul mercato il prossimo anno. Lo speciale rivestimento chimico sostituir\u00e0 eventuali protezioni fisiche del tipo delle cartridge utilizzate nei DVD-RAM."}
{"id": "105404", "revid": "1632387", "url": "https://it.wikipedia.org/wiki?curid=105404", "title": "Roberto Mancini", "text": "Soprannominato \"il Mancio\", \u00e8 considerato uno dei migliori centrocampisti offensivi nella storia del calcio italiano. Ha esordito in Serie A con il nel 1981, non ancora diciassettenne, per poi diventare, negli anni a seguire, un simbolo della , nella quale ha militato per 15 stagioni, di cui \u00e8 primatista di presenze e reti avendovi disputato 566 partite segnando 173 gol e con la quale vince il primo e finora unico campionato italiano del club; dopo aver militato nel club genovese, ha giocato per un triennio nella , con la quale vince un campionato italiano (a distanza di 26 anni dall'ultimo) nonch\u00e9 le prime (e finora uniche) due coppe europee del club, per poi chiudere la carriera da calciatore dopo una breve parentesi al .\nTra il 1984 e il 1994 ha fatto parte della nazionale italiana, con cui ha disputato da titolare il e partecipato senza giocare al ; meno brillante rispetto a quanto mostrato nelle squadre di club, in maglia azzurra ha totalizzato 36 presenze e 4 reti. Conta, inoltre, 26 apparizioni e 9 gol nell', con la quale ha preso parte ai campionati d'Europa di categoria del 1984 e del 1986, classificandosi rispettivamente al terzo e al secondo posto.\nAvendo vinto sei volte la Coppa Italia, \u00e8 il giocatore che, a pari merito con Gianluigi Buffon, ha conquistato pi\u00f9 volte questo trofeo, nonch\u00e9 quello col maggior numero di presenze nel torneo (120); il suo palmar\u00e8s annovera anche due Coppe delle Coppe, due scudetti, due Supercoppe italiane e una Supercoppa UEFA. A livello individuale si \u00e8 aggiudicato due premi agli Oscar del calcio AIC 1997, quando \u00e8 stato premiato come miglior calciatore italiano e miglior calciatore assoluto; in precedenza aveva vinto per due volte il Guerin d'oro, al termine delle stagioni 1987-1988 e 1990-1991. Nel 2017 \u00e8 stato insignito del Golden Foot, venendo annoverato tra le \"Leggende del calcio\".\nRitiratosi dal calcio giocato, ha intrapreso la carriera da allenatore, distinguendosi come uno dei migliori tecnici della sua generazione e vincendo numerosi trofei: quattro Coppe Italia (record condiviso con Massimiliano Allegri e Sven-G\u00f6ran Eriksson), due Supercoppe italiane, tre campionati italiani con l'Inter, vincendo nel 2006 un campionato a 17 anni di distanza dall'ultimo; un campionato inglese, nel 2012, a distanza di 44 anni dall'ultimo, una FA Cup e una FA Community Shield alla guida del Manchester City; una Coppa di Turchia alla guida del e, alla guida della nazionale italiana, il , a 53 anni di distanza dall'ultima affermazione (Italia 1968). Nel 2015 \u00e8 stato inserito nella \"Hall of Fame del calcio italiano\", nella categoria \"Allenatore italiano\".\nBiografia.\nMancini \u00e8 stato sposato con Federica Morelli, da cui ha avuto tre figli: Filippo (nato a Genova il 13 ottobre 1990), Andrea (nato a Genova il 13 agosto 1992) e Camilla (nata a Roma il 6 febbraio 1997). Il 26 giugno 2015 ha annunciato di aver avviato le pratiche per la separazione e il divorzio dalla moglie. \nFilippo Mancini ha giocato nelle giovanili dell' e con le maglie di Entella e (allenato dal padre nello stesso periodo) senza mai esordire. Anche il fratello Andrea ha giocato nelle giovanili dell'Inter e nel City e, dopo aver giocato in serie minori, ha chiuso la carriera nel 2017 con i New York Cosmos; l\u2019anno seguente ha superato l'esame finale da direttore sportivo a Coverciano.\nNel 1997, ai tempi della Lazio, Mancini fu raggirato nel crack di una finanziaria di Tarquinia.\nIl 26 marzo 2009 \u00e8 stato reso noto l'acquisto da parte di Mancini del 25% della Kifaru, societ\u00e0 attiva nella costruzione di barche con sede legale a Firenze. Il 50% dell'impresa \u00e8 in mano alla famiglia Sarti, mentre il restante \u00e8 di azionisti minori.\nIl 1\u00ba dicembre 2014 \u00e8 stato nominato a Roma \"Goodwill Ambassador\" di UNICEF Italia e ha dedicato il titolo ai bambini affetti da AIDS.\nL'11 maggio 2016 la Procura di Roma ha chiesto 3 anni e mezzo di reclusione per Mancini, accusato di bancarotta fraudolenta nell'ambito del processo con rito abbreviato per il crack della Img Costruzioni. Poche ore dopo la richiesta del PM, Mancini \u00e8 stato assolto perch\u00e9, secondo il GUP, \"il fatto non sussiste e non costituisce reato\".\nNel maggio del 2021 viene pubblicato \"La bella stagione\", libro scritto insieme a Gianluca Vialli nel quale raccontano la vittoria dello scudetto del 1991 con la Sampdoria. Il 23 luglio dello stesso anno l\u2019Universit\u00e0 degli Studi di Urbino \"Carlo Bo\" gli conferisce la laurea \"ad honorem\" in Scienze dello Sport. Dopo essere stato testimonial in questi ultimi anni negli spot di Lidl, Poste italiane e Regione Marche, oltre che uomo immagine di Richard Mille e \"global brand ambassador\" di Paul&amp;Shark, nel settembre del 2021 insieme a Lino Banfi compare in alcuni spot di TIMvision.\nCaratteristiche tecniche.\nGiocatore.\nFantasista, capace di giocare sia come centrocampista offensivo sia come seconda punta, prediligeva effettuare passaggi smarcanti per i compagni piuttosto che concludere a rete, ma era abile anche in fase realizzativa, al punto da essere impiegato, talvolta, come centravanti: a detta del suo ex allenatore Renzo Ulivieri, Mancini avrebbe potuto affermarsi come erede di Roberto Boninsegna se avesse giocato costantemente da prima punta. Giocatore carismatico e dal carattere acceso, \u00e8 ritenuto uno dei massimi \u00abspecialisti\u00bb del dribbling della sua epoca; le notevoli qualit\u00e0 tecniche gli consentivano di dare una svolta improvvisa alle partite, nonostante il suo rendimento fosse discontinuo.\nSecondo il parere di Vujadin Bo\u0161kov, le doti caratteriali di Mancini lasciavano intravedere, al termine del suo percorso da calciatore, una possibile carriera da allenatore \u2014 effettivamente concretizzatasi \u2014, sebbene il tecnico serbo lo ritenesse maggiormente adatto a mansioni dirigenziali.\nAllenatore.\nUna volta sedutosi in panchina, agli esordi il tecnico jesino mostr\u00f2 una certa affinit\u00e0 con la filosofia calcistica del suo mentore Bo\u0161kov, spingendo sull'innovazione e prediligendo un calcio improntato \u00abpi\u00f9 al gioco che ai risultati\u00bb, spesso affidandosi a calciatori pi\u00f9 di talento che di sostanza. Ci\u00f2 si traduceva tuttavia in squadre che non riuscivano a concretizzare la grande mole di gioco prodotta, sicch\u00e9 ben presto l'allenatore abbracci\u00f2 l'idea del \u00abdominio fisico delle partite\u00bb attraverso la costruzione di \u00abuna diga muscolare sulla mediana\u00bb; una soluzione quest'ultima mutuata da un altro dei suoi maestri, Sven-G\u00f6ran Eriksson.\nLe successive innovazioni portate nella disciplina dal \"guardiolismo\" \u2014 supremazia della tecnica, ricerca dell'identit\u00e0 tattica e valore della progettualit\u00e0 a lungo termine \u2014 influenzarono e ridisegnarono anche la proposta calcistica di Mancini il quale, al contrario, si era fin l\u00ec creato la fama di \u00aballenatore pragmatico, poco spettacolare e \"costoso\"\u00bb per via degli ingenti investimenti che richiedeva ai suoi club in sede di mercato, cosa che nel frattempo l'aveva fatto scivolare ai margini del calcio di vertice. Il passaggio sulla panchina della nazionale italiana coincise infatti per il tecnico jesino con la riscoperta delle idee d'inizio carriera, con un gioco \u00abpi\u00f9 moderno\u00bb e la predilezione verso giovani di prospettiva anzich\u00e9 nomi gi\u00e0 affermati. Tra le tattiche pi\u00f9 utilizzate dalla nazionale italiana da lui guidata \u00e8 presente un riadattamento del cosiddetto \"falso nueve\" ideato dallo stesso Josep Guardiola, ovvero la predilezione per l'utilizzo di attaccanti esterni anche in posizione centrale con lo scopo di creare ampi spazi pi\u00f9 facilmente attaccabili, cercando allo stesso tempo di non dare punti di riferimento alla difesa avversaria.\nCarriera.\nGiocatore.\nClub.\nBologna.\nA soli tredici anni venne segnalato a Marino Perani, all'epoca responsabile del settore giovanile del , che lo ingaggi\u00f2 per 700.000 lire dopo un breve provino. Dopo tre anni trascorsi tra i Giovanissimi, a sedici anni Mancini esord\u00ec nella squadra Primavera.\nEsord\u00ec il 6 settembre 1981 in Coppa Italia, subentrando a inizio ripresa a Chiorri in Bologna-, terminata 2-2. Una settimana pi\u00f9 tardi fece il suo esordio in Serie A, nella gara Bologna-Cagliari (1-1), diventando il sesto giocatore pi\u00f9 giovane a esordire in Serie A. Mancini svilupper\u00e0 lungo la sua carriera un legame particolare con questa manifestazione, aggiudicandosela per 6 volte da giocatore e 4 da allenatore e divenendo inoltre il calciatore con pi\u00f9 presenze (120) nella stessa.\nRealizz\u00f2 la sua prima rete in massima serie a Como, il 4 ottobre 1981, fissando il risultato di -Bologna sul 2-2, al 78' dopo che la sua squadra si era trovata in svantaggio di due reti.\nDurante il suo primo campionato di Serie A, fu presente in tutte e 30 le gare e mise a segno 9 gol.\nIl Bologna non riusc\u00ec, per\u00f2, a evitare la sua prima retrocessione in Serie B.\nDurante la sua esperienza bolognese contribu\u00ec inoltre a vincere il Campionato Allievi Professionisti, il primo per il Bologna.\nSampdoria.\nNell'estate 1982 il presidente della Paolo Mantovani, estremamente determinato a portare Mancini a Genova, pag\u00f2 al Bologna 4 miliardi di lire, una cifra notevole per quei tempi, pi\u00f9 i cartellini di Galdiolo, Roselli, Brondi e Logozzo. Arrivato alla Sampdoria, Mantovani lo tratt\u00f2 come il suo pupillo: tanta predilezione venne ripagata da Mancini non soltanto con una serie di soddisfazioni che segnarono la storia della societ\u00e0 blucerchiata, ma con un affetto che va ben oltre le vicende professionali. Rimase alla Sampdoria fino alla stagione 1996-1997. Sigl\u00f2 la sua prima rete ufficiale con la Sampdoria e la prima rete in carriera in Coppa Italia il 1\u00ba settembre 1982, al 63' di Sampdoria-, dopo essere subentrato all'inizio del secondo tempo a Paolo Rosi. Fece il suo esordio con la maglia blucerchiata in campionato, partendo tra gli 11 titolari, nella gara Sampdoria- (1-0), il 12 settembre 1982.\nNella Sampdoria, Mancini e Gianluca Vialli formarono una delle coppie d'attacco pi\u00f9 prolifiche di sempre sotto rete, venendo subito soprannominati \"gemelli del gol\". Il primo trofeo ufficiale di Mancini e della Sampdoria fu la Coppa Italia 1984-1985, ottenuta grazie alla doppia vittoria nella finale contro il . Sotto la guida tecnica di Boskov, arrivato a Genova nell'estate 1986, vinse uno scudetto nel 1990-1991 e 2 Coppe Italia nel 1987-1988 e nel 1988-1989. A questi trofei si aggiunge una Supercoppa italiana, conquistata nel 1991 ai danni della , grazie a una sua rete al 75'. Con Eriksson sulla panchina blucerchiata arriv\u00f2 la quarta Coppa Italia nel 1993-1994.\nPer quanto concerne il versante europeo, la Sampdoria di fine anni ottanta e inizio anni novanta fu tra le maggiori protagoniste: dopo essere stata sconfitta in finale dal nella Coppa delle Coppe 1988-1989, si aggiudic\u00f2 la stessa nel 1989-1990, avendo la meglio in finale sull' per 2-0 grazie a una doppietta di Vialli. Nella stagione 1991-1992 Mancini e la Sampdoria disputarono la terza finale europea in quattro anni: stavolta per\u00f2 era in palio il massimo trofeo continentale, la Coppa dei Campioni. La Sampdoria venne sconfitta ai supplementari ancora una volta dal , che si impose per 1-0 grazie a una rete di Koeman al 112'.\nLazio.\nGiunse a Roma, sponda , nell'estate 1997. L'arrivo di Mancini, che segu\u00ec quello dell'allenatore Eriksson e al quale seguirono nei due anni successivi quelli degli altri ex doriani Veron, Mihajlovi\u0107 e Lombardo, coincise con l'apertura del ciclo di vittorie nazionali e internazionali della squadra del presidente Cragnotti sul finire degli anni 1990.\nMancini si present\u00f2 ai tifosi biancocelesti con la rete del vantaggio in Lazio- 2-0 del 31 agosto 1997, sua partita d'esordio all'Olimpico. Mise subito la firma anche nel suo primo derby, siglando la rete d'apertura in -Lazio 1-3 del 1\u00ba novembre 1997. Si esalt\u00f2 nelle sfide stracittadine: in Lazio-Roma 4-1 del 6 gennaio 1998 realizz\u00f2 con un pallonetto da fuori area il terzo gol biancoceleste, mentre in Lazio-Roma 3-3 del 29 novembre 1998 realizz\u00f2 una doppietta, segnando il primo gol con un colpo di tacco, suo marchio di fabbrica. Un altro tacco, ancor pi\u00f9 memorabile perch\u00e9 acrobatico, \u00e8 quello con cui segn\u00f2 a Gianluigi Buffon la seconda rete biancoceleste in -Lazio 1-3 del 16 gennaio 1999. Il 14 maggio 2000, a 35 anni, gioc\u00f2 l'ultima partita con la maglia biancoceleste all'Olimpico.\nNelle tre stagioni romane con la Lazio Mancini vinse uno storico scudetto, il secondo del club biancoceleste, nel campionato 1999-2000 (che coincise anche con il centenario biancoceleste), l'ultima edizione della Coppa delle Coppe (1999), una Supercoppa UEFA battendo i campioni d'Europa del (1999), due Coppe Italia (1998 e 2000) e una Supercoppa italiana (1998).\nLeicester City e ritiro.\nNonostante avesse annunciato il 23 maggio 2000 il ritiro dall'attivit\u00e0 agonistica, assumendo il 19 luglio l'incarico di vice allenatore della Lazio, il 18 gennaio 2001 torn\u00f2 sui suoi passi, firmando un contratto semestrale da giocatore con il . La sua permanenza in Inghilterra dur\u00f2 tuttavia solo un mese, nel corso del quale ebbe modo di scendere in campo con la maglia dei biancoblu in 4 partite di Premier League e 1 di FA Cup, le ultime della sua carriera di calciatore, senza siglare reti: il 22 febbraio 2001 appese definitivamente gli scarpini al chiodo, una volta ricevuta la possibilit\u00e0 di allenare la .\nNazionale.\nNazionale Under-21.\nFece il suo esordio non ancora diciottenne nella di Azeglio Vicini, il 10 ottobre 1982, in -Italia (1-1). Data la sua giovane et\u00e0, riusc\u00ec a far parte di due bienni dell'Under-21: il 1982-1984 e il 1984-1986. Quest'ultimo culmin\u00f2 a Valladolid nella finale del campionato d'Europa 1986, con la sconfitta ai tiri di rigore per mano della il 29 ottobre 1986, giorno dell'ultima partita di Mancini con l'Under-21. Era la squadra di cui facevano parte, tra gli altri, Gianluca Vialli, Walter Zenga, Riccardo Ferri, Giuseppe Giannini, Roberto Donadoni, Nicola Berti e Fernando De Napoli, tutti poi chiamati, assieme allo stesso Mancini, a disputare il con la nazionale maggiore, sempre agli ordini di Vicini.\nNell'Under-21 totalizz\u00f2 26 presenze, mettendo a segno 9 reti.\nNazionale maggiore.\nIl primo approccio di Mancini con la nazionale maggiore avvenne durante la gestione di Enzo Bearzot, che lo convoc\u00f2 per la prima volta nel 1984, a soli 19 anni, in occasione di una \"tourn\u00e9e\" di amichevoli in Nord America: l'esordio arriv\u00f2 il 26 maggio a Toronto, nella vittoria 2-0 contro il , subentrando nella ripresa a Bruno Giordano. Tuttavia, nel corso della stessa trasferta oltreoceano, alcune intemperanze disciplinari portarono Bearzot ad allontanarlo immediatamente dal \"giro azzurro\", rinunciando a chiamarlo per tutto il resto del suo mandato federale. Una situazione che pare presagire quello che sar\u00e0 il problematico rapporto del Mancini calciatore con la maglia azzurra, segnato da una scarsa \"verve\" in campo e da frizioni con allenatori e media.\nEsaurita nel frattempo la sua militanza nell'Under-21, a partire dal 1986 torn\u00f2 stabilmente in nazionale maggiore, anche giovando del sopravvenuto avvicendamento tecnico tra Bearzot e Vicini. Convocato con frequenza, ci\u00f2 nonostante rischi\u00f2 di saltare l'appuntamento col per via di alcune dichiarazioni lesive verso la classe arbitrale, di cui si rese protagonista in maglia sampdoriana, in contrasto con le norme di comportamento della Federcalcio; difeso dal commissario tecnico, pot\u00e9 rispondere alla chiamata per la fase finale della competizione. Qui segn\u00f2 il suo primo gol in azzurro, il 10 giugno 1988 a D\u00fcsseldorf contro i padroni di casa della , festeggiato in maniera liberatoria \u2014 e fin troppo provocatoria verso la tribuna stampa \u2014 per aver interrotto un lungo periodo senza reti. Tuttavia non riusc\u00ec a ripetersi nel prosieguo del torneo, chiuso dagli azzurri in semifinale contro l'.\nDopo l'Europeo perse progressivamente il posto da titolare a scapito di Giuseppe Giannini, finendo per entrare in rotta con lo stesso Vicini. Fu comunque tra i convocati per il in Italia, concluso dagli \"Azzurri\" ancora in semifinale, ma stavolta Mancini non scese mai in campo durante la manifestazione.\nSebbene confermato nel gruppo azzurro da Arrigo Sacchi, non risult\u00f2 particolarmente adatto agli schemi del tecnico romagnolo, il quale, pur stimandolo e impiegandolo talvolta come centravanti per farlo coesistere con Roberto Baggio, di fatto lo considerava la riserva del fantasista veneto. Durante le qualificazioni al realizz\u00f2 le sue ultime 3 reti in maglia azzurra, non venendo tuttavia convocato per la fase finale della torneo negli Stati Uniti d'America: Sacchi gli prefer\u00ec, infatti, Gianfranco Zola.\nLa sua militanza in nazionale, sottotono rispetto a quanto ottenuto con i club, termin\u00f2 il 23 marzo 1994, quando il giocatore disput\u00f2 l'ultima delle sue 36 partite, un'amichevole contro la .\nAllenatore.\nGli inizi: vice della Lazio e Fiorentina.\nAppena ritiratosi rimase nei quadri della e il 19 luglio 2000 intraprese la carriera di allenatore come vice di Eriksson, vincendo subito la Supercoppa italiana al fianco del tecnico svedese.\nIl 26 febbraio 2001, dopo un breve ritorno al calcio giocato con gli inglesi del Leicester City, a 36 anni venne ingaggiato dalla per sostituire nel ruolo di allenatore il turco Fatih Terim. Tale incarico suscit\u00f2 polemiche tra gli addetti ai lavori, poich\u00e9 Mancini non era all'epoca in possesso del patentino di allenatore di prima categoria e, soprattutto, era gi\u00e0 stato tesserato per l'annata in corso con la Lazio (a differenza dei calciatori, nei campionati italiani non \u00e8 permesso a un allenatore cambiare squadra nel corso della medesima stagione); all'ex giocatore, per\u00f2, in quel caso, visto che era solo il tecnico in seconda e non il responsabile diretto della formazione biancoceleste, non era applicabile la suddetta norma. Nonostante il parere contrario dell'Assoallenatori, alla fine Mancini ottenne il via libera ad assumere l'incarico nel club toscano da parte dell'allora commissario straordinario della Federcalcio, Gianni Petrucci.\nNel resto della stagione 2000-2001, con la Fiorentina gi\u00e0 qualificata per la finale di Coppa Italia, Mancini riusc\u00ec a vincere il trofeo nella doppia finale contro il allenato da Renzo Ulivieri: si tratt\u00f2 del suo primo titolo da allenatore, nonch\u00e9 del sesto trionfo della squadra gigliata in tale torneo. Nel frattempo, in campionato giunse al nono posto finale.\nNell'estate seguente la societ\u00e0 si trov\u00f2 alle prese con impellenti problemi finanziari e Mancini dovette gestire un parco giocatori notevolmente indebolito, con l'obiettivo minimo, per l'annata successiva e sotto il profilo sportivo, della permanenza in Serie A. Inizi\u00f2 la stagione 2001-2002 perdendo la Supercoppa italiana contro la . Sempre da detentore della Coppa Italia in carica, Mancini esord\u00ec da allenatore nelle coppe europee, prendendo parte alla Coppa UEFA, dove la squadra viola venne eliminata ai sedicesimi di finale. L'11 gennaio 2002, dopo 17 partite di campionato e a seguito della sconfitta interna contro il , si dimise da tecnico della squadra toscana (che poi alla fine retroceder\u00e0 e fallir\u00e0), dopo che alcuni tifosi, delusi per l'andamento della squadra, lo avevano minacciato per lo scarso impegno.\nRitorno alla Lazio.\nIl 1\u00ba luglio 2002 torn\u00f2 alla con un contratto biennale, ottenendo buoni risultati, sebbene la societ\u00e0 fosse colpita da diverse vicissitudini finanziarie, che culminarono con le dimissioni dell'allora presidente Sergio Cragnotti e con l'inserimento dello stesso Mancini nel consiglio di amministrazione della societ\u00e0. Arriv\u00f2 al quarto posto in campionato al suo primo anno, centrando cos\u00ec la zona Champions, dopo essere stato per un periodo anche in corsa per lo scudetto, e arriv\u00f2 in semifinale sia in Coppa Italia sia in Coppa UEFA, con un 4-1 rimediato dal guidato da Jos\u00e9 Mourinho, che successivamente vinse il torneo.\nL'anno dopo (2003-2004), la Lazio di Mancini gioc\u00f2 bene in Coppa Italia: dopo aver eliminato il (vittoria per 2-1 a Milano e per 4-0 a Roma), il (2-0 a Roma, 1-1 al Tardini) e il (2-0 a Modena, 1-0 a Roma), sconfisse in finale la (2-0 all'Olimpico e 2-2 al delle Alpi) e Mancini vinse la seconda Coppa Italia da allenatore. In campionato giunse sesto, dopo una lunga lotta a tre tra Inter, Parma e Lazio per il quarto posto. Il 7 luglio 2004 lasci\u00f2 il club capitolino per approdare all'.\nInter.\nLa prima stagione sulla panchina nerazzurra segn\u00f2 il ritorno alla vittoria per la squadra milanese, che a giugno si aggiudic\u00f2 la Coppa Italia (dopo 23 anni dall'ultima vittoria). In campionato si era classificata terza, con ben 18 pareggi, mentre in Champions League aveva raggiunto i quarti di finale, venendo poi eliminato dal guidato da Carlo Ancelotti (si tratt\u00f2 della seconda stagione in cui il derby di Milano si disput\u00f2 nella massima competizione europea). La stagione 2005-06, che si apr\u00ec con la vittoria della Supercoppa italiana, sar\u00e0 una replica della precedente, con l'eliminazione europea allo stesso turno, la vittoria della coppa nazionale (sempre battendo la in finale) e un altro terzo posto in Serie A. In piena estate, tuttavia, gli sviluppi del processo di \"Calciopoli\" portarono la F.I.G.C. all'assegnazione a tavolino dello scudetto ai nerazzurri.\nNel campionato 2006-07 l'Inter emerse subito come protagonista, conseguendo anche una striscia di 17 vittorie consecutive (tra cui la rocambolesca vittoria nel derby per 4-3): la formazione milanese vincer\u00e0 il torneo con cinque giornate di anticipo e 97 punti in classifica. Anche questa stagione era cominciata con un successo nella Supercoppa, battendo in rimonta la Roma (da 0-3 a 4-3 nei supplementari). Il ciclo vittorioso prosegu\u00ec nel 2007-08, con la conquista del 16\u00ba scudetto: all'ultima giornata di un torneo che l'aveva vista in vantaggio sulla Roma anche di 11 lunghezze, l'Inter vinse il tricolore staccando i capitolini di 3 punti.\nIl 29 maggio 2008 l'allenatore marchigiano venne per\u00f2 esonerato dal presidente Massimo Moratti: nel comunicato ufficiale, la societ\u00e0 indic\u00f2 come motivazione per l'interruzione del rapporto le dichiarazioni rese dal tecnico l'11 marzo precedente, dopo l'eliminazione dalla Champions per mano del (\u00abNon so se tra due mesi sar\u00f2 ancora qui\u00bb). Il 30 ottobre 2009, dopo oltre un anno di inattivit\u00e0, avvenne la risoluzione consensuale del contratto con la societ\u00e0 (valido sino al 2012): Mancini percep\u00ec una liquidazione di 8 milioni di euro. Il bilancio della prima esperienza nerazzurra fu di 226 partite complessive con 140 vittorie, 60 pareggi e 26 sconfitte. Sulla panchina della squadra milanese gli subentr\u00f2 il portoghese Jos\u00e9 Mourinho.\nManchester City.\nIl 19 dicembre 2009 firm\u00f2 con il per 3,5 milioni di euro a stagione, sostituendo l'esonerato Mark Hughes. Pochi giorni dopo la firma, nella partita d'esordio sulla sua nuova panchina, vinse per 2-0 contro lo , ripetendosi 2 giorni dopo, quando espugn\u00f2 il campo del con il punteggio di 0-3, grazie alla doppietta di Carlos T\u00e9vez e alla rete di Javier Garrido. La squadra, rimasta a lungo in lotta per la quarta posizione finale, venne sconfitta per 1-0 nello scontro diretto contro il del 5 maggio 2010 e concluse cos\u00ec al quinto posto, valido per la qualificazione in Europa League.\nNel tentativo di migliorare il piazzamento appena ottenuto, Mancini e il City movimentarono il mercato estivo con alcune operazioni coraggiose che suscitarono reazioni contrastanti: il tecnico italiano ricevette ampi consensi per gli arrivi di Mario Balotelli (allenato gi\u00e0 all'Inter), David Silva e Yaya Tour\u00e9 e per il ritorno di Joe Hart, ma anche perplessit\u00e0 e dissenso per lo scarso riguardo riservato in particolare a Craig Bellamy, Stephen Ireland e Shay Given, i migliori giocatori della precedente gestione Hughes. Il 14 maggio 2011 conquist\u00f2 la FA Cup, vincendo a Wembley 1-0 contro lo Stoke City con gol di Yaya Tour\u00e9, interrompendo un digiuno di titoli che durava da ben 35 anni. Alla fine della stagione la squadra si piazz\u00f2 al terzo posto, qualificandosi direttamente alla Champions League per la prima volta nella sua storia.\nLa stagione successiva vinse la Premier League, battendo all'ultima giornata il QPR per 3-2, ribaltando nei minuti di recupero il risultato. Il 12 agosto vinse il terzo e ultimo trofeo della sua esperienza inglese, battendo il per 3-2 nella finale di Community Shield disputata al Villa Park di Birmingham.\nIl 13 maggio 2013, due giorni dopo aver perso la finale di FA Cup contro il (0-1), venne sollevato dall'incarico di allenatore del a causa dei risultati deludenti della stagione 2012-2013. Il suo posto venne preso, per le ultime due partite di campionato, dall'assistente Brian Kidd.\nGalatasaray.\nIl 30 settembre 2013 venne ingaggiato dal club turco del Galatasaray. Nello staff c'erano Fausto Salsano e Attilio Lombardo come assistenti, Ivan Carminati come preparatore atletico e, come team manager, Jos\u00e8 Duque, con lui gi\u00e0 al City. Subentrato ancora una volta a Terim e con la squadra al 9\u00ba posto, ottenne un'insperata qualificazione agli ottavi di Champions League, eliminando la Juventus di Antonio Conte, battendola per 1-0 nell'incontro decisivo a Istanbul con gol di Wesley Sneijder. Negli ottavi incontr\u00f2 un altro rivale storico, Jos\u00e9 Mourinho, ora allenatore del Chelsea, che pose fine alla sua avventura nel torneo con un secco 2-0 a Stamford Bridge, dopo l'1-1 maturato in casa dei turchi. Il 6 maggio riusc\u00ec a conquistare la Coppa di Turchia, battendo per 1-0 in finale l' grazie a una rete di Sneijder.\nNel campionato turco non riusc\u00ec invece nell'impresa di rimontare il , che si laure\u00f2 campione di Turchia, ma riusc\u00ec a stare davanti al , conquistando cos\u00ec il 2\u00ba posto che comportava la qualificazione diretta in Champions League. L'11 giugno 2014 lasci\u00f2 la squadra turca, esercitando la clausola liberatoria.\nRitorno all'Inter.\nIl 14 novembre 2014, durante la sosta del campionato, venne richiamato all'Inter per sostituire l'esonerato Walter Mazzarri. Apr\u00ec la sua seconda esperienza in nerazzurro con un pareggio nel derby, seguito dalla qualificazione ai sedicesimi di Europa League nel giorno in cui compiva 50 anni. Eliminato dal nei quarti di Coppa Italia, non raggiunse per la prima volta la finale del torneo sulla panchina interista. Il 15 febbraio 2015, grazie alla vittoria per 4-1 contro l', ottenne la centesima affermazione in campionato alla guida del club. L'Inter, uscita negli ottavi di Europa League, chiuse il campionato in ottava posizione, mancando, per la prima volta sotto la sua gestione, l'accesso alle coppe continentali.\nNel torneo 2015-16 i nerazzurri, malgrado un girone d'andata vissuto in testa alla classifica, incapparono in una crisi agli inizi del 2016 (con Mancini che rimedi\u00f2 anche un'espulsione, durante il derby perso 3-0) che, oltre a costare l'allontanamento dalle zone di vertice, spinse la societ\u00e0 a riconsiderare la sua posizione. Fallito l'ingresso alla finale di Coppa Italia anche per questa stagione, l'Inter chiuse il campionato al quarto posto, entrando in Europa League. In estate annunci\u00f2 di voler rimanere sulla panchina della squadra, ma gli attriti con la nuova propriet\u00e0 lo convinsero a risolvere il contratto nel mese di agosto.\nZenit San Pietroburgo.\nDopo essere rimasto senza allenare per una stagione, il 1\u00ba giugno 2017 firm\u00f2 con lo . Venne eliminato ai sedicesimi di finale di Coppa di Russia dalla , vittoriosa per 3-2 dopo i tempi supplementari. In Europa League si piazz\u00f2 al primo posto nel proprio girone e batt\u00e9 ai sedicesimi di finale il , ma venne eliminato agli ottavi dal . Concluse il campionato al quinto posto. Il 13 maggio 2018 rescisse il contratto di comune accordo con il club russo.\nNazionale italiana.\nLa ricostruzione tra Nations League e qualificazioni europee (2018-2019).\nIl 14 maggio 2018 Mancini viene nominato commissario tecnico della nazionale italiana, ponendo fine a quello che diverse testate hanno definito un periodo di \u00abtransizione\u00bb della compagine azzurra, segnato dalla clamorosa mancata qualificazione al e dai burrascosi addii del CT Gian Piero Ventura e del presidente federale Carlo Tavecchio. Chiamato a rivitalizzare una selezione in grave difficolt\u00e0, Mancini procede sin dalle prime battute ad un ampio ricambio generazionale, escludendo numerosi veterani della formazione e concedendo maggiore spazio ai giovani talenti del calcio italiano.\nIl 28 maggio 2018 esordisce sulla panchina dell'Italia con una vittoria, battendo in amichevole l' (2-1). Fanno seguito i sofferti scontri amichevoli contro (3-1 per i transalpini) e (1-1), che anticipano la prima competizione ufficiale disputata dall'Italia di Mancini, ovvero la prima edizione della Nations League. L'Italia, sorteggiata in Lega A con e , esordisce contro quest'ultima maturando un pareggio (0-0). Nonostante la sconfitta contro il Portogallo all'andata (1-0), nelle gare di ritorno l'Italia ottiene prima una vittoria contro la Polonia (0-1), quindi un pareggio contro i lusitani (0-0), risultati che consentono agli \"Azzurri\" di classificarsi secondi nel proprio girone, evitando la retrocessione in Lega B, rimanendo tuttavia esclusi dalla fase finale del torneo.\nSorteggiata nel gruppo J delle qualificazioni per il , l'Italia di Mancini esordisce vittoriosamente il 23 marzo 2019 contro la (2-0): tra le note salienti figura il gol del diciannovenne Moise Kean, secondo solo a Bruno Nicol\u00e8 tra i pi\u00f9 giovani marcatori nella storia della nazionale maggiore. Il successivo trionfo sul (6-0) porta gli Azzurri in vetta nel girone di qualificazione, avvicinando l'accesso al torneo gi\u00e0 nel mese di settembre. Il 12 ottobre 2019, con la vittoria casalinga sulla (2-0), l'Italia di Mancini strappa la qualificazione matematica a Euro 2020 da prima classificata del girone, con tre giornate d'anticipo, risultato mai conseguito prima nella storia della nazionale italiana. La successiva vittoria sul Liechtenstein (5-0), la nona consecutiva di una striscia iniziata con la vittoriosa amichevole contro gli (1-0), consente a Mancini di eguagliare il primato di vittorie consecutive registrato nel 1938 da Vittorio Pozzo, record poi infranto con i seguenti successi sulla (0-3) e sull' (9-1): in quest'ultima partita la formazione di Mancini matura il risultato col pi\u00f9 ampio scarto di reti di sempre in una gara di qualificazione agli Europei degli \"Azzurri\".\nGli anni dei primati e del \"Rinascimento azzurro\" (2020-).\nA seguito dello scoppio della pandemia di COVID-19, lo svolgersi di Euro 2020 viene rinviato di un anno. La compagine azzurra prende quindi parte all'edizione 2020-2021 della UEFA Nations League, venendo sorteggiata nel girone con Polonia, Bosnia ed Erzegovina e : la tornata di sfide, che vede figurare in panchina anche il vice commissario tecnico Alberico Evani a causa della sopraggiunta positivit\u00e0 al COVID-19 di Mancini stesso, poi guarito, culmina con il conseguimento del vertice del girone, in virt\u00f9 del quale risultato gli \"Azzurri\" possono accedere di diritto alla fase finale del torneo. Nel mentre, a fine marzo 2021 l'Italia disputa le sue prime tre gare nell'ambito delle qualificazioni al campionato del mondo 2022 contro , e , vincendole tutte e tre per 2-0.\nIl 17 maggio 2021 Mancini firma con la nazionale un rinnovo quinquennale fino al 2026. Nel giugno del 2021 gli \"Azzurri\" prendono infine parte al , superando l'iniziale fase a gironi a punteggio pieno e mantenendo la porta inviolata, impresa mai riuscita in precedenza in un campionato europeo ad alcuna selezione nazionale. Il 26 giugno 2021, con il successo sull' negli ottavi di finale (2-1 dts), Mancini infrange il record di maggior numero di risultati utili consecutivi della nazionale (precedentemente 30, ottenuti da Vittorio Pozzo nel 1935-1939), nonch\u00e9 quello di maggior numero di vittorie consecutive (precedentemente 11, ottenute dallo stesso Mancini nel 2018-2019) e quello - mondiale - di minuti consecutivi senza subire gol (, contro i fatti registrare sempre dall' nel 1972-1974). Il 2 luglio, la vittoria ai quarti di finale contro il (1-2) vale a Mancini il record assoluto di vittorie consecutive nel campionato europeo (15 includendo le gare della fase di qualificazione), il record di vittorie consecutive della nazionale italiana in tutte le competizioni (13, di cui le prime 11 senza subire reti) e quello mondiale di CT con la striscia pi\u00f9 lunga di imbattibilit\u00e0 (32), battendo il precedente primato di Alfio Basile e Javier Clemente. I primi due record si interrompono il 6 luglio seguente, con il pareggio in semifinale contro la (1-1 dts), scontro tuttavia vinto ai tiri di rigore (4-2): il successo vale l'accesso alla finale del torneo, per la quarta volta nella storia della nazionale italiana al campionato europeo. L'11 luglio gli \"Azzurri\" si laureano campioni d'Europa in virt\u00f9 del successo in finale sull' (1-1 dts, 3-2 dtr), a 53 anni dall'unico precedente nella storia italiana (Italia 1968). La selezione di Mancini conclude inoltre la manifestazione con il migliore attacco (13 reti segnate, al pari della Spagna) e la miglior differenza reti (+9, al pari dell'Inghilterra). La stampa internazionale battezza l'impresa di Mancini con la nomea di \"Rinascimento azzurro\".\nL'8 settembre 2021, a seguito dei pareggi maturati contro (1-1) e (0-0) e della vittoria contro la (5-0), Mancini allunga la striscia di imbattibilit\u00e0 azzurra a quota 37 gare (30 vittorie e 7 pareggi), battendo i precedenti di Brasile e Spagna (35). Il pareggio con i bulgari permette inoltre a Mancini di superare il primato di Marcello Lippi di maggior numero di risultati casalinghi utili consecutivi (18). La striscia di risultati utili consecutivi s'interrompe il 6 ottobre 2021, quando l'Italia perde per 1-2 a Milano contro la Spagna nelle semifinali della UEFA Nations League 2020-2021. Quattro giorni dopo la sconfitta in semifinale, la nazionale di Mancini torna a trionfare, superando per 2-1 il nella finale per il 3\u00b0/4\u00b0 posto della stessa competizione; con tale vittoria Mancini ottiene un altro primato, diventando il commissario tecnico pi\u00f9 veloce a raggiungere il traguardo delle 30 vittorie con la Nazionale in tutte le competizioni, riuscendoci in appena 44 partite.\nNelle ultime due partite di Qualificazioni al campionato mondiale di calcio 2022 - UEFA ottiene due pareggi contro Svizzera e Irlanda del Nord che portano alla mancata qualificazione diretta al campionato del mondo di Qatar 2022.\nStatistiche.\nStatistiche da allenatore.\nClub.\n\"Statistiche aggiornate al 13 maggio 2021. \" In grassetto le competizioni vinte.\nNazionale.\n\"Statistiche aggiornate al 15 novembre 2021\"."}
{"id": "105407", "revid": "466539", "url": "https://it.wikipedia.org/wiki?curid=105407", "title": "XVII millennio a.C.", "text": ""}
{"id": "105410", "revid": "287204", "url": "https://it.wikipedia.org/wiki?curid=105410", "title": "Diagramma di attivit\u00e0", "text": "Il diagramma di attivit\u00e0 (\"activity diagram\" in inglese) \u00e8 un tipo di diagramma che permette di descrivere un processo attraverso dei grafi in cui i nodi rappresentano le attivit\u00e0 e gli archi l'ordine con cui vengono eseguite.\nStruttura del diagramma.\nActivity.\nL'Activity rappresenta una specifica attivit\u00e0 che deve essere svolta all'interno della funzione.\n\u00c8 rappresentata da un rettangolo smussato con una descrizione dell'attivit\u00e0.\nFlusso.\nIl flusso \u00e8 rappresentato tramite delle frecce orientate, che indicano la sequenza temporale con cui devono essere effettuate le diverse attivit\u00e0.\n\u00c8 previsto un simbolo per indicare l'inizio del flusso ed un altro per indicarne il termine.\nLe attivit\u00e0 possono essere anche rese in parallelo, in questo caso il punto di divisione \"(fork)\" \u00e8 rappresentato da frecce divergenti rispetto ad un segmento.\nNel caso le attivit\u00e0 siano alternative, cio\u00e8 svolte o meno rispetto ad una scelta, il punto di decisione \u00e8 rappresentato da dei rombi da cui partono i flussi alternativi.\nIl punto di ricongiungimento \"(join)\" \u00e8 reso tramite un segmento su cui le frecce si ricongiungono.\nResponsabilit\u00e0.\nIl sistema o l'attore responsabile di una determinata attivit\u00e0 \u00e8 rappresentato tramite una descrizione a cui afferisce una porzione dello schema, individuata da una linea verticale (swimlane)."}
{"id": "105411", "revid": "1612022", "url": "https://it.wikipedia.org/wiki?curid=105411", "title": "Steroidi", "text": ""}
{"id": "105415", "revid": "474175", "url": "https://it.wikipedia.org/wiki?curid=105415", "title": "Buenos Aires", "text": "Buenos Aires (: ; letteralmente in italiano \"buone arie\") \u00e8 la capitale e maggiore citt\u00e0 dell'Argentina. Soprannominata \"La Regina del Plata\" o \"La Parigi del Sudamerica\", e nota anche con l'abbreviativo \"Baires\". Oltre a essere la citt\u00e0 pi\u00f9 popolosa del paese \u00e8 anche una delle pi\u00f9 grandi metropoli sudamericane, la terza dell'America Latina, la seconda dell'emisfero australe dopo San Paolo e la 67\u00aa citt\u00e0 pi\u00f9 popolata al mondo con i suoi abitanti, nonch\u00e9 sede di uno dei maggiori porti del continente; l'area metropolitana, nota con il nome di Grande Buenos Aires, conta persone, mentre l'intera provincia raggiunge i abitanti, il che lo rende il 4\u00ba agglomerato urbano pi\u00f9 popolato del continente americano, i cui residenti corrispondono a oltre un terzo dell'intera popolazione del Paese. La capitale argentina, inoltre, \u00e8 una delle poche municipalit\u00e0 a livello internazionale a possedere lo \"status\" di citt\u00e0 autonoma, pur essendo compresa nel territorio della provincia omonima, da cui si separ\u00f2 definitivamente nel 1880 in seguito alle Guerre civili argentine mediante un lento processo di federalizzazione. La citt\u00e0 ospit\u00f2 i giochi panamericani nel 1951 e 12 partite del Campionato mondiale di calcio 1978, fra cui la partita inaugurale e le finali per il primo e terzo posto; nel 2018 ha ospitato i III Giochi olimpici giovanili estivi e il 13\u00ba vertice del G20.\nSuddivisa in 15 comuni e quindi in 48 \"barrio\", \u00e8 uno dei pi\u00f9 importanti centri politici, culturali e finanziari dell'economia nazionale e, in virt\u00f9 della fitta rete di nodi stradali e autostradali che si diramano lungo la metropoli, funge da principale punto di convergenza per i trasporti di tutta l'America meridionale.\nLa citt\u00e0 fu fondata la prima volta nel 1536 dall\"adelantado\" Pedro de Mendoza. Distrutta dai nativi, fu rifondata nel 1580 dall'esploratore Juan de Garay, e dopo essere stata accorpata al Vicereame del Per\u00f9 nel 1776 fu designata capitale del Vicereame del R\u00edo de la Plata, appena costituitosi per conto del re di Spagna sotto la Corona d'Aragona. Durante la prima delle invasioni britanniche, avvenuta nel 1806, la citt\u00e0 fu occupata dalle forze britanniche e rimase per 45 giorni sotto la bandiera del Regno Unito. Nel 1810 ci fu la rivoluzione di Maggio, che spodest\u00f2 il vicer\u00e9 e diede inizio alla guerra d'indipendenza. Nel 1880, sotto il governo di Nicol\u00e1s Avellaneda, fu federalizzata, e la citt\u00e0 venne separata dalla provincia omonima che la circonda. La \"Grande Buenos Aires\" \u00e8 stata una delle principali destinazioni del processo di immigrazione che ha riguardato l'Argentina dalla fine del XIX secolo.\nAttualmente occupa il 20\u00ba posto nella classifica delle citt\u00e0 globali. Nel 2018 la rivista \"Foreign Policy\" l'ha inserita alla 91\u00aa posizione nella lista delle 100 citt\u00e0 con la pi\u00f9 alta qualit\u00e0 di vita, uno dei migliori piazzamenti in America Latina.\nGeografia fisica.\nLa citt\u00e0 di Buenos Aires sorge sulle sponde meridionali del R\u00edo de la Plata. La parte sud della citt\u00e0 \u00e8 lambita dal Riachuelo, un piccolo affluente del R\u00edo de la Plata che segna il confine meridionale con la provincia di Buenos Aires.\nBuenos Aires non appartiene alla provincia omonima: essa circonda la citt\u00e0, estendendosi per una superficie simile a quella dell'Italia, e ha come capoluogo la citt\u00e0 di La Plata.\nI limiti di Buenos Aires sono determinati nella parte orientale dal R\u00edo de la Plata, nella parte meridionale e a sud-est dal fiume Matanza-Riachuelo e a nord-ovest, ovest e sud-ovest dall'Avenida General Paz, una strada lunga che separa la provincia di Buenos Aires dalla citt\u00e0.\nBuenos Aires si trova nella pampa, fatta eccezione per alcune zone, come per esempio l'Aeroparque Jorge Newbery, e Puerto Madero quartiere e principale porto della citt\u00e0 e che sono stati costruiti su terreni bonificati lungo le coste del R\u00edo de la Plata.\nSismicit\u00e0.\nLa regione \u00e8 a bassa sismicit\u00e0; il terremoto pi\u00f9 forte si produsse alle 3:20 UTC-3 del 5 giugno 1888, con una magnitudo pari a 5,5 della scala Richter.\nClima.\nIl clima di Buenos Aires \u00e8 chiamato \"clima pampeano\", una variante del clima subtropicale umido. La temperatura media annuale \u00e8 intorno ai e le precipitazioni di circa annui. La temperatura pi\u00f9 bassa \u00e8 stata , registrata il 9 luglio 1918. Per tutto il XX secolo, come accaduto nella maggior parte delle grandi citt\u00e0 in tutto il mondo a causa dell'urbanizzazione, le temperature in citt\u00e0 sono leggermente aumentate a causa dell'isola di calore. Anche le precipitazioni sono aumentate dal 1973.\nStoria.\nLa fondazione e l'et\u00e0 coloniale.\nLa citt\u00e0 fu fondata per la prima volta dallo spagnolo Pedro de Mendoza il 2 febbraio 1536 con il nome di \"Ciudad del Esp\u00edritu Santo y Puerto Santa Mar\u00eda del Buen Ayre\". Questo primo villaggio sorgeva leggermente a sud rispetto all'attuale centro, l'area era infatti quella occupata dall'odierno parco Lezama, situato nella parte sud del \"barrio\" di San Telmo. Quattro anni dopo il loro arrivo i coloni furono costretti ad abbandonare la cittadina a causa di un attacco degli indigeni. Nel 1580 l'esploratore spagnolo Juan de Garay fond\u00f2 per la seconda e definitiva volta, la citt\u00e0 con il nome di \"Ciudad de la Sant\u00edsima Trinidad y Puerto de Nuestra Se\u00f1ora de los Buenos Aires\". La citt\u00e0 fu battezzata con questo nome in onore della Madonna di Bonaria di Cagliari, in Sardegna. Occupava un'area di e ospitava 63 abitanti.\nI primi anni di vita di Buenos Aires furono di stenti: tagliata fuori dalle principali rotte commerciali della Spagna, gli abitanti mancavano di ogni comodit\u00e0. Agli inizi del Seicento la colonia contava appena cinquecento abitanti. A quell'epoca per potere sopravvivere i coloni trasgredivano la legge e praticavano il contrabbando in maniera pressoch\u00e9 sistematica. La merce proveniente dal Brasile veniva scambiata con il cuoio, ricavato dai bovini che pascolavano nella regione. Nel 1611 fu inaugurato il primo ospedale.\nDalla sua fondazione fino al Settecento Buenos Aires sub\u00ec diversi attacchi da parte di pirati inglesi, francesi e danesi. Nel 1680 i portoghesi fondarono Colonia del Sacramento sulla sponda opposta del Rio de la Plata, pretendendo cos\u00ec di stabilirsi nella regione. Percependo la minaccia, il governatore Jos\u00e9 de Garro invi\u00f2 un ultimatum ai portoghesi, i quali tuttavia lo respinsero. De Garro allora riun\u00ec gli abitanti della citt\u00e0 per organizzare un attacco contro i portoghesi. Il risultato fu una definitiva vittoria da parte degli spagnoli.\nNel corso del XVIII secolo si afferm\u00f2 nella citt\u00e0 una nuova aristocrazia basata non sui titoli personali quanto sulle grandi propriet\u00e0 fondiarie nell'entroterra. Consapevole del sempre maggior malcontento, nel 1776 il re Carlo III di Spagna proclam\u00f2 Buenos Aires capitale del Vicereame del R\u00edo de la Plata, un immenso territorio che occupava parti delle attuali Argentina, Uruguay, Paraguay, Bolivia e Cile. Grazie a questo nuovo status giuridico la citt\u00e0 pot\u00e9 godere di nuovi e fondamentali diritti, primo fra tutti quello di potere commerciare liberamente con resto del mondo, emancipandosi cos\u00ec dal monopolio sulle esportazioni detenuto fino ad allora da Lima.\nNel 1806 il generale maggiore inglese William Carr Beresford si impadron\u00ec di Buenos Aires senza incontrare resistenza, ma venne cacciato pochi mesi dopo da un esercito proveniente da Montevideo. Nel 1807 una spedizione inglese, al comando di John Whitelocke, conquist\u00f2 Montevideo e poco dopo tent\u00f2 per la seconda volta di impossessarsi di Buenos Aires, ma fu sconfitta dalla fiera resistenza degli abitanti e delle milizie urbane guidate dal vicer\u00e9 Santiago de Liniers e dal sindaco Mart\u00edn de Alzaga.\nL'indipendenza e le guerre civili.\nIl respingimento delle truppe inglesi pochi anni prima, l'influsso degli ideali dell'Illuminismo e della Rivoluzione francese dall'Europa unita all'invasione napoleonica della Spagna spinsero gran parte della borghesia di Buenos Aires a scendere in piazza per chiedere al vicer\u00e9 sempre maggiori autonomie dalla madrepatria. Dopo una settimana di proteste, il 25 maggio 1810 i rivoltosi proclamarono l'indipendenza della citt\u00e0 dalla corona spagnola. Con la rivoluzione di Maggio aveva preso inizio la guerra d'indipendenza argentina, un lungo conflitto che coinvolger\u00e0 tutto il cono sud dell'America Latina e che si concluder\u00e0 solo quindici anni dopo.\nDurante gli anni venti del XIX secolo furono intrapresi, sotto il mandato di Bernardino Rivadavia, i primi lavori pubblici nella Buenos Aires post-coloniale, come la costruzione della nuova cattedrale, la costruzione di cimiteri e ospedali e l'istituzione della dogana terrestre e dell'Archivio. Le prime decadi d'indipendenza delle Province Unite del R\u00edo de la Plata videro sorgere una forte rivalit\u00e0 tra la capitale nazionale, roccaforte degli \"unitarios\" liberale, e le province dell'interno, dove spadroneggiavano i \"federales\" pi\u00f9 conservatori. Dal piano prettamente politico lo scontro si spost\u00f2 ben presto su quello militare, con una serie di lunghissimi scontri che daranno vita ad oltre sei decadi di guerre civili. Sul piano invece economico, il punto massimo di divisione tra la capitale e il resto del paese era quello legato alla giurisdizione della dogana del porto e sulla spartizione delle sue entrate. Nel 1835 fu nominato governatore di Buenos Aires il \"caudillo\" federale Juan Manuel de Rosas, il quale guider\u00e0 redini della Confederazione Argentina sino al 1852. \nTra il 1838 e il 1840 il porto di Buenos Aires venne bloccato dalla marina militare francese causando gravi danni all'economia nazionale. In seguito alla vittoria di Caseros del 3 febbraio 1852, che aveva determinato la fine del regime rosista, il nuovo uomo forte della politica argentina, il \"caudillo\" Justo Jos\u00e9 de Urquiza, decise di emanare una costituzione, di stampo federalista, che ridimensionava fortemente il peso della capitale all'interno degli equilibri politici nazionali. Cos\u00ec, l'11 settembre dello stesso anno, dopo una breve rivoluzione Buenos Aires proclam\u00f2 la secessione dal resto della Confederazione Argentina dando vita ad un stato indipendente. Negli anni della secessione la citt\u00e0, che godeva delle entrate del porto, fu interessata da una prima serie di lavori pubblici, come la realizzazione di un sistema fognario e la costruzione di alcuni impianti per l'approvvigionamento di acqua potabile, che favorirono la crescita della citt\u00e0 e il miglioramento delle condizioni di vita dei suoi abitanti. Nuove leggi, come quella del 1857 sul riposo domenicale, favorirono il miglioramento delle condizioni dei lavoratori. Sempre nel 1857 fu inaugurata la prima ferrovia argentina che univa la stazione del Parque, situata sull'area dell'odierno teatro Col\u00f3n, a quella di Floresta. La formale indipendenza bonaerense dur\u00f2 fino al 1859, anno in cui le truppe confederate di Urquiza sconfissero quelle \"portegne\" guidate dal futuro presidente Bartolom\u00e9 Mitre nella battaglia di Cepeda. Rientrato all'interno della Confederazione il governo di Buenos Aires tuttavia non rispett\u00f2 i patti stipulati al momento della resa e, grazie all'appoggio di alcune province dell'interno, riusc\u00ec a riorganizzare una forza militare con la quale sconfisse definitivamente Urquiza a Pav\u00f3n nel settembre del 1861.\nBuenos Aires nello stato argentino.\nCon la riunificazione del Paese nel 1862 e la momentanea fine delle guerre civili, Buenos Aires continu\u00f2 la sua rapida crescita grazie al porto e alla nascente rete ferroviaria che la univa con le province dell'interno. La citt\u00e0 divenne una meta ambita per migliaia di emigranti provenienti dall'Italia, dalla Spagna, dalla Gran Bretagna, dalla Germania e dalla Francia. Buenos Aires in pochi anni divenne una grande citt\u00e0 cosmopolita, brulicante di commerci ed attivit\u00e0 industriali. Nel 1865 il papa Pio IX elev\u00f2 Buenos Aires al rango di arcidiocesi.\nIl rapido aumento della popolazione urbana, che dai circa abitanti del 1855 era passata ai di quattordici anni dopo, aveva comportato un peggioramento delle condizioni di vita. Molti quartieri del centro infatti si erano sovraffollati, e la povert\u00e0 unita alla mancanza di alloggi aveva spinto molti immigrati ad alloggiare in vecchi edifici di epoca coloniale del centro noti come \"conventillos\". Qui decine di famiglie, principalmente italiane e afro-argentine, condividevano gli spazi comuni in mezzo alla sporcizia senza nessun servizio di base. Tra il 1867 e il 1869 Buenos Aires, cos\u00ec come gran parte dell'Argentina centro-occidentale, fu colpita da una violenta epidemia di colera che caus\u00f2 solo nella capitale pi\u00f9 di vittime. Cessata questa emergenza la citt\u00e0 fu colpita poco dopo da una tragedia ancora pi\u00f9 grande. Alla fine di gennaio 1871 si registrarono infatti tra la popolazione i primi casi di febbre gialla. Al momento del suo massimo picco, il 10 aprile, si arrivarono a contare 563 decessi in un solo giorno.\nAlla cronica assenza di adeguate strutture sanitarie, si dovette registrare anche l'esaurimento dei cimiteri cittadini a causa dell'enorme numero giornaliero di vittime. Per cercare di contenere una situazione gi\u00e0 catastrofica in quegli stessi giorni fu aperto il nuovo cimitero della Chacarita. L'epidemia, durata fino a giugno, uccise pi\u00f9 di persone, dei quali italiani. Le zone pi\u00f9 colpite furono i quartieri di San Telmo e Monserrat, noti per le drammatiche condizioni di sovraffollamento, e gli insediamenti lungo il Riachuelo. La vivace comunit\u00e0 di origine africana venne di fatto annientata, mentre l'aristocrazia \"portegna\", una volta cessata l'emergenza lasci\u00f2 definitivamente le dimore del centro per stabilirsi nelle aree di Retiro e Recoleta, pi\u00f9 arieggiate e salubri. Nel dicembre dello stesso anno il battello a vapore \"Am\u00e9rica\" diretto a Montevideo prese fuoco durante la navigazione sul Rio de la Plata causando la morte di un centinaio di passeggeri.\nNel 1880 il governatore della provincia di Buenos Aires Carlos Tejedor mosse un esercito contro il presidente Nicol\u00e1s Avellaneda che trasfer\u00ec il governo federale nel vicino villaggio di Belgrano. Dopo la sconfitta degli insorti alle porte di Buenos Aires, Tejedor fu costretto alle dimissioni e fu siglato un armistizio tra le parti in conflitto. Per risolvere il problema dello \"status\" di Buenos Aires fu emanata da Avellaneda una legge che separava la citt\u00e0 dal resto della sua vasta provincia e la poneva sotto il diretto controllo della Casa Rosada. Il nuovo capo del governo cittadino sarebbe stato nominato un sindaco su diretta indicazione del Presidente della Repubblica con l'accordo del Senato, mentre l'organo deliberativo sarebbe stato un consiglio eletto dagli abitanti. Nel 1883 il presidente Julio Argentino Roca nomin\u00f2 Torcuato de Alvear primo sindaco della citt\u00e0. Con la cosiddetta \"federalizzazione\" di Buenos Aires si chiuse definitivamente il periodo delle guerre civili in Argentina.\nUna grande metropoli.\nDurante il mandato di Alvear iniziarono una serie di importanti lavori pubblici che cambiarono il volto della capitale argentina, come l'apertura dell'Avenida de Mayo, la realizzazione del nuovo porto e il Paseo de La Recoleta. Le principali strade e piazze della citt\u00e0 furono pavimentate, rettificate e dotate di verde pubblico. Di pari passo alla crescita del tessuto urbano anche la rete tranviaria continu\u00f2 a svilupparsi arrivando a un'estensione di sul finire degli anni ottanta dell'800. Secondo il censimento del 1887, ultimo anno del mandato di Alvear, la popolazione aveva raggiunto le unit\u00e0. Il 14 febbraio 1888 Buenos Aires annett\u00e9 le limitrofe municipalit\u00e0 di Belgrano e San Jos\u00e9 de Flores. Nel 1890 Buenos Aires fu teatro della rivoluzione che port\u00f2 alla caduta del presidente Miguel Ju\u00e1rez Celm\u00e1n e segn\u00f2 la fine della classe politica che fino ad allora aveva governato l'Argentina.\nSul finire del secolo la capitale aveva ormai cambiato volto ed era diventata una metropoli di quasi abitanti (1895), che nove anni dopo erano gi\u00e0 diventati . Furono costruiti o ultimati grandi edifici governativi come la Casa Rosada, il Palazzo del Congresso e quello della Municipalit\u00e0. Grande risalto fu poi dato alle istituzioni culturali che dovevano simboleggiare le ambizioni nazionali e condurre il paese verso le celebrazioni del centenario dell'Indipendenza. Furono cos\u00ec realizzati in quegli anni il teatro Col\u00f3n, il museo delle Belle Arti, il museo storico, lo zoo cittadino e il giardino botanico. Ma anche l'edilizia privata non fu da meno, le grandi famiglie aristocratiche e le compagnie private contattarono i migliori architetti europei per realizzare le loro dimore cittadine nel segno dello sfarzo e del lusso. Edifici come il palazzo dell'Acqua Corrente, o le dimore dei Pizzurno, degli Haedo, dei Paz divennero ben presto elementi tipici del paesaggio cittadino. Nel 1910 Buenos Aires fu interessata dai grandiosi festeggiamenti per il centenario dell'indipendenza nazionale. L'impetuosa crescita dell'economia argentina all'inizio del XX secolo aveva attirato verso il paese sudamericano e la sua capitale milioni di immigrati dall'Europa. Il censimento del 1909 aveva infatti registrato una popolazione di abitanti dei quali oltre erano stranieri ( italiani). Per potere accogliere il sempre crescente numero di immigrati nel 1911 fu costruito il nuovo Hotel de Inmigrantes. Grandi ondate di italiani, spagnoli, tedeschi, ebrei russi, siriani e libanesi si riversarono nella capitale argentina andando ad abitare i nuovi quartieri che sorgevano accanto agli impianti industriali della citt\u00e0. Nel 1913 fu aperta la linea A della metropolitana; Buenos Aires fu cos\u00ec la prima citt\u00e0 dell'America Latina a dotarsi di tale infrastruttura. Per potere facilitare gli spostamenti e gli scambi commerciali con l'interno furono costruiti o ampliati in quegli anni le grandi stazioni di Constituci\u00f3n, Once e Retiro. Alla vigilia dello scoppio della prima guerra mondiale la popolazione di Buenos Aires era arrivata a superare unit\u00e0 facendo della citt\u00e0 una delle pi\u00f9 grandi metropoli del pianeta.\nXX secolo.\nNel 1916 le elezioni nazionali, le prime con il voto segreto e a suffragio universale, furono vinte dal radicale Hip\u00f3lito Yrigoyen, evento che segn\u00f2 la fine del predominio politico dei ceti aristocratici. La stagnazione economica e il crollo dei prezzi delle esportazione gettarono l'Argentina in una profonda crisi. Nel gennaio 1919 uno sciopero in una fabbrica di Buenos Aires degener\u00f2 presto in una serie di violenze che lasci\u00f2 morti e feriti tra gli operai e le forze di polizia. La citt\u00e0 piomb\u00f2 cos\u00ec in un clima di proteste, scontri a fuoco, saccheggi e distruzioni che pass\u00f2 alla storia come settimana tragica. In appoggio all'opera repressiva della polizia si costitu\u00ec la Lega Patriottica Argentina, una formazione paramilitare di estrema destra, che compie una serie di omicidi e violenze contro scioperanti, associazioni operaie, immigrati catalani ed ebrei. In particolare contro questi ultimi si registrano nel quartiere di Once due violentissimi pogrom, gli unici mai registrati sul continente americano, che causarono centinaia di morti e feriti.\nNegli anni venti, a fronte di una ripresa dell'economia nazionale, si registr\u00f2 l'arrivo di nuove ondate di immigrati italiani, spagnoli, polacchi, ucraini, croati e armeni che andarono ad arricchire il quadro multiculturale della citt\u00e0. Accanto poi ai tradizionali canali d'immigrazione transoceanica, in quegli stessi si assistette all'arrivo in citt\u00e0 di migliaia di contadini provenienti dalle aree rurali pi\u00f9 povere dell'Argentina e dei paesi confinanti. Molti di questi nuovi arrivati trovarono alloggio presso degli insediamenti residenziali temporanei noti come \"villas miserias\", caratterizzati dall'assenza dei pi\u00f9 elementari servizi e da condizioni igienico-sanitarie disastrose. Nel 1925 fu aperto al traffico il nuovo porto a Retiro.\nA partire dal golpe militare del 1930 l'amministrazione della citt\u00e0 fu spesso controllata dalle forze armate argentine. Il 17 ottobre 1945 Buenos Aires fu teatro della grande manifestazione d'appoggio a Juan Domingo Per\u00f3n, imprigionato nell'isola di Mart\u00edn Garc\u00eda. Questo evento segner\u00e0 l'inizio del peronismo. Nel 1949 fu inaugurato nella vicina cittadina di Ezeiza il grande aeroporto internazionale di Buenos Aires. Nel giugno 1955 nel corso di un tentativo di colpo di stato alcuni aerei militari che cercavano di colpire la Casa Rosada per uccidere Per\u00f3n, bombardarono plaza de Mayo causando la morte di oltre trecento civili.\nA seguito del golpe militare del 1976 fu nominato sindaco della citt\u00e0 il tenente Osvaldo Cacciatore. Sotto il mandato di quest'ultimo furono realizzate alcune opere, come le autostrade per l'aeroporto e quella per La Plata che stravolgeranno irreparabilmente l'aspetto di alcuni quartieri centrali. A seguito della sparizione di decine di migliaia di oppositori politici la centrale plaza de Mayo divenne ritrovo quotidiano delle madri e delle nonne degli scomparsi che, marciando silenziosamente, chiedevano notizie dei loro cari. Il movimento delle \"Madri di Plaza de Mayo\" diventer\u00e0 negli anni a seguire uno dei simboli dell'opposizione alla feroce dittatura militare argentina.\nIl 17 marzo 1992 una bomba esplose davanti all'ambasciata israeliana uccidendo 29 persone e ferendone 242. Un secondo attentato, occorso due anni dopo, fece saltare per aria un edificio che ospitava numerose organizzazioni ebraiche e caus\u00f2 la morte di 85 persone. La riforma costituzionale del 1994 garant\u00ec a Buenos Aires, dopo oltre un secolo, una completa autonomia dal potere presidenziale con l'elezione diretta del sindaco. Due anni dopo il radicale Fernando de la R\u00faa vinse le prime elezioni aggiudicandosi cos\u00ec il titolo di \"Capo del Governo della Citt\u00e0\". Sul finire del millennio Buenos Aires, cos\u00ec come il resto del paese, fu colpita da una durissima crisi economica che metter\u00e0 in ginocchio il paese sudamericano in pochi anni. Nella capitale si registrarono in quegli anni numerose manifestazioni e proteste contro le politiche economiche del governo, ma anche violenze e saccheggi che spinsero de la R\u00faa, diventato nel frattempo Presidente della Repubblica, a dichiarare lo stato d'assedio. Tra il 19 e il 21 dicembre 2001 nel corso di una serie di manifestazioni antigovernative davanti alla Casa Rosada e al Palazzo del Congresso cinque persone rimasero uccise.\nNel 2004 Buenos Aires fu segnata da una tragedia, l'incendio della discoteca Rep\u00fablica Croma\u00f1\u00f3n nel quale morirono 194 persone, che non solo metteva a nudo la debolezza e la fragilit\u00e0 delle istituzioni cittadine ma che costrinse alle dimissioni il sindaco An\u00edbal Ibarra. Dopo l'amministrazione temporanea di Jorge Telerman, alle elezioni del 2007 si afferm\u00f2 Mauricio Macr\u00ec di Proposta Repubblicana. Durante il mandato di Macr\u00ec furono attuate importanti iniziative, specialmente per il trasporto pubblico. In particolare fu ampliata la rete della metropolitana con l'apertura di una nuova linea e il prolungamento di altre tre. Nel febbraio 2012 un grave incidente ferroviario occorso nella stazione di Once caus\u00f2 la morte di oltre cinquanta persone.\nMonumenti e luoghi d'interesse.\nA partire dall'inizio del Novecento la forma di Buenos Aires si \u00e8 profondamente trasformata. La Plaza de Mayo, gi\u00e0 nucleo dell'originale insediamento coloniale spagnolo, divenne il cuore pulsante della capitale dell'Argentina indipendente. Sulla piazza si affacciano alcuni degli edifici civili e religiosi pi\u00f9 importanti della citt\u00e0: il Cabildo di Buenos Aires, la Casa Rosada, la cattedrale cattolica, la sede del governo cittadino e il Banco de la Naci\u00f3n Argentina.\nIl cabildo era la sede del governo cittadino in et\u00e0 coloniale. Il primo edificio fu costruito nel 1610, ma ben presto si rivel\u00f2 troppo piccolo per il suo scopo. Nel 1740 fu ricostruito un edificio pi\u00f9 ampio, che nel 1879 assunse forme pi\u00f9 sontuose. Nel 1940, ormai divenuto un edificio storico fu ricostruito nell'originario stile coloniale sulla base di documenti d'epoca.\nLa Casa Rosada \u00e8 la sede centrale del potere esecutivo della Repubblica Argentina. All'interno di essa hanno sede gli uffici del Presidente della Repubblica Argentina.\nDalla Plaza de Mayo parte l'asse principale della citt\u00e0 di Buenos Aires, ovvero l'Avenida de Mayo, che termina nella Plaza del Congreso dove sorge l'imponente edificio del Palazzo del Congresso della Nazione Argentina.\nA met\u00e0 l'Avenida de Mayo incrocia l'Avenida 9 de Julio, una delle strade pi\u00f9 larghe del mondo. All'incrocio della 9 de Julio con l'Avenida Corrientes sorge l'Obelisco di Buenos Aires, costruito nel 1936 in sole quattro settimane per commemorare il quarto centenario della fondazione della citt\u00e0.\nLa Avenida Corrientes, una delle arterie della vita notturna della capitale argentina, nonch\u00e9 sede di teatri e librerie, \u00e8 detta la \"strada che non dorme mai\". La calle Florida \u00e8 il cuore commerciale della capitale argentina e attraversa tutta la zona del Microcentro, il distretto finanziario di Buenos Aires, caratterizzato dalla presenza di grattacieli e imponenti edifici bancari. \nNella zona di Retiro, situata a nord del centro e gravitante attorno alla Plaza San Mart\u00edn, sorgono alcuni dei pi\u00f9 maestosi e lussuosi edifici residenziali della capitale argentina. Ad ovest di Retiro si estende l'elegante quartiere di Recoleta, il salotto buono della capitale argentina, noto per la presenza di alcune importanti istituzioni culturali come la Biblioteca Nazionale e per il cimitero dove sono sepolti i pi\u00f9 noti protagonisti della storia nazionale. L'elegante zona di Palermo, il quartiere pi\u00f9 grande di Buenos Aires, \u00e8 caratterizzata per i suoi parchi, i grandi viali, il Planetario Galileo Galilei, nonch\u00e9 per i suoi locali, i negozi lussuosi e la sua vivace vita notturna che ne fanno la zona pi\u00f9 trendy della capitale argentina\nA sud del centro si sviluppa il quartiere di San Telmo, caratterizzato per la sua atmosfera coloniale, le piazze alberate, le chiese barocche ed i negozi d'antiquariato ed artigianato. Un tempo parte integrante del porto cittadino, oggigiorno Puerto Madero \u00e8 un moderno e lussuoso quartiere residenziale caratterizzato dalla presenza di vecchi magazzini ora adibiti a spazi commerciali e altissimi grattacieli. Su una delle darsene si staglia il Puente de la Mujer, opera dell'architetto spagnolo Santiago Calatrava.\nA sud di San Telmo si estende il popolare \"barrio\" de La Boca, sorto attorno alle rive del Riachuelo. Un tempo scalo portuale e centro della comunit\u00e0 genovese che si era insediata qui nella prima met\u00e0 del XIX secolo, il quartiere ha in seguito attraversato decenni di degrado legato al declino delle attivit\u00e0 industriali e portuali. Oggi giorno, grazie alla valorizzazione di angoli caratteristici come \"Caminito\", con le sue casette colorate e gli artisti, unito al richiamo dello stadio La Bombonera del Boca Juniors, hanno fatto de La Boca una delle attrazioni turistiche pi\u00f9 in voga della citt\u00e0.\nLa citt\u00e0 \u00e8 ricca di grattacieli costruiti nei vari stili che hanno caratterizzato il XX secolo. Tra i pi\u00f9 celebri figurano l'Edificio Kavanagh, l'Edificio SAFICO, l'Edificio Mihanovich e il Palazzo Barolo.\nSociet\u00e0.\nBuenos Aires, con la crescita demografica degli ultimi decenni, si \u00e8 estesa tanto da unirsi ad altri 54 municipi vicini (appartenenti dal punto di vista amministrativo alla Provincia di Buenos Aires), creando una conurbazione in cui vivono abitanti. Per fare riferimento a questa conurbazione colloquialmente viene definita Grande Buenos Aires.\nGli abitanti della citt\u00e0 di Buenos Aires vengono chiamati \"porte\u00f1os\", mentre gli abitanti della provincia di Buenos Aires vengono chiamati \"bonaerenses\".\nNella Capitale Federale (la citt\u00e0 di Buenos Aires) spesso si parla un argot, il lunfardo, gergo caratteristico che incorpora allo spagnolo dei termini di origini diverse arrivati con l'immigrazione.\nOrigini della popolazione.\nGli abitanti di Buenos Aires hanno prevalentemente un'origine europea, in virt\u00f9 delle ondate di immigrati che hanno investito la citt\u00e0 tra la fine del XIX e l'inizio del XX secolo. Tra le comunit\u00e0 maggiormente rappresentate vi sono quelle provenienti dalle regioni italiane di Campania, Calabria, Liguria, Sicilia, Piemonte, Lombardia e Friuli e quelle spagnole di Galizia, Asturie, Paesi Baschi e Andalusia. Altre comunit\u00e0 che s'insediarono nella capitale argentina furono quella tedesca, inglese, irlandese, olandese, bulgara, montenegrina, greca, ungherese, russa, ceca, croata, polacca, norvegese e francese. Dagli anni venti del XX secolo si \u00e8 assistito all'arrivo di numerosi migranti dai paesi del Medioriente e dal Caucaso come Siriani, Libanesi, Armeni e Georgiani.\nLa comunit\u00e0 ebraica, forte di oltre persone, la pi\u00f9 numerosa dell'America Latina, giunse anch'essa a Buenos Aires alla fine del XIX secolo. \u00c8 formata principalmente da ebrei askenaziti d'origine polacca, russa, tedesca, svedese, ma sono presenti anche comunit\u00e0 sefardite costituite da ebrei siriani e ebrei libanesi.\nSignificativa, sebbene pi\u00f9 recente, \u00e8 la presenza anche di comunit\u00e0 di immigrati e di loro discendenti provenienti dai paesi dell'estremo Oriente. Da segnalare in modo particolare la comunit\u00e0 cinese, la quarta comunit\u00e0 pi\u00f9 numerosa del paese, originaria per lo pi\u00f9 di Taiwan e della provincia continentale del Fujian. Questa collettivit\u00e0 \u00e8 diventata uno dei cardini dell'economia cittadina dal momento che molti dei supermercati sparsi sul territorio urbano sono gestiti da Cinesi. La comunit\u00e0 giapponese \u00e8 invece originaria per la maggior parte della prefettura di Okinawa, mentre quella coreana \u00e8 insediata per la maggior parte nei \"barrios\" di Flores e Once.\nDalla seconda met\u00e0 del XX secolo si \u00e8 assistito a una immigrazione prettamente latinoamericana, con l'arrivo in citt\u00e0 di boliviani, peruviani e paraguaiani. Secondo il censimento del 2010 il 2,1% della popolazione \u00e8 costituito da nativi americani o discendenti di prima generazione di tale etnia. Le etnie maggiormente rappresentate erano quella guaran\u00ed, quella quechua, quella aymara e quella mapuche.\nReligione.\nBuenos Aires \u00e8 sede dell'omonima arcidiocesi cattolica al cui vertice siede l'arcivescovo Mario Aurelio Poli. Il suo predecessore, Jorge Mario Bergoglio \u00e8 stato proclamato papa nel 2013 con il nome di Francesco. Sono presenti in citt\u00e0 anche altre confessioni, come quella russo ortodossa, quella protestante, quella musulmana, quella mormona, quella buddista e i Testimoni di Geova. A Buenos Aires si trova la pi\u00f9 grande moschea del Sudamerica. Il 18% della popolazione si \u00e8 dichiarato ateo.\nBuenos Aires e la politica.\nNel corso del XX secolo Buenos Aires ha visto alternarsi al governo dell'Argentina capi di Stato che erano espressione a volte di regolari elezioni, a volte di colpi di stato.\nDurante la dittatura militare, negli anni dal 1976 al 1983, Buenos Aires ha conosciuto il fenomeno dei \"desaparecidos\", in cui molti giovani venivano torturati e fatti sparire per l'accusa, molto spesso infondata, di simpatizzare per la sinistra, considerata ispiratrice del terrorismo.\nParallelamente Buenos Aires \u00e8 stata teatro di movimenti di piazza, anche rilevanti, pro o contro il governo del tempo. Ricordiamo le smisurate folle osannanti, che acclamavano il presidente Juan Domingo Per\u00f3n e la moglie Evita, ma anche le manifestazioni del gruppo delle Madri di Plaza de Mayo, costituito da donne che, nell'impossibilit\u00e0 di manifestare altrimenti la loro situazione, si riunivano nella piazza antistante la Casa Rosada, esponendo in silenzio le foto dei loro cari, dispersi a causa della repressione militare.\nIn anni pi\u00f9 recenti si sono moltiplicate le manifestazioni dei \"piqueteros\", che protestano per ottenere aiuti alle persone in difficolt\u00e0 a causa della disoccupazione e della crisi economica, effettuando blocchi stradali e altre forme di protesta pubblica.\nParticolare rilevanza ha avuto la manifestazione definita \"cacerolazo\" (19-21 dicembre 2001), in cui scese in piazza la classe media, colpita dal blocco dei risparmi bancari, facendo risuonare le pentole di casa. Il \"cacerolazo\" ha provocato la caduta del governo di Fernando de la R\u00faa.\nCultura.\nIstruzione.\nBiblioteche.\nLa principale biblioteca della citt\u00e0 \u00e8 la Biblioteca Nazionale, fondata nel 1810 ed ospitata attualmente in edificio brutalista nel quartiere di Recoleta. Dal 1956 al 1973 ricopr\u00ec l'incarico di direttore Jorge Luis Borges.\nMusei.\nLa citt\u00e0 conta pi\u00f9 di 140 musei, fra i quali si segnala il Museo Nazionale delle Belle Arti, che raccoglie pi\u00f9 di opere fra dipinti, sculture e arazzi. Espone opere di Francisco Goya, Auguste Renoir, \u00c9douard Manet, Vincent van Gogh, Claude Monet (fra cui \"Il ponte di Argenteuil\"), Pablo Picasso.\nAltri musei espongono soprattutto oggetti relativi all'America Latina, come il Museo Storico Nazionale, il Museo d'Arte Latinoamericana di Buenos Aires (MALBA), il Museo d'Arte Ispanoamericana Isaac Fern\u00e1ndez Blanco, il Museo Nazionale delle Arti Decorative, il Museo Mitre e il Museo d'Arte Moderna di Buenos Aires.\nUniversit\u00e0.\nL'Universit\u00e0 di Buenos Aires, una delle migliori istituzioni educative del Sudamerica, vanta cinque premi Nobel e concede borse di studio statali per studenti di tutti i paesi.\nFra le universit\u00e0 private della capitale argentina figurano la Universidad Argentina de la Empresa, l'Instituto Tecnol\u00f3gico de Buenos Aires, la Universidad del CEMA di macroeconomia, la pontificia universit\u00e0 cattolica argentina, la Universidad de Belgrano, la Universidad del Salvador (gestita dai gesuiti), la Universidad Austral, l'Universit\u00e0 Nazionale di General San Mart\u00edn e la Universidad Torcuato di Tella.\nLa Universidad Nacional de las Artes provvede all'educazione nelle arti visive, musicali, audiovisive e dello spettacolo.\nBuenos Aires \u00e8 un centro importante per la psicoanalisi, in particolare di scuola lacaniana.\nMedia.\nBuenos Aires, in quanto capitale dell'Argentina, ospita alcuni dei pi\u00f9 importanti \"mass media\" del paese sudamericano. Vi hanno sede cinque delle pi\u00f9 importanti reti televisive nazionali: Am\u00e9rica TV, Televisi\u00f3n P\u00fablica Argentina, El Trece, El Nueve, Telefe.\nNella capitale argentina si trovano le redazioni di alcuni dei quotidiani e dei periodici pi\u00f9 conosciuti e letti del paese quali: \"Clar\u00edn\", \"La Naci\u00f3n\", \"La Prensa\", \"La Raz\u00f3n\", \"P\u00e1gina/12\", \"La Vanguardia\", \"Cr\u00f3nica\", \"\u00c1mbito Financiero\" ed \"Ol\u00e9\".\nTeatri.\nBuenos Aires ha la vita teatrale pi\u00f9 brillante dell'America Latina: ogni fine settimana vengono messe in scena circa 300 rappresentazioni.\nIl teatro dell'opera di Buenos Aires \u00e8 il teatro Col\u00f3n, acusticamente considerato uno dei primi cinque teatri al mondo per la rappresentazione di opere liriche.\nFra i teatri di prosa si segnala il Teatro Nacional Cervantes, che ospita la Comedia Nacional Argentina, ed il Teatro Coliseo, di propriet\u00e0 dello stato italiano. Molti teatri si affacciano sull'Avenida Corrientes, come il Teatro Gran Rex, il Teatro Maipo, il Teatro General San Mart\u00edn.\nLe maggiori orchestre sinfoniche della citt\u00e0 sono l'orchestra sinfonica nazionale argentina e l'orchestra filarmonica di Buenos Aires.\nIl tango.\nLa musica simbolo di Buenos Aires e della cultura argentina in tutto il mondo \u00e8 il tango. Questo ritmo nasce su entrambe le sponde del R\u00edo de la Plata come ibrido di altre specie popolari come il \"candombe, \"la \"milonga\", il \"tango andaluz\" o la \"habanera\" ed \u00e8 circoscritto ai gruppi marginali della citt\u00e0. Divenuto tipico dei bordelli, viene inizialmente rifiutato dalle classi medie e alte e solo nel 1910, periodo di successo internazionale, il tango verr\u00e0 accettato per potere poi divenire una moda nei grandi saloni delle capitali europee.\nUn importante contributo al tango \u00e8 stato dato dagli immigrati italiani, che abitavano nella citt\u00e0 sul finire dell'Ottocento e gli inizi del Novecento. Fra i figli di italiani si annoverano grandi nomi del tango come An\u00edbal Troilo, Juan Maglio \"Pacho\", Juan D'Arienzo, Francisco Canaro, Carlos Di Sarli, Osvaldo Pugliese, Edgardo Donato, Pascual Contursi, Carlos C\u00e9sar Lenzi, Juan Bautista Deambrogio. Lo stesso Astor Piazzolla, sebbene cresciuto a New York, aveva i nonni italiani.\nLingua.\nIl dialetto spagnolo di Buenos Aires, cos\u00ec come quello di Rosario e di Montevideo, \u00e8 detto \"rioplatense\", si caratterizza per il \"voseo\", lo \"ye\u00edsmo\" e la aspirazione della \"s\" in molte posizioni. Esso \u00e8 fortemente influenzato dai dialetti spagnoli dell'Andalusia e di Murcia.\nIl cocoliche \u00e8 una lingua creola, o pidgin, nata dall'incontro dai vari dialetti parlati dalle migliaia di immigrati italiani (principalmente liguri, piemontesi, veneti, calabresi) con i creoli spagnoli fra il 1870 e il 1970. Negli ultimi decenni del Novecento esso si \u00e8 evoluto nel gergo detto \"lunfardo\", originato negli ambienti pi\u00f9 poveri ed umili della capitale argentina ed influenzato dal portoghese, dall'inglese, dal francese, dalle lingue africane e da quelle nativo-americane. Come altre parlate originatesi in ambienti popolari, presenta alcune peculiarit\u00e0, come la creazione di nuovi vocaboli mediante inversione sillabica. Il lunfardo \u00e8 stato immortalato in numerosi testi delle canzoni popolari, in particolare di tango.\nAnalogamente il belgranodeutsch combina elementi delle lingue tedesca e spagnola. Nei quartieri di Balvanera e Villa Crespo, diventati alla fine del XIX secolo sede di un'importante comunit\u00e0 ebrea, si \u00e8 a lungo parlato lo Yiddish, originario dell'Europa orientale.\nFumetti.\nBuenos Aires \u00e8 il centro creativo e editoriale delle \"historietas\" argentine. In particolare, la citt\u00e0 fa da sfondo all'invasione aliena descritta nella saga fantascientifica de \"L'Eternauta\" di H\u00e9ctor Oesterheld e Francisco Solano L\u00f3pez.\nNel secondo dopoguerra si erano trasferiti a Buenos Aires anche alcuni disegnatori italiani provenienti dall'esperienza della rivista \"Asso di Picche\". In particolare fra il 1948 e il 1959 visse nella metropoli argentina Hugo Pratt, che proprio qui si afferm\u00f2 definitivamente disegnando \"Junglemen\" su testi di Alberto Ongaro, \"Sgt. Kirk\", \"Ernie Pike\" e \"Ticonderoga\" su testi di H\u00e9ctor Oesterheld.\nAl popolare personaggio di \"Mafalda\" sono dedicati una statua seduta su una panchina e una targa davanti alla casa in cui Quino invent\u00f2 il personaggio.\nFileteado.\nNato a Buenos Aires verso la fine del XIX secolo come semplice elemento decorativo dei carretti e dei primi camion, il Fileteado si sviluppa negli anni fino a diventare un vero e proprio stile pittorico, caratteristico della citt\u00e0.\nCucina.\nLa cucina porte\u00f1a - La cucina argentina ha subito l'influsso della tradizione italiana, spagnola e creola. Poich\u00e9 l'Argentina ha il primato mondiale per la bont\u00e0 delle sue carni (gli animali vengono fatti pascolare dai \"gauchos\" nella pampa), i piatti tipici sono a base di carne. Ricordiamo l\"asado\", grigliata di carne mista che in passato veniva cotta all'aperto direttamente sul fuoco; le \"empanada\", mezzelune di pasta bris\u00e9 ripiene di carne di vitello, pollo, prosciutto e formaggio, ecc. Anche il pesce \u00e8 molto buono e viene preparato in vari modi. Tra i dolci tipici, ricordiamo gli \"alfajor\" e il \"dulce de leche\".\nBevande - I porte\u00f1os amano bere il mate, una bevanda a base di foglie di ilex paraguariensis che vengono fatte filtrare attraverso una \"bombilla\". \u00c8 tradizione passarsi il mate e bere cos\u00ec dalla stessa \"bombilla\".\nGeografia antropica.\nSuddivisioni amministrative.\nQuartieri o \"Barrios\".\nDal punto di vista amministrativo la citt\u00e0 \u00e8 divisa nei seguenti quartieri:\nBarrios tradizionali.\nCi sono anche dei quartieri non riconosciuti amministrativamente come quartieri ma definiti come tali dalla consuetudine degli abitanti di Buenos Aires.\nInfrastrutture e trasporti.\nAeroporti.\nBuenos Aires \u00e8 servita dall'aeroporto internazionale Ministro Pistarini (\"EZE\"), situato a a sudovest della citt\u00e0 nel sobborgo di Ezeiza, e dall'aeroparque Jorge Newbery (\"AEP\"), situato nel quartiere di Palermo, dove arrivano voli dal resto dell'Argentina e voli internazionali provenienti dall'Uruguay, dal Brasile, da Santiago del Cile e da Asunci\u00f3n.\nFerrovie.\nLa citt\u00e0 \u00e8 il punto di confluenza delle reti ferroviarie argentine, un tempo capillarmente diffuse in tutto il paese, ma ora in rapido degrado dopo la privatizzazione e la divisione dell'azienda statale Ferrocarriles Argentinos avvenuta nel 1993. Ci\u00f2 nonostante il sistema ferroviario cittadino trasporta ogni giorno oltre 1,3 milioni di pendolari. Dalla capitale possono essere raggiunte anche destinazioni a lungo raggio, come Rosario e Tucum\u00e1n. Le linee che formano la rete ferroviaria cittadina e suburbana sono: la linea Belgrano Nord, la linea Belgrano Sud, la linea Roca, la linea San Mart\u00edn, la linea Sarmiento, la linea Mitre e la linea Urquiza. La gestione del trasporto passeggeri su queste linee \u00e8 effettuata dalla compagnia statale Ferrocarriles Argentinos, fatta eccezione per la Belgrano Norte e la Urquiza dove operano rispettivamente le compagnie private Metrov\u00edas e Ferrov\u00edas. La citt\u00e0 dispone di sei grandi stazioni ferroviarie di testa adibite al traffico a breve e a lungo raggio: Constituci\u00f3n, Retiro Mitre, Retiro Belgrano, Retiro San Mart\u00edn, Federico Lacroze e Once.\nMetropolitana.\nLa metropolitana di Buenos Aires \u00e8 stata aperta nel 1913 ed \u00e8 la pi\u00f9 antica dell'Emisfero sud e dell'America latina. Il sistema metropolitano cittadino \u00e8 costituito da sei linee sotterranee e da una di superficie. \u00c8 lungo e dispone di 103 stazioni (includendo il Premetro).\nLe stazioni della linea pi\u00f9 antica del sistema metropolitano, la linea A, conservano ancora le decorazioni della Belle \u00c9poque, mentre i caratteristici convogli noti come \"Las Brujas\" sono stati sostituiti nel 2013.\nAutobus.\nBuenos Aires \u00e8 servita anche da una rete di 137 linee di autobus (Colectivos) in funzione 24 ore al giorno, 7 giorni su 7, gestita da compagnie private. \u00c8 attiva in citt\u00e0 dal 2011 anche una rete di quattro linee Bus Rapid Transit chiamata Metrobus. Questa nuova alternativa ha rappresentato un'importante novit\u00e0 grazie alla modernit\u00e0 dei mezzi e all'uso di corsie preferenziali sulle grandi arterie cittadine, garantendo cos\u00ec una maggior rapidit\u00e0 ed efficacia del trasporto pubblico locale su gomma.\nPorti.\nIl porto cittadino \u00e8 il principale scalo marittimo del paese nonch\u00e9 uno dei principali di tutto il Sudamerica. \u00c8 situato nel quartiere di Retiro e \u00e8 connesso al sistema stradale e ferroviario della capitale.\nBuenos Aires \u00e8 unita con i porti uruguaiani di Colonia del Sacramento e Montevideo grazie a un servizio di traghetti operato da alcune compagnie private.\nAmministrazione.\nGemellaggi.\nBuenos Aires \u00e8 gemellata con le seguenti citt\u00e0:\nSport.\nCalcio.\nIl calcio \u00e8 lo sport pi\u00f9 popolare in Argentina e Buenos Aires ha la pi\u00f9 alta concentrazione di \"club\" di ogni citt\u00e0 del mondo con 24 squadre professionistiche. La stracittadina fra le due maggiori squadre, il e il , \u00e8 chiamato il Supercl\u00e1sico.\nIl River Plate gioca nello stadio monumentale Antonio Vespucio Liberti, detto \"El Monumental\", nel \"barrio\" di Belgrano. In questo stadio si \u00e8 anche disputata la finale del mondiale argentino il 25 giugno 1978. Il Boca Juniors disputa invece le sue partite interne nello stadio Alberto Jos\u00e9 Armando, popolarmente chiamato \"La Bombonera\", situato nel quartiere de La Boca.\nLe altre squadre cittadine che militano nella Primera Divisi\u00f3n sono quattro.\nL' gioca nello stadio Diego Armando Maradona nel \"barrio\" residenziale di La Paternal.\nL', squadra del popolare quartiere di Parque Patricios, disputa i suoi incontri interni nello stadio Tom\u00e1s Adolfo Duc\u00f3.\nIl , societ\u00e0 del quartiere di Boedo, gioca nello stadio Pedro Bidegain.\nIl gioca nello stadio Jos\u00e9 Amalfitani nel \"barrio\" di Liniers.\nIn altre divisioni militano l', il e il .\nGrande rivalit\u00e0 con le squadre delle citt\u00e0 satelliti di Avellaneda che sono e e di La Plata che sono e .\nAutomobilismo.\nIl circuito di Buenos Aires ha ospitato le 21 edizioni del Gran Premio d'Argentina di Formula 1 fra il 1953 e il 1998. Buenos Aires \u00e8 stata anche la localit\u00e0 di partenza e di arrivo del Rally Dakar nel 2009, 2010, 2011 e 2015.\nRugby.\nIl rugby \u00e8 molto popolare a Buenos Aires, specialmente nei quartieri eleganti della parte settentrionale della citt\u00e0. La locale squadra dei Jaguares \u00e8 la squadra argentina che partecipa al torneo Super Rugby. Le squadre pi\u00f9 prestigiose del campionato provinciale bonearense sono il Club Atl\u00e9tico de San Isidro e il San Isidro Club. La nazionale argentina di rugby disputa a Buenos Aires le proprie gare.\nSport equestri.\nLa passione degli argentini per i cavalli si manifesta in vari modi: nell'ippica all\"Hip\u00f3dromo Argentino de Palermo\", nel polo sul \"Campo Argentino de Polo\" e nel pato, una sorta di pallacanestro giocata a cavallo e che \u00e8 stata dichiarata sport nazionale argentino nel 1953.\nTennis.\nGuillermo Vilas e Gabriela Sabatini furono grandi tennisti negli anni settanta e ottanta e resero popolare il tennis in Argentina. Vilas vinse gli Open di Buenos Aires varie volte negli anni settanta. Gli Open di Buenos Aires si giocano sui campi di terra rossa del \"Buenos Aires Lawn Tennis Club\", nel quartiere di Palermo, generalmente nel mese di febbraio."}
{"id": "105416", "revid": "219110", "url": "https://it.wikipedia.org/wiki?curid=105416", "title": "Bucarest", "text": "Bucarest (: ; in romeno: \"Bucure\u0219ti\", pronuncia ), soprannominata \"Piccola Parigi\", \u00e8 la capitale e la citt\u00e0 pi\u00f9 popolosa della Romania ed \u00e8 la sesta pi\u00f9 popolosa dell'Unione europea. Posta nel sud del Paese, sul fiume D\u00e2mbovi\u021ba, \u00e8 il maggiore centro industriale e commerciale del paese. Il territorio della citt\u00e0 \u00e8 interamente circondato dal distretto di Ilfov, pur non facendone parte (risulta per\u00f2 come zona hinterland, causa vicinanza e urbanizzazione continua tra strade e metropolitana, con 2000 km quadrati di territorio e 2 milioni e 400 mila abitanti circa), in quanto il municipio \u00e8 l'unico della Romania a fare distretto di per s\u00e9.\nSecondo le stime degli specialisti, Bucarest raccoglie pi\u00f9 di tre milioni di persone al giorno e nei prossimi cinque anni questo numero superer\u00e0 i quattro milioni. A questo si aggiungono le localit\u00e0 intorno alla citt\u00e0, che fanno parte della futura area metropolitana, e hanno una popolazione di circa abitanti.\nLa prima menzione della localit\u00e0 appare nel 1459. Nel 1862 divenne la capitale dei Principati Uniti; da allora ha subito cambiamenti continui, diventando il centro della scena artistica, culturale e mediatica rumena. L'architettura elegante e l'atmosfera urbana le portarono durante la Belle \u00c9poque il soprannome di \"Piccola Parigi\", anche se diversi edifici e quartieri del centro storico furono danneggiati o interamente distrutti dalla guerra, dai terremoti e dal programma di sistemazione di Nicolae Ceau\u0219escu. Negli ultimi anni, la citt\u00e0 ha vissuto un boom economico e culturale.\nSecondo i dati preliminari del censimento del 2011, abitanti vivono entro i limiti della citt\u00e0, inferiore alla cifra registrata nel censimento del 2002. L'area urbana si estende oltre Bucarest, con una popolazione di 1,93 milioni. Con l'aggiunta di citt\u00e0 satellitari attorno all'area urbana, l'area metropolitana di Bucarest avrebbe una popolazione di 2,2 milioni. Secondo Eurostat, Bucarest ha un'area urbana pi\u00f9 grande di residenti. Secondo dati non ufficiali, la popolazione \u00e8 di oltre tre milioni.\nDa un punto di vista economico, Bucarest \u00e8 la citt\u00e0 pi\u00f9 prospera in Romania, ed \u00e8 uno dei principali centri industriali e nodi di trasporto nell'Europa orientale. La citt\u00e0 dispone di strutture per convegni, istituti scolastici, aree culturali, centri commerciali e aree ricreative.\nLa citt\u00e0, avente lo stesso livello amministrativo dei distretti, \u00e8 suddivisa in sei settori e amministrata dal municipio di Bucarest.\nGeografia fisica.\nTerritorio.\nBucarest \u00e8 situata nella parte sudorientale del Paese in un'area di lievissime ondulazioni al centro della pianura Valacca, tra il Danubio a sud e i Carpazi a nord, ed \u00e8 attraversata dal fiume D\u00eembovita, affluente dell'Arges, in parte canalizzato, e da un affluente del D\u00eembovita, il Colentina, il cui corso meandriforme si allarga a formare piccoli laghi anche all'interno del perimetro urbano.\nClima.\nNella capitale, Bucarest, l'inverno \u00e8 freddo e grigio, con nevicate e gelate. L'estate \u00e8 calda e soleggiata, ma nel pomeriggio possono scoppiare dei temporali. \nDurante le ondate di freddo, la temperatura pu\u00f2 scendere fino a circa .\nNegli inverni pi\u00f9 freddi, la temperatura \u00e8 scesa fino a nel gennaio 1985, a nel gennaio 1987 e nel gennaio 2010, a nel dicembre 2002 e nel febbraio 2012, ma in precedenza si erano toccati i nel gennaio 1942, e i nel febbraio 1929. In estate, nelle giornate calde la temperatura pu\u00f2 raggiungere i ; nel giugno 2007 si sono toccati i , e nel luglio 2000 addirittura i .\nPer quanto riguarda le precipitazioni a Bucarest ammontano a l'anno; il periodo pi\u00f9 piovoso va da maggio ad agosto a causa dei temporali pomeridiani. Il sole si vede raramente a Bucarest da novembre a febbraio, perch\u00e9 nei periodi di alta pressione si formano spesso nebbie e nubi basse. L'estate invece \u00e8 abbastanza soleggiata.\nOrigini del nome.\nSi teorizza che il nome della citt\u00e0 derivi dalla parola rumena \"bucurie\", che significa \"felicit\u00e0\", \"gioia\"; la giusta traduzione potrebbe essere quindi \"citt\u00e0 della gioia\". Altre teorie presumono che il nome sia legato a quello del suo leggendario fondatore, il pastore Bucur.\nStoria.\nLa storia di Bucarest \u00e8 ben pi\u00f9 antica di quella del suo status di capitale della Romania, che risale solo alla met\u00e0 dell'800.\nLeggenda.\nSecondo la leggenda la citt\u00e0 venne fondata da un pastore di nome \"Bucur\" (felice, gioioso in rumeno) come tappa del suo cammino di transumanza dai Carpazi al Mar Nero. Infatti in Romania molti toponimi in \"e\u0219ti\" sono il plurale di \"escu\", strettamente legato al nome di un fondatore (mercante, libero contadino, boiardo, voivoda, ospodaro), quindi \"Bucure\u0219ti\" potrebbe essere il plurale di \"Bucurescu\", toponimo legato a un certo Bucur.\nOrigini.\nL'area di Bucarest era popolata gi\u00e0 da tempi remotissimi. In un'altura sul fiume D\u00e2mbovi\u021ba, l'odierna \"Radu Vod\u0103\", infatti, fu abitata gi\u00e0 dal Paleolitico (stimato fra il milione e anni a.C.). \u00c8 il sito abitato pi\u00f9 antico dell'intera Romania.\nNella zona fra i fiumi D\u00e2mbovi\u021ba e Colentina appaiono alcune prove di insediamenti della cultura neolitica risalenti intorno al 1800 a.C. nelle aree di \"Dude\u0219ti\" (Settore 3 di Bucarest), del Lago Tei (formato dal Colentina) e di \"Bucure\u0219tii Noi\" (Settore 1). Scavi archeologici mostrano che queste aree si svilupparono attraversando l'et\u00e0 del bronzo fino al 100 a.C. Durante questo periodo infatti le aree di Her\u0103str\u0103u, \"Radu Vod\u0103\", Pantelimon, Pope\u0219ti-Leordeni e \"Pope\u0219ti-Novaci\" vennero popolate da genti indoeuropee, i Daci.\nDopo l'abbandono della Dacia da parte di Aureliano nel 273 d.C. si certifica la presenza di abitazioni dal III secolo al XIII, fino al Medioevo.\nFondazione della citt\u00e0.\nNonostante i numerosi insediamenti preistorici e relativi ritrovamenti, un primo vero nucleo urbano sorse, sulle rive della D\u00e2mbovi\u021ba, solo alla fine del XIV secolo. In seguito alla battaglia di Rovine del 1395, terminata con la vittoria sui Turchi, Mircea il Vecchio decise di erigere in questo luogo la \"fortezza di Bucarest\" (dove Bucur poteva esserne il governatore militare).\nIl nome di Bucarest \u00e8 menzionato per la prima volta in un documento in latino datato 20 settembre 1459 firmato dal celebre Vlad III di Valacchia, dove rinforza delle fortificazioni. Questi viene perci\u00f2 ricordato come il fondatore ufficiale della citt\u00e0.\nSviluppo e elevazione a residenza principesca.\nBucarest nei primi anni ebbe un ruolo strategico, quello di controllare la via fra la citt\u00e0 di T\u00e2rg\u0219or e quella di Giurgiu, la quale, con la riconquista turca del 1420, divenne l'ultimo avamposto ottomano. Anche se dal 1459 Vlad III soggiorner\u00e0 pi\u00f9 volte a Bucarest, la capitale della Valacchia fin ad allora Curtea de Arge\u0219, poi portata a T\u00e2rgovi\u0219te nel XV secolo, rest\u00f2 altrove. Solo il 14 ottobre 1465, quando Radu III il Bello la elesse a sua residenza principesca secondaria, la citt\u00e0 vide il soggiorno alternato dei sovrani. Nel 1558-59 Mircea V il Pastore fonda nella Curtea Veche, l'antica residenza principesca, la chiesa palatina, oggi la pi\u00f9 antica chiesa della citt\u00e0 conservata nella sua forma originale.\nBucarest non ebbe mai una cinta muraria. In caso di guerra gli abitanti con i loro beni e bestiame, trovavano rifugio nei dintorni, nell'impenetrabile \"foresta di Vl\u0103sia\" (Settore 5) o nelle \"paludi di C\u0103lug\u0103reni\", vera trappola per gli invasori.\nI Turchi ed elevazione a capitale.\nNel 1595 durante la battaglia di C\u0103lug\u0103reni condotta da Michele il Coraggioso contro l'Impero ottomano, Bucarest, abbandonata in seguito alla ritirata del principe valacco, cadde sotto i turchi che la occuparono con una guarnigione di uomini. Venne riconquistata con l'aiuto degli austriaci qualche mese dopo, ma la citt\u00e0, incendiata dai turchi, and\u00f2 completamente distrutta.\nBucarest venne ricostruita e continu\u00f2 a crescere in dimensioni e prosperit\u00e0. Il suo centro era lungo la \"Uli\u021ba mare\", la \"Via Grande\", poi chiamata dal 1589 \"Lipscani\" dalla presenza della comunit\u00e0 dei mercanti provenienti da Lipsia. Nel XVII secolo, Bucarest diviene il centro commerciale pi\u00f9 importante della Valacchia. Inoltre nel 1659 il voivoda Gheorghe Ghica la elegge a capitale della Romania. Grazie alla sua posizione, in pianura e pi\u00f9 vicino al Danubio, era pi\u00f9 facile da controllare rispetto a T\u00e2rgovi\u0219te.\nDa allora si passa alla sua modernizzazione: nel 1661 le strade vengono lastricate con pietre di fiume, nel 1694 viene fondato il primo istituto di istruzione superiore, la \"Academia Domneasc\u0103\" (Accademia reale), nel 1698 Constantin Br\u00e2ncoveanu erige la sua nuova residenza, il palazzo di Mogo\u0219oaia e fonda nel 1704, su iniziativa di Mihai Cantacuzino lo \"Spitalul Col\u021bea\" (Ospedale di Corte).\nTempi rivoluzionari.\nNel XIX secolo la Romania \u00e8 la scena delle guerre fra gli imperi vicini. In questo contesto i rumeni si rivoltano nel 1821 e nel 1848. Bucarest viene frequentemente occupata da ottomani, austriaci (1828-1833) e russi (1853-1854); poi fra il 1854 e il 1857 \u00e8 sotto una guarnigione austriaca. Inoltre, il 23 marzo 1847 circa duemila edifici sono preda delle fiamme di un incendio che distrugge un terzo della citt\u00e0 colpendo gravemente i monumenti antichi.\nNel 1859, con l'unione della Valacchia e della Moldavia, Bucarest diventa la capitale del nuovo Regno di Romania e la citt\u00e0 e la sua popolazione crescono velocemente. La particolare architettura d'ispirazione francese e l'ambiente culturale cosmopolita dell'epoca le diedero l'appellativo di \"Piccola Parigi\", anche se le differenze sociali tra un crescente ceto agiato e la massa di poveri continuarono a crescere.\nStoria contemporanea.\nIl 6 dicembre del 1916, la citt\u00e0 fu occupata dalle forze tedesche e la capitale fu trasferita a Ia\u0219i. La citt\u00e0 fu finalmente liberata nel dicembre del 1918, tornando capitale del Regno di Romania.\nBucarest ha sofferto grosse perdite e distruzioni durante la seconda guerra mondiale a causa del terremoto del 1940 e dei bombardamenti anglo-statunitensi. Il 30 dicembre 1947, i comunisti, giunti al potere con l'appoggio dell'URSS, abolirono la monarchia instaurando una dittatura comunista che gravitava nell'orbita sovietica.\nAlla fine degli anni settanta, durante la dittatura di Nicolae Ceau\u0219escu, a seguito di un forte terremoto una rilevante parte del centro storico della citt\u00e0 (stimabile in un terzo), incluse alcune sue antiche chiese, \u00e8 stata distrutta e successivamente rimpiazzata con edifici e quartieri di tipici stilemi comunisti. Di quest'epoca \u00e8 il Centrul Civic e la Casa del Popolo, divenuta poi sede del Parlamento dopo la caduta di Ceau\u0219escu, che \u00e8 reputato essere il secondo edificio governativo pi\u00f9 esteso al mondo dopo il Pentagono.\nFino a pochi decenni addietro le zone circostanti la capitale erano principalmente rurali, per\u00f2 dal 1989 si \u00e8 iniziato a costruire nuovi quartieri intorno alla citt\u00e0; le zone periferiche a Nord (Pipera, B\u0103neasa) sono pi\u00f9 ambite dalla, per ora limitata, parte di popolazione benestante, mentre quelle a Sud ospitano maggiormente quella a basso reddito.\nCultura.\nStampa.\nA Bucarest hanno sede i maggiori quotidiani romeni, tra i quali \"Adev\u0103rul\", \"Azi\", \"G\u00e2ndul\", \"Jurnalul Na\u021bional\", \"Evenimentul zilei\", e lo sportivo \"Gazeta Sporturilor\". In citt\u00e0 ha inoltre la sua sede la casa editrice Nemira, fondata nel 1989.\nSociet\u00e0.\nEvoluzione demografica.\nLa popolazione \u00e8 cresciuta molto rapidamente negli ultimi due secoli ma sta subendo una fase d'arresto dalla seconda met\u00e0 degli anni 1990. Tuttavia dal 2002 la popolazione ha ricominciato a risalire, passando da 1,926 milioni del 2002 a 1,944 milioni di abitanti nel 2009. Sotto, i dati del numero di abitanti della citt\u00e0 dal 1800 al 2005:\nGeografia antropica.\nSuddivisioni amministrative.\nLa citt\u00e0 \u00e8 suddivisa in sei settori amministrativi (\"sector\" in rumeno), ciascuno dei quali ha un proprio sindaco e un proprio consiglio, che si occupano di questioni locali (strade secondarie, parchi, scuole e servizi di pulizia). Anche i consigli dei settori sono eletti ogni quattro anni nell'ambito delle elezioni comunali. Ciascuno di essi comprende inoltre diversi quartieri informali (\"cartiere\" in rumeno), che non hanno funzioni amministrative.\nIl comune di Bucarest e il circostante distretto di Ilfov costituiscono una delle regioni di sviluppo della Romania, utilizzate dalla Romania e dall'Unione europea a fini statistici, ma prive di valenza amministrativa.\nEconomia.\nLa citt\u00e0 possiede il 21% della produzione industriale del paese. Bucarest \u00e8 il pi\u00f9 importante nodo ferroviario, stradale e aereo del paese, e circa 1/3 delle entrate tributarie provengono da cittadini e aziende con sede nella capitale rumena. Il Pil pro capite medio della citt\u00e0 \u00e8 circa il doppio di quello registrato nel resto della Romania (dati Eurostat).\nLa citt\u00e0 ha conosciuto un importante progresso economico in particolare a partire dal 2005, grazie a un rapido sviluppo delle costruzioni immobiliari, di uffici o centri commerciali. \u00c8 presente la Borsa di Bucarest (BVB - Bursa de Valori Bucure\u0219ti), la pi\u00f9 importante del paese. Il pi\u00f9 importante mercato cittadino \u00e8 quello di Obor, ospitato in un edificio rimodernato che sorge nello stesso punto dove si svolgeva tradizionalmente il mercato all'aperto; a partire dalla fine del XX secolo \u00e8 avvenuto un boom degli ipermercati tra cui Carrefour e Metro AG, mentre per quanto riguarda i centri commerciali, sono stati costruiti i seguenti: AFI Palace Cotroceni, Sun Plaza, B\u0103neasa Shopping City, Bucharest Mall, Plaza Romania, City Mall, Jolie Ville Galleria, Liberty Center, Unirea Shopping Center e molti altri minori.\nNella citt\u00e0 si trovano inoltre i quartier generali delle compagnie aeree Air Bucharest e Blue Air.\nInfrastrutture e trasporti.\nStrade.\nBucarest ha la maggiore rete di trasporti della Romania e una delle maggiori dell'Europa centrale e orientale. Dalla capitale si diramano le principali autostrade della nazione, le A1, A2 e A3. Intorno alla citt\u00e0 vi \u00e8 poi la Cintura di Bucarest che funge da raccordo anulare.\nFerrovie.\nBucarest \u00e8 il principale nodo ferroviario della societ\u00e0 nazionale CFR, acronimo di \"C\u0103ile Ferate Rom\u00e2ne\", le ferrovie romene. La pi\u00f9 importante stazione ferroviaria di Bucarest \u00e8 Gara de Nord, da dove partono e arrivano giornalmente circa 283 treni per il traffico passeggeri dell'operatore pubblico CFR C\u0103l\u0103tori e due dell'operatore privato Regiotrans, treni provenienti da diverse localit\u00e0 rumene e da citt\u00e0 europee come: Belgrado, Budapest, Sofia, Vienna, Venezia, Monaco di Baviera, Praga, Bratislava, Cracovia, Chi\u0219in\u0103u, Kiev, Salonicco, Atene, Mosca, Istanbul.\nAltre stazioni sono: Basarab, B\u0103neasa, Obor, Progresul, Titan Sud.\nDalla citt\u00e0 partono cinque linee ferroviarie principali: la 300 (Bucure\u0219ti-Oradea), la 500 (Bucure\u0219ti-Bac\u0103u-Suceava-Vere\u0219ti), la 700 (Bucure\u0219ti\u2014Br\u0103ila-Gala\u021bi), la 800 (Bucure\u0219ti-Constan\u021ba), la 900 (Bucure\u0219ti-Drobeta-Turnu Severin-Timi\u0219oara-Jimbolia) e altre tre linee secondarie: la 901 (Bucure\u0219ti-Pite\u0219ti-Craiova), la 902 (Bucure\u0219ti-Giurgiu) e la 903 (Bucure\u0219ti-Olteni\u021ba).\nMobilit\u00e0 urbana.\nTrasporti di superficie.\nLa rete urbana di Bucarest \u00e8 servita da una rete di autobus, filobus e tram gestiti dalla societ\u00e0 STB.\nMetropolitana.\nLa Metropolitana di Bucarest \u00e8 lunga 86,6\u00a0km ed \u00e8 costituita da 78 stazioni, ha cinque linee gi\u00e0 in funzione (M1, M2, M3, M4 e M5) e una sesta finanziata in fase di cantierizzazione. \u00c8 gestita dall'azienda Metrorex.\nAeroporti.\nGli aeroporti cittadini sono due:\nGli aeroporti sono collegati alla citt\u00e0 attraverso treni, autobus e taxi e maxi-taxi privati.\nEra previsto nel corso del 2011 l'inizio dei lavori per la realizzazione del collegamento dell'aeroporto Henri Coand\u0103 con la rete metropolitana della citt\u00e0, lavori di cui si stimava un tempo di realizzazione di circa cinque anni.\nAmministrazione.\nBucarest ha una condizione amministrativa unica nell'ambito dello Stato rumeno: si tratta dell'unico comune che non appartiene a un distretto.\nA capo del governo cittadino (\"Prim\u0103ria General\u0103\" in rumeno) \u00e8 il sindaco di Bucarest (\"Primarul general al municipiului Bucure\u0219ti\" in rumeno), dal 2020 Nicu\u0219or Dan. Le decisioni sono deliberate dal consiglio cittadino (\"Consiliu general\"), costituito da 55 consiglieri eletti ogni quattro anni.\nGemellaggi.\nBucarest ha stretto patti di gemellanza con diciotto citt\u00e0, elencate sotto:\nSport.\nCalcio.\nnelle serie minori giocano anche:\nLa Nazionale romena gioca le sue partite allo stadio Arena Na\u021bional\u0103, capace di 60 000 spettatori.\nRugby.\nLa Nazionale di rugby rumena gioca le sue partite allo Stadio Arcul de Triumf, situato nei pressi dell'omonimo Arco."}
{"id": "105417", "revid": "287204", "url": "https://it.wikipedia.org/wiki?curid=105417", "title": "Fratelli Musulmani", "text": "I Fratelli Musulmani (, letteralmente \"Associazione dei Fratelli Musulmani\"; spesso solo , \"al-I\u1e2bw\u0101n al-Muslim\u016bn\", \"Fratelli musulmani\", o semplicemente \"al-I\u1e2bw\u0101n\", \"i Fratelli\") costituiscono una delle pi\u00f9 importanti organizzazioni islamiste internazionali con un approccio di tipo politico all'Islam. Furono fondati nel 1928 da \u1e24asan al-Bann\u0101\u02be a Isma'iliyya (Egitto), poco pi\u00f9 d'un decennio dopo il collasso dell'Impero Ottomano.\nSono diffusi soprattutto in Egitto, rappresentati dal Partito Libert\u00e0 e Giustizia e a Gaza (Hamas).\nSono stati dichiarati fuorilegge, in quanto considerati un'organizzazione terroristica, da parte dei governi dei seguenti paesi: Bahrain, Egitto, Russia, Siria, Arabia Saudita, Emirati Arabi Uniti, Tagikistan e Uzbekistan. Godono invece di cospicui finanziamenti e protezione pi\u00f9 o meno esplicita da parte dei governi di Turchia e Qatar.\nIdeologia.\nI Fratelli musulmani si collocano ideologicamente all'interno del fondamentalismo islamico. \nIn Egitto rinunciarono alla lotta armata come mezzo per il conseguimento del potere e il mantenimento dello stesso, partecipando alle elezioni successive alla caduta di Hosni Mubarak e accettando il sistema democratico e la pluralit\u00e0 politica.\nSi oppongono alla secolarizzazione delle nazioni islamiche, in favore di un'osservanza da essi ritenuta pi\u00f9 ligia ai precetti del Corano, e per unire le nazioni islamiche, particolarmente quelle Arabe, e liberarle cos\u00ec dagli imperialismi stranieri. Loro campi d'azione sono i settori della politica tradizionale, dell'insegnamento, della sanit\u00e0 e delle attivit\u00e0 sociali in genere, oltre l'organizzazione di incontri di preghiera e di spiritualit\u00e0.\nIl manifesto del movimento, \"Pietre miliari\", venne scritto da Sayyid Qu\u1e6db in carcere dopo il suo arresto nel 1954 e fra i vari passi cita:\nQu\u1e6db mor\u00ec impiccato nel 1966 ed \u00e8 ritenuto uno dei maggiori ideologi dell'islamismo politico sunnita, che sosteneva la necessit\u00e0 di un ritorno \"alla pura fonte del Corano\", inquinata dalla barbarie, bollata come \"j\u0101hiliyya\", ribellione alla sovranit\u00e0 di Allah sulla terra. Qu\u1e6db accomuna marxismo e capitalismo nell'obiettivo della \"umiliazione dell'uomo comune\" e teorizz\u00f2 la necessit\u00e0 che \"un'avanguardia deve mettersi in marcia attraverso il vasto oceano della \"J\u0101hiliyya\" che cinge il mondo\".\nIl motto dell'organizzazione \u00e8: \"Dio \u00e8 il nostro obiettivo. Il Profeta \u00e8 il nostro capo. Il Corano \u00e8 la nostra legge. Il jih\u0101d \u00e8 la nostra via. Morire nella via di Dio \u00e8 la nostra suprema speranza\"\nI Fratelli Musulmani costituiscono in Egitto una formazione politica che si richiama al dovere di fedelt\u00e0 ai valori islamici tradizionali e uno dei temi maggiormente dibattuto al suo interno \u00e8 quello del \"jih\u0101d\", inteso nel senso di \"doveroso impegno\".\nIl loro impegno si esprime talvolta con iniziative di legge parlamentare e in altre occasioni tramite \"fat\u0101w\u0101\" (pl. di \"fatw\u0101\") emesse da alcuni suoi appartenenti e destinate a indicare ai fedeli quale sia il prescritto modo di comportarsi.\nStoria.\nLa nascita del movimento.\nIl movimento fu fondato nel marzo del 1928 da al-\u1e24asan al-Bann\u0101\u02be, un insegnante egiziano operante a Ismailia, sulle rive del Canale di Suez. La nascita dei \"Fratelli musulmani\" si collocava nel quadro di un risveglio culturale e religioso che, nei primi decenni del XX secolo, reagiva all'occidentalizzazione della societ\u00e0 islamica. L'intento del fondatore era di promuovere la dignit\u00e0 e il riscatto dei lavoratori arabi egiziani, nella zona del Canale di Suez; di seguire l'etica e la concezione civica proposta dall'Islam; il tutto ottenuto con l'educazione delle persone agli insegnamenti islamici della solidariet\u00e0 e dell'altruismo nella vita quotidiana.\nIl ruolo politico.\nL'organizzazione crebbe velocemente fino a diventare un soggetto politico dal largo seguito, che spos\u00f2 la causa delle classi in difficolt\u00e0 e gioc\u00f2 un ruolo preminente nel movimento nazionalista egiziano. Essa promuoveva inoltre una concezione dell'Islam che coniugasse tradizione e modernit\u00e0.\nLa diffusione del movimento si accompagn\u00f2 con le istanze di islamizzazione delle societ\u00e0, seguendo due vie principali:\nDegna di nota \u00e8 la dichiarazione rilasciata pubblicamente nel 1942 da al-Bann\u0101\u02be in cui si affermava la condivisione da parte del movimento del programma wafdista, cui esso garantiva tutto il proprio appoggio.\nLa repressione di Nasser.\nGam\u0101l \u02bfAbd al-N\u0101ser, Presidente (\"ra\u02be\u012bs\") egiziano, fece sciogliere l'associazione e fece arrestare, torturare e giustiziare un numero imprecisato di militanti (secondo i \"Fratelli Musulmani\" alcune decine di migliaia) a causa della loro implacabile ostilit\u00e0 al progetto nasseriano di cambiamento della societ\u00e0 egiziana. Una seconda ondata di repressione, dopo un fallito attentato alla vita del \"ra\u02be\u012bs\" egiziano, li colp\u00ec verso la met\u00e0 degli anni sessanta, quando molti dirigenti del movimento, fra cui appunto Sayyid Qu\u1e6db, furono impiccati.\nDopo la guerra dei Sei giorni.\nLa sconfitta dell'Egitto nella guerra dei Sei giorni del 1967 provoc\u00f2 una perdita di consenso del regime laico di Nasser, favorendo cos\u00ec la ripresa dei movimenti di ispirazione religiosa. Il movimento - che aveva ufficialmente rinunciato alla violenza politica nel 1949, al termine di un periodo di notevole tensione politica, finita con l'assassinio del Primo ministro Mahmud al-Nuqrashi Pasci\u00e0 per opera di un giovane studente di Veterinaria, membro della Fratellanza - a partire dal 1969, inizia a prendere le distanze dalle posizioni radicali di Sayyid Qu\u1e6db. Dopo la morte di Nasser nel 1970, il nuovo leader egiziano Anwar al-S\u0101d\u0101t sceglie una politica di apertura nei confronti dei movimenti islamisti, anche per contrastare le organizzazioni studentesche di sinistra, senza con questo legalizzare pienamente i Fratelli Musulmani. Questi, anzi, iniziano a perdere consensi tra i militanti pi\u00f9 estremisti che si richiamano allo stesso Qu\u1e6db, e che dal 1979 torneranno con una loro fazione minoritaria estremista sviluppata nelle forze armate, grazie a Shukri Mustafa, a praticare la lotta armata, fino ad assassinare S\u0101d\u0101t nel 1981 nel corso di una parata militare, senza che questo porti peraltro alla caduta del regime.\nSotto Mub\u0101rak.\nSolamente con il nuovo leader egiziano \u1e24osn\u012b Mub\u0101rak, a partire dal 1984, i Fratelli Musulmani potranno partecipare alle elezioni, per quanto non direttamente ma in alleanza con i partiti laici di opposizione, tornano ad espandersi nella societ\u00e0, in particolare tra i professionisti urbani. Da questo momento il gruppo, presente in Parlamento, si trover\u00e0 in una posizione intermedia tra il regime, che mantiene un controllo autoritario sulla societ\u00e0, e i gruppi islamisti dediti alla lotta armata, che invece i Fratelli Musulmani rifiutano nella sua veste di \"jih\u0101d\", e la cui presenza rappresenta comunque la principale motivazione con cui Mub\u0101rak giustifica le periodiche limitazioni alla piena libert\u00e0 di movimento dei gruppi di opposizione. La loro strategia mirer\u00e0 dunque a svolgere un ruolo pi\u00f9 sociale che politico, concentrandosi nella \"chiamata\" (\"da\u02bfwa\") all'Islam dei fedeli che se ne fossero in qualche modo allontanati e nella promozione del ruolo delle donne, dei poveri e dei giovani offrendo assistenza sociale, istruzione e formazione religiosa a persone di ogni ceto e condizione sociale.\nLa presidenza in Egitto.\nDopo la caduta di Mub\u0101rak nel 2011 causata da imponenti proteste popolari (a cui i Fratelli Musulmani partecipano in modo abbastanza defilato), vengono indette nel 2012 nuove elezioni che sanciscono la vittoria di Mohamed Morsi, leader del neocostituito Partito Libert\u00e0 e Giustizia, che diventa cos\u00ec il nuovo presidente dell'Egitto. La presidenza di Mohamed Morsi viene bruscamente interrotta nel luglio 2013 dal colpo di Stato militare guidato dal gen. \u02bfAbd al-Fatt\u0101\u1e25 al-S\u012bs\u012b, quale epilogo di proteste popolari e prologo di scontri fra le opposte fazioni egiziane.\nLo sgombero della moschea di Al Fatah.\nIl 17 agosto 2013, al mattino, c'\u00e8 stata una trattativa tra militari e Fratelli musulmani per far uscire pacificamente la gran parte di chi si era chiuso nella moschea. Dopo qualche ora, circa 1000 irriducibili sono stati fatti sgomberare e catturati dalla polizia.\nLa procura del Cairo ha accusato 250 membri della Fratellanza Musulmana di omicidio e di terrorismo.\nIl premier Hazem al-Beblawi ha proposto al governo lo scioglimento del gruppo, proposta a cui segue l'annuncio dell'arresto del leader dell'organizzazione Mu\u1e25ammad Bad\u012b\u02bf. Lo scioglimento viene ufficializzato nel dicembre 2013.\nLa repressione di al-Sisi.\n\u02bfAbd al-Fatt\u0101\u1e25 al-S\u012bs\u012b, nuovo leader egiziano e autore del colpo di Stato anti-Morsi, ha lanciato fin dal 2013 una rinnovata campagna repressiva contro l'organizzazione, tramite arresti arbitrari, torture ed esecuzioni di massa (si stima che il regime di al-S\u012bs\u012b abbia ucciso oltre 2.500 manifestanti e ne abbia imprigionato pi\u00f9 di 20.000), al fine di stroncarne ogni forma di dissenso. Nei primi mesi del 2014 circa 1200 sostenitori e dirigenti del movimento, fra cui lo stesso Mu\u1e25ammad Bad\u012b\u02bf, sono stati condannati a morte."}
{"id": "105419", "revid": "2068842", "url": "https://it.wikipedia.org/wiki?curid=105419", "title": "Piante infestanti", "text": "Con i termini pianta infestante (oppure malerba o popolarmente erbaccia) si intende una pianta che, non rivestendo alcuna funzione ritenuta utile per la produzione agricola, va a danneggiare le piante esistenti entrando in competizione con esse o parassitizzandole.In senso pi\u00f9 ampio il concetto pu\u00f2 essere esteso, oltre che alle piante infestanti i campi coltivati, anche alle piante che, crescendo in citt\u00e0 in maniera incontrollata, accentuano il problema delle allergie o fanno percepire come \"sporco\" o degradato il luogo ove crescono.\nNon esiste un vero e proprio elenco di piante infestanti in quanto la definizione di malerba \u00e8 puramente soggettiva: alcune piante utili o coltivate possono divenire malerbe nel momento in cui cessa la loro funzione di utilit\u00e0 per l'uomo.\nTalvolta viene usato in modo erroneo il termine pianta parassita come equivalente di pianta infestante.\nLa malerba in agricoltura.\nNel quadro della produzione agricola, come si \u00e8 detto, si considerano infestanti le specie non coltivate che si installano in un campo, ma anche la ricrescita di una coltura precedente, come ad esempio:\ne cos\u00ec via.\nLe infestanti possono essere:\nLa semenza della malerba.\nLa semenza delle infestanti \u00e8 caratterizzata da:\nIdentificazione delle infestanti.\nPer utilizzare in modo razionale gli erbicidi evitando trattamenti inutili, \u00e8 necessario che gli agricoltori identifichino le infestanti presenti sui loro terreni.\nIn un'area di produzione determinata, il numero delle principali specie di infestanti da conoscere si aggira attorno alla trentina.D'altra parte, alcune specie sono spesso associate a determinate colture: chenopodio e amaranto alle barbabietole, caglio e veronica ai cereali, ecc.\nIl riconoscimento \u00e8 ancor pi\u00f9 importante nel caso che il controllo sia effettuato evitando l'utilizzo di mezzi chimici, ad esempio in agricoltura biologica. Difatti \u00e8 indispensabile conoscere il ciclo biologico della pianta in modo da scegliere la strategia di controllo pi\u00f9 efficace ed economica, ed il momento ottimale di attuazione.\nDanni delle infestanti alle colture.\nLa nocivit\u00e0 delle infestanti si presenta sotto i seguenti aspetti:\nEffetti nefasti della lotta contro le infestanti.\nL'uso sconsiderato di erbicidi per controllare lo sviluppo delle infestanti ha portato a casi di inquinamento delle acque di superficie e di quelle sotterranee da parte delle sostanze chimiche in essi contenute, in particolare quelle appartenenti alla famiglia delle triazine (per questa ragione, gli erbicidi appartenenti a questo gruppo sono vietati, in Francia).\nLa possibilit\u00e0 di sviluppo di colture di mais transgenico resistente ad alcuni erbicidi suscita interrogativi. Impiegati nel rispetto delle buone pratiche agricole, questi OGM possono ridurre l'impatto ambientale grazie all'utilizzo di erbicidi molto meno tossici. Tuttavia un utilizzo non ragionato dei diserbanti pu\u00f2 indurre ulteriore inquinamento delle acque.\nControllo delle infestanti.\nIl controllo delle infestanti in un terreno agrario \u00e8, come si \u00e8 detto, fondamentale.\nIl controllo si pu\u00f2 attuare con l'ausilio di pratiche agronomiche, lavorazioni meccaniche, interventi con mezzi fisici, chimici, biologici o attraverso l'azione combinata di quelli citati.\nEsistono due metodi, per controllare le infestanti: quello diretto e quello indiretto. Quello indiretto (preventivo), consiste nell'evitare che i semi delle infestanti possano entrare nel campo coltivato, la disseminazione, quindi, si pu\u00f2 evitare, mediante:\nUn metodo per evitare la presenza di infestanti in una coltivazione \u00e8 una buona rotazione colturale; ad esempio una sessennale formata da:\nIl perch\u00e9 una buona rotazione pu\u00f2 contrastare le infestanti \u00e8 che le piante da rinnovo (come il pomodoro) necessitano di un buon diserbo e buoni interventi colturali per produrre, quindi, la pianta che l'anno successivo si trover\u00e0 in quel determinato campo.\nIl controllo diretto, invece, interviene direttamente sull'infestante presente nel campo. Esistono due tipi di controllo diretto: il diserbo meccanico e il diserbo chimico. Il diserbo meccanico che prevede delle macchine per diserbare i terreni infestati, \u00e8 composto da due tipi di macchine: la sarchiatrice (sia ad organi rotanti ed a organi fissi) e l'erpice strigliatore per il frumento.\nIl diserbo chimico (non tollerato dall'agricoltura biologica) utilizza dei diserbanti (o erbicidi) per disinfestare i terreni, grazie soprattutto a macchine finalizzate allo spandimento di queste sostanze dannose per le piante erbacee."}
{"id": "105423", "revid": "62748", "url": "https://it.wikipedia.org/wiki?curid=105423", "title": "Alfabeto Brahmi", "text": "L'alfabeto Brahm\u00ec (o Brahami) \u00e8 un'antica scrittura asiatica, che ebbe grande diffusione e che \u00e8 considerata la progenitrice degli odierni alfabeti delle aree intorno alla penisola indiana; si tratterebbe probabilmente di un adattamento indiano delle scritture semitiche, penetrate in India attraverso l'impero persiano.\nOrigini.\nCirca la formazione di questa scrittura, si sono formulate due ipotesi diverse. La prima ipotesi e che sia una scrittura derivata da un alfabeto semitico (ipotesi prevalente); tra i fautori di tale ipotesi si distinguono comunque quelli che sostengono diversi apporti fra alfabeti: semitico meridionale, aramaico, fenicio, greco. Il differente grado d'influenza dei vari alfabeti potrebbe far propendere per la formazione di tale scrittura in ambito dravidico (sud) o in ambito ariano (nord).\nLa seconda ipotesi quella nazionalistica sostiene una formazione completamente autoctona non contemplando legami, contatti ed influssi con l'esterno e legandola invece ad un prototipo caratterizzante la vallata dell'Indo, di cui non si \u00e8 mai trovato traccia e tramite questo ai glifi Hindus. \nNel sud dell'India sono state ritrovate alcune ceramiche con probabile arcaica scrittura brahmi che retrodaterebbe l'apparizione di questo alfabeto di almeno due secoli. Ma la datazione come la valutazione di questi reperti sono al momento al centro di un acceso dibattito perch\u00e9 proverebbero la tesi dell'arrivo della scrittura dal sud via mare e non via terra dal nord, per\u00f2 nel brahmi di Asoka alcuni simboli assomigliano pi\u00f9 alle lettere greche che a quelle aramaiche. L'ambasciatore di Seleuco I, Megastene, nel 300 a.c. circa, nella sua opera Indica, affermava che gli indiani non conoscevano la scrittura e utilizzavano la memoria e la trasmissione orale. Probabilmente uno dei fattori che ostacolavano all'epoca l'uso della scrittura era il monopolio culturale della casta dei brahmini. Le monete con doppio conio sono di re indo-greci settentrionali convertiti al buddismo. La scrittura \u00e8 come l'aramaico da destra a sinistra.\nMito.\nLe sue origini sono raccontate da interessanti relati tradizionali che in genere la vorrebbero creata da Brahm\u0101; alcune versioni ipotizzano inoltre che l'uomo abbia ad un certo punto dimenticato questa scrittura e che Vy\u0101sa, figlio di Parasara, opportunamente ispirato da Brahma, l'abbia nuovamente concepita.\n\u00c8 stato notato come nell'antico induismo non si avesse una figura sacrale, n\u00e9 una deit\u00e0, che tutelasse la scrittura, mentre ce n'erano per molte altre materie.\nStoria.\nLa prima iscrizione in brahmi \u00e8 quella presente nei documenti epigrafici chiamati \"Editti di A\u015boka\" (269-231 a.C.), la presenza di tale scrittura \u00e8 confermata dalle monete. La memoria di essa era con il tempo andata perduta e la scrittura era divenuta incomprensibile alle popolazioni dell'India. Solo alla fine degli anni 30 del XIX secolo gli studiosi Christian Lassen, James Princep e Alexander Cunningham, studiando le monete indo-greche coniate sia in greco che in brahmi e usando le epigrafi di Asoka bilingue, alcune sono in greco e aramaico, riuscirono a comprendere nuovamente il significato fonetico della scrittura.\nLo sviluppo di questa scrittura, usata con le lingue volgari, sembra legato all'ambito culturale dei movimenti di critica alla casta dei bramini, in particolare al Buddismo.\nSi ritiene che gli alfabeti devanagari, punjabi, tailandese, telugu, birmano, malayalam, oriya, singalese, e molti altri nell'India e nell'Asia sudorientale abbiano avuto origine da questa scrittura, cos\u00ec come le forme del sistema numerale posizionale chiamato \"sistema di numerazione arabo\" oggi usato internazionalmente.\nFu decifrato, nel XIX secolo, dall'orientalista e numismatico britannico James Prinsep, confrontando alcune monete con scritta in greco e brahmi. "}
{"id": "105427", "revid": "1543377", "url": "https://it.wikipedia.org/wiki?curid=105427", "title": "Lydia Koidula", "text": "\u00c8 considerata la prima autrice di poesia patriottica della letteratura estone.\nLydia Koidula era figlia di Johann Voldemar Jannsen, attivo nel movimento nazionalista estone, fondatore del primo giornale in lingua estone ed autore del testo di \"Mu isamaa, mu \u00f5nn ja r\u00f5\u00f5m\", che sarebbe diventato nel 1920 l'inno nazionale estone. Fu una stretta collaboratrice del padre e fu pertanto una pioniera del giornalismo femminile estone.\nNon ebbe una produzione letteraria molto vasta, ma le sue raccolte di poesie \"Emmaj\u00f6e \u00d6pik\" (\"L'usignolo del fiume Emma\") e \"Vaino-Lilled\" (\"I fiori del campo\") sono ritenute la prima espressione di poesia patriottica estone.\nFu legata da una forte amicizia con Friedrich Reinhold Kreutzwald, l'autore del \"Kalevipoeg\", il poema epico nazionale estone."}
{"id": "105428", "revid": "128334", "url": "https://it.wikipedia.org/wiki?curid=105428", "title": "Ottawa", "text": "Ottawa (; in inglese , in francese: ) \u00e8 la capitale federale del Canada, situata sulla sponda meridionale del fiume Ottawa, nell'omonima valle nella provincia dell'Ontario, al confine orientale con la provincia del Qu\u00e9bec. Per popolazione \u00e8 la quarta citt\u00e0 nazionale dopo Toronto, Montr\u00e9al e Calgary, se si esclude la popolazione della \"Grande Vancouver\", ed \u00e8 anche quarta come area metropolitana, insieme alla citt\u00e0 di Gatineau in Qu\u00e9bec, situata sulla sponda settentrionale del fiume Ottawa. La citt\u00e0 \u00e8 il risultato della fusione nel 2000 della vecchia citt\u00e0 di Ottawa con dieci municipalit\u00e0 limitrofe. Nel 2006 Ottawa contava 812.129 abitanti (1.146.790 nell'area metropolitana cittadina).\nIn Canada non esiste un distretto federale della capitale; Ottawa \u00e8 pertanto solo una municipalit\u00e0 all'interno della sua provincia. Ma, sebbene non rappresenti un separato distretto amministrativo, \u00e8 parte della \"National Capital Region\", che include al suo interno oltre alla citt\u00e0 anche la municipalit\u00e0 di Gatineau. Ottawa \u00e8 gestita da un consiglio cittadino formato da 24 membri: 23 rappresentanti delle circoscrizioni pi\u00f9 un sindaco. L'attuale sindaco di Ottawa \u00e8 Jim Watson, che \u00e8 succeduto a Larry O'Brien il 25 ottobre 2010.\nOttawa \u00e8 distante 400 km da Toronto e 200 km da Montr\u00e9al.\nLa citt\u00e0 basa la sua economia sulle attivit\u00e0 dei ministeri, del governo federale e del Parlamento del Canada, ma un consistente segmento della forza lavoro \u00e8 occupato nei settori dell'alta tecnologia e del turismo.\nStoria.\nLe origini.\nLa regione di Ottawa \u00e8 stata per lungo tempo abitata da popolazioni native che facevano parte degli Algonchini, gli Ottawa (Odawa in algonchino) cui la citt\u00e0 deve il suo nome. Chiamavano il fiume Kichi Sibi o Kichissippi, che significa \"Grande Fiume\".\nIl primo insediamento europeo nella regione fu quello di Filemone Wright, che avvi\u00f2 una comunit\u00e0 sulla sponda dell'attuale Qu\u00e9bec nel 1800. Wright scopr\u00ec che era possibile trasportare il legname per mezzo del fiume dalla Valle dell'Ottawa fino a Montr\u00e9al, e la zona ben presto si svilupp\u00f2 grazie al commercio del legname.\nNegli anni successivi alla guerra anglo-americana, oltre al ricongiungimento delle famiglie dei militari presenti in citt\u00e0, il governo incentiv\u00f2 l'immigrazione, soprattutto di irlandesi. Essi, insieme ai franco-canadesi del Qu\u00e9bec, rappresentarono il grosso dei lavoratori coinvolti nel progetto del canale Rideau e nel boom del commercio del legname.\nLa popolazione della regione crebbe in maniera significativa quando il canale fu completato dal colonnello John By nel 1832. Il canale era destinato a fornire un sicuro collegamento tra Montr\u00e9al e Kingston sul Lago Ontario, by-passando il tratto del fiume San Lorenzo sul confine con lo Stato di New York.\nNel 1828 la cittadina che conta circa 1000 abitanti prende il nome del suo fondatore divenendo Bytown. Bytown diventer\u00e0 presto il centro dell'industria boschiva del Canada. Nel 1855 prende il nome attuale di Ottawa.\nOttawa come capitale.\nIl 31 dicembre 1857 la regina Vittoria fece cadere su Ottawa la scelta sulla citt\u00e0 che sarebbe divenuta capitale della Provincia del Canada (i moderni Qu\u00e9bec e Ontario).\nLe ragioni della scelta furono molteplici: Ottawa rappresentava l'unico importante insediamento posto sul confine tra Canada Orientale e Occidentale (Qu\u00e9bec e Ontario), il che la rendeva l'ideale compromesso tra le due colonie e i loro popoli, l'uno di lingua prevalentemente francese e l'altro di lingua inglese. La guerra anglo-americana aveva poi dimostrato come fossero vulnerabili le grandi citt\u00e0 a un attacco americano, in quanto poste tutte molto vicine al confine, mentre Ottawa allora era circondata da una fitta foresta e sufficientemente distante dagli Stati Uniti d'America.\nIn pi\u00f9 la citt\u00e0 era posta quasi a met\u00e0 strada tra Toronto e Qu\u00e9bec (circa 500 km), e le sue piccole dimensioni rendevano meno probabile che si creassero assembramenti di gente politicamente motivata che andasse a distruggere gli edifici governativi, come era accaduto nel caso di precedenti capitali canadesi. Il fiume Ottawa e il canale Rideau rappresentavano poi un utile collegamento verso Kingston e Montr\u00e9al, senza per forza dovere passare lungo il confine con gli USA.\nGli originali edifici del Parlamento vennero distrutti da un incendio il 3 febbraio 1916. La Camera dei Comuni e il Senato vennero temporaneamente trasferiti nella pi\u00f9 recente costruzione del Victoria Memorial Museum, l'attuale Museo di Scienze Naturali canadese, che si trovava a circa un chilometro pi\u00f9 a sud. Un nuovo complesso fu completato nel 1922 con al centro una dominante struttura in stile gotico conosciuta come la Peace Tower, che \u00e8 diventata nel tempo un emblema della citt\u00e0.\nNel 2001 la vecchia citt\u00e0 di Ottawa (nel 2005 si stimano 350.000 abitanti) \u00e8 stata unificata con i vicini sobborghi di Nepean (135.000 abitanti), Kanata (85.000), Gloucester (120.000), Rockcliffe Park (2.100), Vanier (17.000) e Cumberland (55.000), oltre alle municipalit\u00e0 rurali di West Carleton (18.000), Osgoode (13.000), Rideau (18.000) e Goulbourn (24.000).\nIl 22 ottobre 2014 Ottawa fu sede di un attentato terroristico al Parlamento nel quale persero la vita un soldato dell'esercito, di guardia d'onore al Monumento i caduti, e l'attentatore.\nSuddivisione amministrativa.\nCon la riforma amministrativa del 2001 diversi comuni furono soppressi e inglobati nella citt\u00e0 di Ottawa.\nNell'area urbana principale confluirono gli ex comuni di Gloucester, Nepean, Vanier, il villaggio di Rockcliffe Park e le comunit\u00e0 di Blackburn Hamlet e Orl\u00e9ans. Nell'area di Kanata il comune di Kanata e il villaggio di Stittsville. L'area di Nepean comprende anche Barrhaven. Dalla riva opposta del fiume Rideau furono inoltre compresi nei nuovi confini cittadini Manotick, Riverside South e Greely, situati sulla riva opposta del fiume Rideau.\nCultura e turismo.\nTra le sue maggiori attrazioni vi \u00e8 senz'altro la cosiddetta collina del Parlamento (\"Parliament Hill\"), dove si riuniscono camera e senato, nonch\u00e9 il quartiere centrale, conosciuto come \"ByWard Market\". A Ottawa, ogni primo luglio, si svolgono inoltre i festeggiamenti principali del \"Canada Day\", la festa nazionale canadese, in cui si celebra la promulgazione della costituzione del paese nordamericano.\nOttawa si trova esattamente al confine con la municipalit\u00e0 di Gatineau, nel francofono Qu\u00e9bec, da cui \u00e8 divisa dal fiume che prende il nome della citt\u00e0 capitale, e assieme a cui supera il milione di abitanti; ci\u00f2 si rispecchia anche nella vita di tutti i giorni, con un forte bilinguismo che ne \u00e8 senz'altro un elemento particolarmente caratterizzante: anche se ufficialmente Ottawa non \u00e8 bilingue, la popolazione residente \u00e8 per il 50% di madrelingua inglese e per il 32% di madrelingua francese.\nA oggi Ottawa si sta espandendo anche come importante metropoli commerciale e direzionale, nonch\u00e9 nelle nuove tecnologie e nell'informatica, con la Corel avente il proprio quartier generale proprio nella capitale.\nUniversit\u00e0.\nOttawa \u00e8 sede di due universit\u00e0, la \"Universit\u00e0 di Ottawa\" e la \"Carleton University\".\nBiblioteche e archivi.\nA Ottawa ha sede la Library and Archives Canada che riunisce la biblioteca nazionale e l'archivio di stato del Canada.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Ottawa-Macdonald-Cartier, della stazione ferrovia Stazione di Ottawa e da una rete tranviaria denominata O-Train.\nSport.\nLe seguenti societ\u00e0 sportive hanno sede a Ottawa:"}
{"id": "105429", "revid": "834", "url": "https://it.wikipedia.org/wiki?curid=105429", "title": "Lydia Jannsen", "text": ""}
{"id": "105432", "revid": "2207", "url": "https://it.wikipedia.org/wiki?curid=105432", "title": "Jean-Baptiste-Camille Corot", "text": ""}
{"id": "105435", "revid": "290948", "url": "https://it.wikipedia.org/wiki?curid=105435", "title": "Evaporazione (impiantistica)", "text": ""}
{"id": "105438", "revid": "1745361", "url": "https://it.wikipedia.org/wiki?curid=105438", "title": "Ebollizione", "text": "L'ebollizione \u00e8 il fenomeno fisico di vaporizzazione (cio\u00e8 della trasformazione di un liquido in aeriforme) che coinvolge l'intera massa di un liquido attraverso la somministrazione di calore. Tale transizione di fase avviene in corrispondenza del punto di ebollizione, temperatura che per una data pressione rimane costante durante tutto il processo di ebollizione. Sotto questa temperatura la vaporizzazione si ha solo sulla superficie del liquido, e viene detta evaporazione.\nCaratteristiche.\nL'aeriforme che si forma durante l'ebollizione si addensa in ammassi detti \"bolle\", da cui il nome del fenomeno.\nLe bolle aeriformi costituiscono la fase dispersa, mentre il liquido circostante \u00e8 detto fase continua.\nL'ebollizione si verifica solo allo stato liquido e quando la tensione di vapore del liquido eguaglia la pressione atmosferica (o pi\u00f9 in generale quella dell'ambiente circostante).\nPoich\u00e9 la tensione di vapore non \u00e8 mai nulla, abbassando sufficientemente la pressione si pu\u00f2 provocare l'ebollizione a temperature anche vicine al punto di congelamento (per questo motivo, nello spazio esterno alla Terra non esistono corpi liquidi, se non racchiusi in atmosfere che esercitino una sufficiente pressione gravitazionale).\nViceversa, alzando la pressione a temperatura costante si interrompe l'ebollizione.\nAll'aumentare della temperatura, dato che la tensione di vapore aumenta, si ha che, a parit\u00e0 di pressione, scaldando un liquido non in ebollizione lo si porta in ebollizione, mentre viceversa raffreddando un liquido in ebollizione, l'ebollizione cessa. Tuttavia, continuando a scaldare un liquido gi\u00e0 in ebollizione, se si mantiene costante la pressione, la temperatura non aumenta, in quanto tutto il calore somministrato viene assorbito dal fenomeno dell'ebollizione (calore latente).\nPunto di ebollizione.\nLa temperatura di ebollizione a una data pressione \u00e8 una caratteristica di una sostanza pura o miscuglio, detta \"punto di ebollizione\", determinata dai valori di temperatura e pressione in cui coesistono le fasi liquida e aeriforme.\nInnalzamento ebullioscopico.\nIl punto di ebollizione varia in presenza di sostanze disciolti nel liquido in esame (ossia di un soluto).\nLa differenza tra il punto di ebollizione di una soluzione contenente appunto un soluto e quello del composto solvente puro \u00e8 detta innalzamento ebullioscopico (di solito indicata con la sigla BPE, sigla inglese di \"Boiling Point Elevation\").\nL'innalzamento ebullioscopico \u00e8 in proporzionalit\u00e0 diretta con molalit\u00e0 della soluzione per mezzo di una costante caratteristica di ogni solvente (\u00e8 una propriet\u00e0 colligativa).\nCottura dei cibi.\nLa \"bollitura\" o \"lessatura\" \u00e8 il metodo di cottura degli alimenti in acqua bollente o altri liquidi a base d'acqua come brodo o latte. \u00c8 il metodo di cottura pi\u00f9 diffuso per la pasta, ma \u00e8 usato anche per verdure, carne o pesce. La pressione o un cambiamento nella composizione del liquido possono alterare il punto di ebollizione, che per l'acqua al livello del mare \u00e8 fissato a 100 \u00b0C. Ad esempio, aumentando la pressione interna, come in una pentola a pressione, la temperatura del contenuto aumenta al di sopra del punto di ebollizione."}
{"id": "105439", "revid": "54253", "url": "https://it.wikipedia.org/wiki?curid=105439", "title": "Ibrido", "text": "Ibrido \u00e8 un individuo generato dall'incrocio di due organismi di specie diverse che differiscono per pi\u00f9 caratteri, che nell'ambito delle scienze biologiche ha differenti significati.\nIn senso colloquiale, senza alcuna connotazione scientifica, per ibrido si intende un organismo, reale o di fantasia, spesso con caratteristiche , che coniuga le caratteristiche di due esseri anche completamente differenti, e per estensione si proietta metaforicamente per similitudini, il concetto anche al di fuori dei viventi come ad esempio in veicolo ibrido, motore ibrido, in letteratura riferito a parole composte in modo eterogeneo, eccetera. Il significato colloquiale pu\u00f2 porre errori interpretativi quando utilizzato impropriamente in ambito scientifico.\nFlora.\nIn botanica si utilizzano i processi di ibridazione al fine di modificare alcuni caratteri, farne emergere di nuovi, costituire nuove variet\u00e0: i fiori femminili vengono impollinati esclusivamente col polline della variet\u00e0 selezionata ricorrendo ad accorgimenti che impediscano l'impollinazione da parte di altre piante (nelle specie dioiche) o dalla stessa (nelle specie monoiche). Per arrivare ad una nuova variet\u00e0 o specie attraverso l'ibridazione \u00e8 necessario rendere stabili i caratteri per mezzo di incroci successivi con l'obiettivo di ottenere individui omozigoti rispetto a quegli stessi caratteri. Gli ibridi si riconoscono per il simbolo \u00d7.\nFauna.\nPer \"ibridazione interspecifica\" si intende il processo per cui due animali di specie diverse si riproducono dando vita a una progenie con caratteristiche genetiche (e spesso, morfologiche) intermedie rispetto alle specie parentali. Tale progenie pu\u00f2 essere sterile o fertile. In quest'ultimo caso, spesso, gli ibridi sono capaci di reincrociarsi con una o entrambe le specie parentali (\"backcrossing\"), costituendo un vettore per il passaggio di geni tra una specie e l'altra (introgressione). L'\"ibridazione introgressiva\" cos\u00ec risultante da un lato \u00e8 una potente forza evolutiva, introducendo nuovi caratteri in popolazioni e specie, che possono o meno venire selezionati dall'ambiente; dall'altro, in alcuni casi, i nuovi caratteri introdotti in una specie possono risultare svantaggiosi e portare ad una riduzione della fitness e un aumento del rischio di estinzione. \nTali considerazioni si estendono anche a popolazioni della stessa specie con caratteristiche differenti (es. sottospecie, ESU, ecc...), e in questo caso si parla di ibridazione intraspecifica.\nIl fenomeno ibridazione \u00e8 a tutt'oggi in continuo aumento, e si parla di \"ibridazione antropogenica\", perch\u00e9 le attivit\u00e0 umane hanno spesso l'effetto di rompere i meccanismi di isolamento riproduttivo tra specie e popolazioni (si pensi a introduzioni e traslocazioni di piante e animali, modificazioni dell'habitat, cambiamenti climatici che comportano lo spostamento di popolazioni, ecc...).\nInfatti, l'ibridazione interspecifica riguarda oggi almeno il 10% delle specie animali e il 6% dei mammiferi europei.\nUn caso particolarmente \"problematico\" riguarda l'ibridazione tra conspecifici domestici e selvatici (es. cinghiale e maiale, cane e lupo, ecc...). Poich\u00e9 le pressioni selettive che agiscono sulle popolazioni in cattivit\u00e0 sono molto diverse da quelle che agiscono sulle popolazioni selvatiche (rilassamento della pressione selettiva naturale, forte selezione artificiale), molto spesso i caratteri degli animali domestici, che possono passare alle popolazioni selvatiche tramite ibridazione introgressiva, risultano fortemente svantaggiosi (es. mantello differente, non \"wild-type\", troppo visibile in natura) o possono accrescere problemi di carattere gestionale (maggiore fertilit\u00e0 e invasivit\u00e0 delle specie selvatiche, come nel caso del cinghiale).\nUn caso di ibridazione in natura pu\u00f2 essere quello dell'incrocio tra l'orso polare e il grizzly. Altri esempi di ibrido possono essere il ligre (che \u00e8 una tigre, ma quasi priva di striature, molto chiare, quasi invisibili e il muso pi\u00f9 simile a quello di un leone che di una tigre) e il tigone (una tigre con una criniera e delle striature quasi invisibili, di colore arancione-giallo ocra) che possono nascere dall'accoppiamento tra un maschio di leone e una femmina di tigre e viceversa; altri esempi possono essere il leopone, incrocio tra leone e leopardo: nell'aspetto \u00e8 praticamente uguale a un comune leopardo, ma pi\u00f9 grande e con una specie di criniera che parte dalla nuca per poi terminare alle spalle (tipo cresta), e il pumapardo, ibrido tra il puma e il leopardo, tenuto in cattivit\u00e0 allo zoo di \nAmburgo a fine Ottocento dove un secondo esemplare fu venduto allo zoo di Berlino (dove sono stati mantenuti molti animali poi estintisi, come il quagga). Anche in campo domestico sono stati artificialmente ottenuti animali ibridi interspecifici, come incroci tra felini selvatici (il servalo e il caracal) e razze di gatti domestici (per esempio il gatto Bengala)."}
{"id": "105440", "revid": "729019", "url": "https://it.wikipedia.org/wiki?curid=105440", "title": "Andrea Carlo Agostino Del Santo", "text": "Biografia.\nEntrato giovanissimo in marina, Del Santo prese parte alla Guerra di Crimea e poi alla Terza guerra d'indipendenza italiana ove combatt\u00e9 nella battaglia di Lissa del 1866, restando tra i superstiti della nave \"Re d'Italia\". Contrammiraglio nel 1877 e aiutante di campo di Umberto I nel 1878, fu poi messo a capo dell'Accademia Navale di Livorno nel 1881. Deputato dal 1882 al 1886 e ministro della marina sotto il governo Depretis fu creato senatore nel 1890."}
{"id": "105442", "revid": "115438979", "url": "https://it.wikipedia.org/wiki?curid=105442", "title": "Vaporizzazione", "text": "La vaporizzazione \u00e8 il cambiamento di stato che consiste nella trasformazione di una sostanza dallo stato liquido allo stato aeriforme.\nCaratteristiche.\nSe il processo di vaporizzazione coinvolge l'intera massa liquida, si parla pi\u00f9 precisamente di ebollizione, mentre si parla di evaporazione se interessa solo la superficie (pelo libero) del liquido. Il processo di ebollizione avviene molto pi\u00f9 velocemente e solo alla temperatura di ebollizione (che varia con la pressione), mentre il processo di evaporazione avviene pi\u00f9 lentamente e avviene anche a temperature inferiori alla temperatura di ebollizione.\nEsempio.\nSi prenda in considerazione acqua pura (ovvero senza sali o altre sostanze disciolti) alla pressione di 1 atmosfera:\nAllo stato naturale l'acqua contiene disciolti vari sali, in presenza dei quali si allarga il campo di temperature suddetto, infatti la presenza dei sali determina i fenomeni di abbassamento crioscopico (ovvero diminuzione della temperatura di congelamento) e innalzamento ebullioscopico (ovvero aumento della temperatura di ebollizione)."}
{"id": "105444", "revid": "729019", "url": "https://it.wikipedia.org/wiki?curid=105444", "title": "Staffa (Scozia)", "text": "Staffa \u00e8 una piccola isola facente parte dell'arcipelago delle Ebridi Interne, situato a ovest della Scozia, a 10\u00a0km dall'isola di Mull.\nTotalmente disabitata, ospita alcune consistenti colonie di uccelli marini, tra i quali spiccano le Pulcinelle di mare.\nL'isola \u00e8 oggetto di una intensa, ma non invasiva, attivit\u00e0 turistica causata dall'interesse per la Grotta di Fingal, spettacolare struttura geologica a colonne di basalto che ha ispirato numerosi artisti romantici tra cui Felix Mendelssohn, che le ha intitolato una ouverture sinfonica.\n\u00c8 proprio dalla struttura geologica, caratterizzata da migliaia di pilastri naturali di lava solidificata, che l'isola prende il nome: \"staffa\" infatti, non \u00e8 un corrispettivo italiano, ma una parola di origine scandinava che si pu\u00f2 tradurre con \"pilastro\", oltre che il nome unico ed ufficiale dell'isola."}
{"id": "105446", "revid": "6923", "url": "https://it.wikipedia.org/wiki?curid=105446", "title": "Killer Instinct (videogioco)", "text": "Killer Instinct \u00e8 un videogioco picchiaduro sviluppato dalla Rare e realizzato nel 1994 in versione Arcade e successivamente per Super Nintendo, Nintendo 64 e Nintendo Game Boy.\nConsiderato dal punto di vista grafico uno dei migliori giochi dell'epoca, le tecniche utilizzate fanno s\u00ec che lo scenario sembri costruito in tre dimensioni.\nTrama.\nLa Ultratech, una compagnia potentissima che fornisce armi alle nazioni in guerra, ha scoperto un alieno (Glacius) caduto con la sua nave sulla Terra e gli ha rubato alcune tecnologie per utilizzarle in alcuni progetti segreti. Ha poi indetto un torneo di arti marziali, il Killer Instinct, a cui partecipano diversi combattenti provenienti da tutte le parti del mondo, tutti con una motivazione personale. Ma il torneo non \u00e8 altro che un pretesto per sperimentare le nuove tecnologie aliene per la produzione in serie di soldati robot.\nCaratteristiche.\n\"Killer Instinct\" \u00e8 conosciuto sia per l'originalit\u00e0 della grafica sia soprattutto per il complesso sistema di combo (serie di mosse concatenate) costituito da \"autodouble\", \"linker\" e \"ultras\" (particolare combinazione finale di mosse che porta a colpire l'avversario fino a ottanta volte). Per difendersi da questo tipo di mosse esistono le \"combo breakers\", che se eseguite durante una combo riescono ad interromperla. La cosa non \u00e8 valida per le \"ultra combos\", in quanto combo finali.\nAltra caratteristica del gioco \u00e8 il grande numero di mosse segrete che ogni personaggio ha a disposizione e il fatto che a queste possano poi collegarsi delle combo. Alcune mosse finali poi, come per la serie \"Mortal Kombat\", finiscono l'avversario in modi cruenti o con un'umiliazione. In alcuni scenari \u00e8 anche possibile eseguire quelle che in \"Mortal Kombat\" vengono chiamate \"Stage Fatality\". Questo accade sostanzialmente negli stage tridimensionali, e non \u00e8 necessario utilizzare particolari combinazioni di tasti. Sar\u00e0 sufficiente trovarsi al bordo dello stage ed eseguire una qualsiasi tecnica che possa allontanare l'avversario o finirlo con una Ultra Combo.\nArcade.\nLa versione senza dubbio pi\u00f9 riuscita e pi\u00f9 rinomata del gioco \u00e8 quella arcade, che ancor oggi \u00e8 possibile trovare in alcune sale giochi. Questa versione risale al lontano 1994 su piattaforma \"ULTRA 64\", un'architettura simile a quella della console Nintendo 64, ma dalle migliori prestazioni: il picchiaduro gode infatti di una grafica che per l'epoca rappresentava un vero e proprio salto generazionale rispetto alla concorrenza.\nRispetto alla versione commerciale per Super Nintendo, oltre al comparto grafico, \"Killer Instinct\" in versione Arcade offriva migliorie relativamente alle ambientazioni e alle mosse speciali dei vari personaggi che lo compongono.\nLe ambientazioni per ogni personaggio si sono moltiplicate ma soprattutto \u00e8 stato moltiplicato, grazie all'avvento del 3D, lo spazio fruibile per i combattimenti. Per illustrare il miglioramento basti seguire l'esempio: un combattente che si trovava a dover affrontare Orchid, unico personaggio femminile del gioco, veniva trasportato sul tetto di un grattacielo in entrambe le versioni. Nella versione per Super Nintendo, la linearit\u00e0 della grafica stile \"Mortal Kombat\" obbligava lo svolgersi dell'incontro su un'unica linea parallela alla disposizione dell'edificio. La versione ULTRA 64 dava invece la possibilit\u00e0 (comunque non gestita dal giocatore) di ruotare di 360\u00b0 la prospettiva attraverso le mosse dei personaggi e di poter quindi esplorare l'intera superficie calpestabile del complesso (la gestione della telecamera 3D in questo caso \u00e8 molto simile a quella gi\u00e0 vista nella serie \"Virtua Fighter\" di SEGA). Nei pochi stages interamente 3D i personaggi possono allontanarsi notevolmente l'uno dall'altro, anche per tutta la grandezza dell'area.\nAccoglienza.\n\"Killer Instinct\" \u00e8 stato acclamato dalla critica e considerato uno dei migliori giochi della Nintendo: su GameRankings detiene una indice di gradimento dell'80%, mentre su IGN i giocatori gli assegnano un 8.3/10. Il gioco ha per\u00f2 incontrato anche disapprovazione da parte di alcuni critici, che lo hanno inserito nella lista dei giochi pi\u00f9 sopravvalutati. Le versioni successive hanno avuto fortuna pi\u00f9 altalenante: la versione \"Killer Instinct Gold\" possiede una votazione maggiore al 74% su GameRankings mentre la versione per Game Boy ha avuto critiche negative con una votazione di solo 25%, pur incontrando un buon riscontro di pubblico.\nIl gioco \u00e8 uno dei titoli SNES di maggior successo commerciale con pi\u00f9 di 4 milioni di copie vendute.\nSono state realizzate due saghe di fumetti, la prima da Armada, nel 1996, mentre la seconda nel 2006 da Dynamite.\nSequel.\nAlcuni anni dopo grazie alla grande popolarit\u00e0 \u00e8 stato anche prodotto un seguito, \"Killer Instinct 2\" (che nell'adattamento per Nintendo 64 ha preso il nome di \"Killer Instinct Gold\"), che per\u00f2 sub\u00ec pesanti critiche sia per il sistema di controllo che per la grafica di gioco resa in qualche modo meno d'impatto. All'E3 del 2013 \u00e8 stato annunciato il nuovo Killer Instinct, pubblicato da Microsoft Studios per Xbox One e PC."}
{"id": "105447", "revid": "15200", "url": "https://it.wikipedia.org/wiki?curid=105447", "title": "Urbicaria (eparchia)", "text": "LEparchia Urbicaria (in greco \u0388\u03c0\u03b1\u03c1\u03c7\u03b9\u03b1 \u039f\u03cd\u03c1\u03b2\u03b9\u03ba\u03b1\u03c1\u03af\u03b1\u03c2) \u00e8 stata una delle cinque eparchie (province) dell'Italia bizantina, attestata dalla \"descriptio orbis romani\" di Giorgio Ciprio. Si ritiene che si estendesse sull'Italia tirrenica centro-settentrionale, con forse incluso parte dell'Abruzzo, se l'identificazione di \u0392\u03c1\u03b9\u03c4\u03c4\u03af\u03c9\u03bd con \"Aprutium\" (odierna Teramo) \u00e8 corretta.\nEstensione geografica.\nSecondo Giorgio Ciprio, l'eparchia Urbicaria, oltre al capoluogo Roma (\u03a1\u03ce\u03bc\u03b7), comprendeva le seguenti citt\u00e0:\nL'identificazione di diverse citt\u00e0 \u00e8 controversa. Lo studioso Pier Maria Conti riteneva che l'ordine di elencazione delle citt\u00e0 non fosse casuale ma fosse tale che la linea sulla mappa ottenuta congiungendo le citt\u00e0 elencate secondo l'ordine del testo formasse una spirale che procedeva in senso antiorario verso nord; secondo tale teoria i centri citati per ultimi si troverebbero al centro del territorio mentre quelli elencati per primi si trovavano ai confini dell'eparchia; sulla base di questo criterio Pier Maria Conti avanz\u00f2 le proprie proposte per l'identificazione delle citt\u00e0. La teoria dell'andamento a spirale di Conti, tuttavia, \u00e8 stata in parte contestata da studiosi successivi, che sostengono che l'andamento a spirale \u00e8 evidente solo per alcune eparchie ma non per le altre.\nSecondo Pier Maria Conti l'eparchia Urbicaria comprendeva i residui possedimenti bizantini nelle province tardo-antiche di Liguria, Alpi Cozie, Tuscia, Valeria, Piceno, e l'estremo Nord della Campania. Confinava a nord con il Regno longobardo, ad est con il Ducato di Spoleto (entrambi longobardi), a sud con l'\u00abeparch\u00eca Kampan\u00ecas\u00bb, provincia bizantina ed infine, ad ovest col mar Tirreno e con il Ducato di Tuscia.\nStoria.\nLa \"Descriptio orbis romani\" di Giorgio Ciprio, opera geografica redatta all'inizio del VII secolo, suddivideva in cinque province o eparchie l'Italia bizantina:\nAlcuni studiosi, ritenendo attendibile la \"Descriptio orbis romani\" di Giorgio Ciprio, hanno supposto che la suddivisione dell'Italia in cinque eparchie sarebbe stata il frutto di una presunta riforma amministrativa dell'Italia attuata intorno al 580 dall'Imperatore Tiberio II. Tale riforma amministrativa dell'Italia, secondo Bavant, sarebbe stata attuata al fine di riorganizzare l'amministrazione e le difese dei residui territori bizantini nella speranza di renderli in grado di resistere agli assalti dei Longobardi, avendo ormai rinunciato a ogni velleit\u00e0 di scacciarli dalla penisola dopo il fallimento dei precedenti tentativi; tale riorganizzazione avrebbe anticipato la riforma dell'Esarcato, che fu realizzata alcuni anni dopo. Secondo tali autori, la nuova eparchia fu comunque abolita intorno al 584, con l'istituzione dell'Esarcato: l'imperatore Maurizio I (582-602) la sostitu\u00ec col distretto militare di Roma per quanto riguarda la parte laziale, mentre la parte ligure divenne la provincia nota come \"Maritima Italorum\"; inoltre sembra che i Bizantini mantennero le coste dell'Abruzzo fino almeno al VII secolo.\nAltri studiosi (come il Cosentino), invece, hanno messo in dubbio l'esistenza di questa presunta riforma amministrativa, considerando inattendibile la sezione relativa all'Italia dell'opera di Giorgio Ciprio sulla base del fatto che quest'ultimo, essendo molto probabilmente armeno, era verosimilmente poco informato sull'Italia e potrebbe aver tratto o dedotto la suddivisione dell'Italia in cinque eparchie da fonti disorganiche non direttamente riconducibili alla cancelleria imperiale; d'altronde, la presunta suddivisione dell'Italia in cinque eparchie, a dire del Cosentino, risulterebbe contraddire testimonianze coeve italiche, come l'epistolario di papa Gregorio I e le epigrafi."}
{"id": "105448", "revid": "326657", "url": "https://it.wikipedia.org/wiki?curid=105448", "title": "Louis Agassiz", "text": "Sposato con l'educatrice Elizabeth Cabot Cary, fu uno dei maggiori scienziati statunitensi del suo tempo. Viene ricordato principalmente per il suo lavoro sulle ere glaciali e per essere stato uno dei maggiori zoologi antievoluzionisti.\nAgassiz ha fornito ampi contributi alla classificazione ittiologica (incluse le specie estinte) e allo studio della storia geologica (inclusa la fondazione della glaciologia), ed \u00e8 diventato ampiamente noto attraverso lo studio del suo accurato regime di raccolta e analisi dei dati osservativi. Ha apportato ampi contributi istituzionali e scientifici alla zoologia, alla geologia e alle aree correlate, incluse molte serie di ricerche su pi\u00f9 volumi.\nNel XXI secolo, la sua resistenza all'evoluzione darwiniana e il razzismo scientifico evidente nei suoi scritti sul poligenismo umano hanno offuscato la sua reputazione e portato a controversie sulla sua eredit\u00e0.\nBiografia.\nLa formazione scolastica.\nIl primo anno studi\u00f2 in casa, i seguenti quattro anni frequent\u00f2 la scuola a Bienne, completando, poi, il ciclo di istruzione elementare a Losanna. Si form\u00f2 nella pratica medica, studiando nelle Universit\u00e0 di Zurigo, Heidelberg e Monaco di Baviera; in questi anni ebbe modo di approfondire le sue conoscenze di storia naturale, in particolar modo della botanica. Nel 1829 a Monaco ottenne il titolo di \"Doctor Philosophiae\", e nel 1830, a Erlangen, il titolo di dottore in medicina. Si trasfer\u00ec a Parigi dove segu\u00ec gli insegnamenti di Alexander von Humboldt e Georges Cuvier, che lo incoraggiarono e lo spinsero verso la glaciologia e la zoologia. Fino ad allora non era stato particolarmente attratto dall'ittiologia, che presto divenne la principale occupazione della sua vita, o almeno quella per la quale viene oggi ricordato.\nPrimi incarichi e pubblicazioni.\nDal 1819 al 1820, Johann Baptist von Spix e Carl Friedrich Philipp von Martius erano impegnati in una spedizione in Brasile e al loro ritorno in Europa, tra i molti esemplari di origine naturalistica che avevano portato a casa, c'era una serie notevole di pesci d'acqua dolce brasiliani, in particolare del Rio delle Amazzoni. Spix, che mor\u00ec nel 1826, non visse abbastanza a lungo da approfondire la storia di questi pesci e Agassiz - sebbene fresco di studi scolastici - fu selezionato da Martius per questo scopo. Si butt\u00f2 a capofitto in questa impresa con l'entusiasmo che sempre lo caratterizz\u00f2 fino alla fine della sua operosa vita. Il lavoro di descrizione e classificazione dei pesci brasiliani fu completato e pubblicato nel 1829.\nSegu\u00ec poi una ricerca sulla storia dei pesci ritrovati nel lago di Neuch\u00e2tel. Ampli\u00f2 i propri progetti producendo, nel 1830, un prospetto di \"Storia dei pesci d'acqua dolce nell'Europa centrale\". Fu solo nel 1839, per\u00f2, che la prima parte di questa opera venne pubblicata e fu necessario attendere il 1842 per vederne la pubblicazione completa. Nel 1832 gli fu conferita la carica di docente di storia naturale presso l'Universit\u00e0 di Neuch\u00e2tel. I pesci fossili attirarono presto la sua attenzione. Si conosceva, a quei tempi, l'abbondanza di materiale fornito dalle ardesie del Glarona e dalle pietre calcaree del Monte Bolca, ma non erano mai state oggetto di studi scientifici approfonditi. Agassiz, gi\u00e0 nel 1829, progett\u00f2 la pubblicazione dell'opera che, pi\u00f9 di ogni altra, contribu\u00ec al consolidarsi della sua fama a livello mondiale. Cinque volumi della sua \"Recerche sur le poissons fossiles\" (\"Ricerca sui pesci fossili\") furono pubblicati, ad intervalli, tra il 1833 e il 1843. Questi volumi erano magnificamente illustrati, principalmente per mano di Joseph Dinkel. Durante i suoi viaggi per raccogliere materiale per il proprio lavoro, Agassiz visit\u00f2 i principali musei europei e l'incontro con Cuvier a Parigi gli assicur\u00f2 il suo incoraggiamento e la sua consulenza.\nAgassiz scopr\u00ec che il proprio lavoro di paleontologo aveva creato le basi per una nuova classificazione ittiologica. I fossili raramente conservavano tracce di tessuti molli dei pesci: pi\u00f9 che altro i resti consistevano in denti, scaglie e pinne; perfino le lische venivano trovate conservate perfettamente solo in pochi casi. Agassiz adott\u00f2 perci\u00f2 una classificazione che divideva i pesci in quattro gruppi: \"Ganoidi, Placoidi, Cycloidi\" e \"Ctenoidi\", basandosi sulla natura delle scaglie e di altri apparati dermici. Nonostante Agassiz abbia lavorato molto sulla classificazione scientifica, questa sarebbe stata per\u00f2 superata dalle opere successive.\nMentre Agassiz procedeva con il lavoro di descrizione, divenne presto evidente che questo lavoro avrebbe inciso sostanzialmente sulle sue risorse economiche, a meno che non avesse trovato un qualche tipo di finanziamento. La British Association for the Advancement of Science venne in suo aiuto e cos\u00ec anche il Conte di Ellesmere, allora Lord Francis Egerton. I 1.290 disegni originali che corredavano l'opera furono acquistati dal conte e da lui presentati alla Geological Society of London. Nel 1836 Agassiz ricevette la medaglia Wollaston dal consiglio di quella Societ\u00e0, per il suo lavoro sull'ittiologia fossile e nel 1838 fu eletto membro straniero della Royal Society. Nel frattempo cominciava ad interessarsi agli invertebrati. Nel 1837 scrisse il prodromo di una monografia sugli Echinodermi recenti e fossili, la prima parte della quale fu pubblicata nel 1838; dal 1839 al 1840 pubblic\u00f2 due volumi sugli Echinodermi fossili della Svizzera e tra il 1840 e il 1845 scrisse \"Etudes critiques sur les mollusques fossiles\" (\"Uno studio critico sui molluschi fossili\").\nPrima del suo viaggio in Inghilterra nel 1834, il lavoro di Hugh Miller e altri geologi port\u00f2 alla luce gli straordinari pesci dell'Old Red Sandstone nel nord-est della Scozia. Le strane forme dello \"Pterichthys\", del \"Coccosteus\" ed altre specie furono conosciute allora per la prima volta. Queste suscitarono in Agassiz un notevole interesse e divennero l'oggetto di una speciale monografia da lui pubblicata dal 1844 al 1845: \"Monographie des poissons fossiles du Vieux Gres Rouge, ou Systeme Devonien (Old Red Sandstone) des Iles Britanniques et de Russie\" (\"Monografia sui pesci fossili dell'Old Red Sandstone, o Sistema Devoniano delle isole britanniche e della Russia\").\nDurante i primi passi della sua carriera a Neuchatel, Agassiz fu anche nominato direttore di una facolt\u00e0 scientifica. Sotto la sua direzione l'universit\u00e0 di Neuch\u00e2tel divenne presto un'istituzione di primo piano per la ricerca scientifica.\nIl 29 gennaio 1837 divenne socio dell'Accademia delle scienze di Torino.\nFormulazione della teoria sull'era glaciale.\nNel 1837 Agassiz fu il primo a proporre scientificamente l'idea che la Terra fosse stata nel passato soggetta ad un'era glaciale. In passato Horace-B\u00e9n\u00e9dict de Saussure, Ignaz Venetz, Jean de Charpentier e altri avevano compiuto studi approfonditi sui ghiacciai delle Alpi e Charpentier era perfino giunto alla conclusione che i massi erratici di rocce alpine, disseminati sui pendii e sulle cime delle Alpi del Giura fossero stati trasportati dagli stessi ghiacciai. La questione attir\u00f2 l'attenzione di Agassiz e lui non solo fece diverse escursioni nelle regioni alpine in compagnia di Charpentier, ma costru\u00ec una capanna su uno dei ghiacciai del Massiccio dell'Aar, nella quale abit\u00f2 per un po' di tempo per avere la possibilit\u00e0 di compiere delle ricerche sulla conformazione e sui movimenti del ghiaccio. Queste fatiche ebbero come risultato, nel 1840, la pubblicazione della sua opera in due volumi intitolata \"Etudes sur les glaciers\" (\"Studio sui ghiacciai\"). In quest'opera si discuteva dei movimenti dei ghiacciai, delle loro morene, della loro influenza sull'erosione delle rocce e sulla formazione delle striature (\"roches moutonnees\") osservate nei paesaggi di tipo alpino. Agassiz non solo accettava l'idea di Charpentier secondo la quale alcuni ghiacciai delle Alpi si sarebbero estesi oltre le pianure e le valli per opera del fiume Aar e dal Rodano, ma si spinse oltre. Egli giunse alla conclusione che, in un passato relativamente recente, la Svizzera fosse stata un'altra Groenlandia, che invece di pochi ghiacciai che occupavano le aree di interesse, un unico, enorme, strato di ghiaccio, formatosi originariamente sulle vette pi\u00f9 alte delle Alpi, si fosse esteso fino ad occupare l'intera vallata della Svizzera nord-occidentale, fino a raggiungere i pendii meridionali del Giura, che sebbene fossero riusciti a controllare e deviare un suo ulteriore avanzamento, non sarebbero riusciti per\u00f2 ad impedire al ghiaccio di raggiungere in molti punti la sommit\u00e0 della catena montuosa. La pubblicazione di quest'opera dette un nuovo impulso allo studio sul fenomeno dei ghiacciai in ogni parte del mondo.\nAgassiz in questo modo ebbe la possibilit\u00e0 di avvicinarsi al fenomeno associato ai movimenti dei ghiacciai recenti e si prepar\u00f2 alla scoperta che fece poi nel 1840, insieme a William Buckland. I due visitarono le montagne della Scozia e scoprirono in localit\u00e0 diverse le prove di antiche attivit\u00e0 glaciali. La scoperta venne comunicata alla Geological Society di Londra. I distretti montani dell'Inghilterra, del Galles e dell'Irlanda furono considerati anch'essi come centri di dispersione di detriti glaciali e Agassiz sottoline\u00f2 come \"quegli enormi strati di ghiaccio, simili a quelli adesso esistenti in Groenlandia, una volta ricoprivano tutti i paesi nei quali si trova ghiaia non stratificata; ghiaia che generalmente veniva prodotta dalla triturazione degli strati di ghiaccio sulla superficie sottostante, etc.\"\nIl trasferimento negli Stati Uniti.\nDal 1842 al 1846 pubblic\u00f2 il \"Nomenclator Zoologicus\", una lista, con relativi riferimenti, di tutti i nomi, di generi e gruppi, usati in zoologia, risultato di approfondite ricerche e grande impegno. Con l'aiuto di una sovvenzione da parte del re di Prussia, nell'autunno del 1846 Agassiz attravers\u00f2 l'Atlantico, con lo scopo sia di occuparsi di ricerche di storia naturale e di geologia sul territorio degli Stati Uniti, che di avviare una serie di conferenze di zoologia, su invito di J. A. Lowell, al Lowell Institute di Boston, Massachusetts. I vantaggi economici e scientifici che gli furono offerti in Nord America, lo indussero a stabilirsi negli Stati Uniti, dove rimase fino alla fine della propria vita. Nel 1847 fu nominato docente di zoologia e di geologia all'Universit\u00e0 Harvard. Nel 1852 accett\u00f2 il professorato medico di anatomia comparata a Charlestown, nel Massachusetts, ma si dimise dopo due anni. Da quel momento in poi il ritmo dei suoi studi scientifici cominci\u00f2 a decrescere, ma l'influenza che lui produsse in America, in entrambi i campi delle sue specializzazioni, fu profonda. Insegn\u00f2 per decenni a futuri scienziati di primo piano, come David Starr Jordan, Joel Asaph Allen, Joseph Le Conte, Nathaniel Shaler, Alpheus Packard e, tra gli altri, suo figlio, Alexander Emanuel Agassiz. Il suo nome appare adesso associato a quello di diverse specie, oltre che a molti aspetti del paesaggio naturalistico americano, come il Lago Agassiz, il precursore risalente al Pleistocene del Lago Winnipeg e il Red River del Nord. Agassiz fu anche responsabile della costruzione del Museo di storia naturale di Cambridge, in Massachusetts e fu uno dei primi a studiare gli effetti dell'ultima era glaciale in Nord America.\nDurante questo periodo Agassiz acquist\u00f2 fama anche a livello popolare, diventando uno degli scienziati pi\u00f9 famosi al mondo. Era cos\u00ec benvoluto che, nel 1857, Henry Wadsworth Longfellow scrisse in suo onore \"Il cinquantesimo compleanno di Agassiz\". Scrisse ancora quattro volumi di \"storia naturale degli Stati Uniti\", che furono pubblicati dal 1857 al 1862. In questi anni produsse anche un catalogo di tutti i documenti ed i trattati di zoologia e geologia pubblicati fino ad allora, \"Bibliographia Zoologiae et Geologiae\", in quattro volumi, dal 1848 al 1854.\nNel 1860 Agassiz si ammal\u00f2, per cui decise di ritornare \"sul campo\", in parte per riposarsi, in parte per riprendere lo studio dei pesci brasiliani. Nell'aprile del 1865 guid\u00f2 una spedizione in Brasile. Ritorn\u00f2 a casa nell'agosto del 1866 e il racconto di questa impresa, intitolato \"Un viaggio in Brasile\", fu pubblicato nel 1868. Nel 1871 organizz\u00f2 una seconda escursione, visitando le spiagge meridionali del Nord America, sia quelle sulla costa del Pacifico sia dell'Atlantico.\nEredit\u00e0.\nNell'ultimo periodo della sua vita lavor\u00f2 per la fondazione di una sede di formazione permanente, dove gli studi zoologici potessero essere compiuti in mezzo agli esemplari viventi oggetto di studio. Nel 1873 un filantropo privato, John Anderson, concesse ad Agassiz l'isola di Penikese, nella baia di Buzzard, in Massachusetts (a sud di New Bedford), e gli fece donazione di 50\u00a0000 dollari, per farne una scuola permanente di pratica di scienze naturali, particolarmente dedicata allo studio di zoologia marina. La John Anderson School croll\u00f2 presto, subito dopo la morte di Agassiz, ma viene comunque considerata l'ispiratrice del Woods Hole Oceanographic Institution, che si trova nelle immediate vicinanze.\nAgassiz viene ricordato oggi per il suo lavoro sulle ere glaciali e per essere stato uno dei maggiori zoologi antievoluzionisti, cio\u00e8 oppositori della teoria dell'evoluzione di Charles Darwin in ossequio al creazionismo, una presa di posizione che non abbandoner\u00e0 mai. Mor\u00ec nel 1873; fu seppellito nel cimitero di Mount Auburn a Cambridge, Massachusetts. Il suo monumento \u00e8 un macigno selezionato tra le morene del ghiacciaio dell'Aar, nei pressi del vecchio Hotel des Neuchatelois, non lontano dal posto dove, un tempo, aveva costruito la capanna e gli alberi di pino che ombreggiano la sua tomba provengono dalla sua vecchia casa in Svizzera.\nOltre al Lago Agassiz e al monte Agassizhorn, hanno avuto il suo nome alcune specie animali, come l'\"Apistogramma agassizi\" (pesce della classe degli Actinopterigi), l'\"Isocapnia agassizi\" (Agassiz Snowfly, insetto esapodo), e il \"Gopherus agassizi\" (Tartaruga del deserto).\nSono stati chiamati col suo nome anche il cratere Agassiz su Marte e un promontorio sulla Luna.\nOltre ad Agassiz, in passato sono state utilizzate le seguenti abbreviazioni: Ag., L.Ag., Agass..\nPoligenismo e il controverso \"razzismo scientifico\".\nDopo che Agassiz arriv\u00f2 negli Stati Uniti scrisse in modo prolifico sul poligenismo, l'idea che le razze fossero create separatamente, che potessero essere classificate sulla base di specifiche zone climatiche e che erano dotate di attributi ineguali . Agassiz non ha mai sostenuto la schiavit\u00f9 e ha affermato che il suo punto di vista sul poligenismo non ha nulla a che fare con la politica. Fu influenzato dall'idealismo filosofico e dal lavoro scientifico di Georges Cuvier. Secondo Agassiz, generi e specie erano idee nella mente di Dio; la loro esistenza nella mente di Dio prima della loro creazione fisica significava che Dio poteva creare gli umani come un'unica specie in diversi atti di creazione distinti e geograficamente separati. Secondo lo storico della Chiesa Paul M. Blowers, Agassiz credeva che esistesse una specie di esseri umani, ma molte diverse creazioni di razze. Agassiz era in termini moderni un creazionista che credeva che la natura avesse un ordine perch\u00e9 Dio lo ha creato direttamente. Agassiz ha visto la sua carriera nella scienza come una ricerca di idee nella mente del creatore espressa nella creazione. Agassiz ha negato che la migrazione e l'adattamento possano spiegare l'et\u00e0 geografica o il passato. L'adattamento richiede tempo; in un esempio, Agassiz ha messo in dubbio come le piante o gli animali potrebbero migrare attraverso regioni che non erano in grado di gestire. Secondo Agassiz le condizioni in cui vivono determinate creature \"sono le condizioni necessarie al loro mantenimento, e ci\u00f2 che tra gli esseri organizzati \u00e8 essenziale per la loro esistenza temporale deve essere almeno una delle condizioni in cui sono stati creati\".\nNel suo lavoro ha notato somiglianze di distribuzione di specie simili in diverse ere geologiche, un fenomeno che chiaramente non \u00e8 il risultato della migrazione. Agassiz ha messo in dubbio come i pesci della stessa specie vivano in laghi ben separati senza vie d'acqua, concludendo che sono stati creati in entrambi i luoghi. Sostenne che l'adattamento intelligente delle creature ai loro ambienti testimoniava un piano intelligente. Secondo lo storico Paul Blowers, le conclusioni dei suoi studi lo hanno portato a credere che qualsiasi regione in cui sia stato trovato ogni animale, sia stata creata l\u00ec - \"gli animali sono naturalmente autoctoni ovunque si trovino\". In seguito ha esteso questa idea all'uomo nella sua teoria del poligenismo . Ci\u00f2 significa che gli animali, le piante e gli esseri umani sono stati tutti creati in \"province speciali\" con distinte popolazioni di specie create in e per ogni provincia. Ha affermato che le piante, gli animali e gli esseri umani non sono originari di coppie, ma sono stati creati in grandi quantit\u00e0. Secondo Agassiz, le diverse razze furono create in diverse province, con ogni razza indigena della provincia in cui era stata creata, citando prove di monumenti egizi per dimostrare che i tipi razziali erano stati fissati per almeno cinque millenni. Sostenne che tutte le specie e le razze umane sono fisse e che le specie non si evolvono in altre specie. \nLe zone climatiche in cui sono state create le diverse razze includevano :\nAgassiz, come altri poligenisti, credeva che il Libro della Genesi raccontasse solo l'origine della razza bianca e che gli animali e le piante della Bibbia si riferissero solo a quelle specie vicine e familiari ad Adamo ed Eva. Agassiz, Josiah Clark Nott e altri poligenisti come George Gliddon, credevano che la forma ebraica originale del nome Adam provenisse da una radice consonantica ebraica biblica che si riferiva al rossore, in modo che il nome potesse essere interpretato nel senso di \"mostrare il rosso della faccia \". Credevano anche che dal momento che solo le persone dalla pelle chiara possono arrossire, allora l'Adamo biblico deve essere stato caucasico. Agassiz credeva che gli scrittori della Bibbia conoscessero solo gli eventi locali, ad esempio l'alluvione di No\u00e8 era un evento locale noto solo alle regioni che erano popolate da antichi ebrei. Agassiz credeva anche che gli scrittori della Bibbia non fossero a conoscenza di eventi diversi da quello che stava accadendo nella loro regione e nei loro vicini intermedi.\nLe accuse di razzismo hanno indotto la ridenominazione di punti di riferimento, scuole e altre istituzioni che portano il nome di Agassiz (che abbondano in Massachusetts). Le opinioni su questi eventi sono spesso miste, data la sua vasta eredit\u00e0 scientifica in altri settori. Nel 2007 il governo svizzero ha riconosciuto il \"pensiero razzista\" di Agassiz, ma ha rifiutato di ribattezzare la \"cima di Agassizhorn\". Nel 2017, il Club alpino svizzero ha rifiutato di revocare lo status di membro onorario di Agassiz, che ha ricevuto nel 1856 per il suo lavoro scientifico, perch\u00e9 il club ha ritenuto che questo status fosse scaduto alla morte di Agassiz. Ma una piazza di Neuch\u00e2tel che era stata chiamata \u00ab Espace Louis Agassiz \u00bb nel 1984, indirizzo della Facolt\u00e0 di lettere e scienze umane dell'Universit\u00e0 di Neuch\u00e2tel, \u00e8 stata \"ribattezzata\" nel 2018 \u00ab Espace Tilo-Frey \u00bb (1923-2008, consigliera nazionale meticcia partigiana dell'uguaglianza).\nInfluenza nei media.\nAgassiz \u00e8 il protagonista del romanzo breve \"Il feticcio rubato\" (\"Hottentots\"), raccolto in \"Steampunk\" (\"The Steampunk Trilogy\", 1995) di Paul Di Filippo.\nLa vicenda fantascientifica con echi lovecraftiani si svolge nel Massachusetts e in essa il grande naturalista viene ridicolizzato dipingendolo, con accenti comico satirici, come un antievoluzionista e convinto razzista pusillanime."}
