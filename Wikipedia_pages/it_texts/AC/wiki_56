{"id": "117701", "revid": "767487", "url": "https://it.wikipedia.org/wiki?curid=117701", "title": "Offlaga Disco Pax", "text": "Gli Offlaga Disco Pax sono stati un gruppo musicale italiano formatosi nel 2003 e attivo fino al 2014.\nOrigine del nome.\nIl nome deriva da un episodio legato al cantante Max Collini, il quale, persosi nella Bassa Bresciana in una sera dell'anno 2000, mentre andava ad un concerto ad Orzinuovi, passando per Offlaga rimase tanto colpito dal nome del luogo da proporlo poi agli altri membri della band (Enrico Fontanelli e Daniele Carretti) tre anni dopo. Furono poi Enrico e Daniele ad aggiungere \"Disco Pax\", titolo di una canzone dei Mumble, gruppo situazionista attivo negli anni '80 a Reggio e formato tra gli altri da Arturo Bertoldi. Bertoldi \u00e8 uno scrittore e poeta, amico di Collini, con il quale ha condiviso la militanza nella FGCI.\nStoria.\nEsordi.\nProvenienti da Reggio Emilia, si definiscono un \"collettivo neosensibilista contrario alla democrazia nei sentimenti\".\nNel 2004, da perfetti sconosciuti, il trio ha vinto il Rock Contest di Firenze, storica manifestazione musicale curata dall'emittente toscana Controradio. Con il singolo \"Robespierre\" si \u00e8 aggiudicato il Premio Fandango \"Miglior videoclip 2005\" (per la regia de \"Ilpostodellefragole\"). Nel marzo dello stesso anno pubblicano il loro album d'esordio \"Socialismo tascabile (Prove tecniche di trasmissione)\", uscito per Santeria (distribuzione Audioglobe).\nIl tour di promozione omonimo \u00e8 durato ininterrottamente dal marzo 2005 a dicembre 2006. Nel 2006 sono stati anche inseriti in scaletta due nuovi brani, \"Cioccolato IACP\" e \"Sensibile\", che vedono la loro comparsa nel successivo album del gruppo. Nel febbraio del 2006 inoltre il gruppo si \u00e8 esibito a Legnano, di spalla ai britannici Piano Magic, utilizzando il nome CasioMagica.\nNel frattempo la band si aggiudica numerosi premi: oltre ai gi\u00e0 citati, gli Offlaga sono \"miglior gruppo indipendente\" per il Meeting delle etichette indipendenti nel 2005; vincono il Premio Ciampi 2005 per il \"miglior disco d'esordio\", il premio Fuori dal Mucchio (promosso dalla rivista \"Il Mucchio Selvaggio\") come \"miglior esordio\", il Premio Video Italiano come \"miglior video\" del 2005 (per \"Robespierre\") e, per MTV Italia sono stati \"Best New Act\".\nNell'ottobre 2006 il gruppo pubblica \"Socialismo tascabile (Prove tecniche di trasmissione)\" nel formato doppio LP, grazie all'etichetta bolognese Unhip Records (distribuzione Audioglobe).\n\"Bachelite\".\nNel 2006 iniziano a lavorare sul secondo album, \"Bachelite\", uscito nel febbraio 2008, ancora per Santeria/Audioglobe. L'album viene diffuso anche in vinile su un doppio LP curato, come il precedente, da Unhip Records. Sono stati anche realizzati due videoclip, per i brani \"Ventrale\" e \"Onomastica\".\nIn occasione della realizzazione di questo disco, il regista Pierr Nosari ha girato il documentario \"OfflagaDiscoPax (rockumentary)\", presentato in diversi festival in tutta Italia.\nIl tour promozionale del disco si avvale, in una decina di date, della collaborazione del trio d'archi parigino Ginko Narayana, e tocca eventi di rilievo come l'Italia Wave 2009 di Livorno, dove la band ha aperto l'esibizione di Kraftwerk ed Aphex Twin. Il tour si chiude a novembre 2009 dopo quasi cento concerti e cinque esibizioni in altrettanti grandi centri sociali occupati.\nNel 2009 viene pubblicato in tiratura limitata (500 copie) il singolo \"Onomastica\" che contiene, oltre alla versione originale dell'omonimo brano presente in \"Bachelite\", anche la versione del videoclip della stessa traccia, riarrangiata con violoncello, viola e violino (rispettivamente suonati da Deborah Walker, Frantz Loirot, Silvia Tarozzi); vi \u00e8 inoltre una versione riarrangiata con la stessa formazione agli archi di \"Cinnamon\", canzone pubblicata nel primo album.\nIl gruppo il 25 aprile 2010 si \u00e8 esibito a Carpi, in provincia di Modena, al concerto \"Materiali resistenti\" nella piazza Martiri assieme a Giardini di Mir\u00f2, Tre Allegri Ragazzi Morti, Il Teatro degli Orrori e molti altri. Nell'occasione gli Offlaga Disco Pax hanno proposto una reinterpretazione di \"Allarme\" dei CCCP con ospite sul palco Massimo Zamboni (CCCP, CSI). Da questa esperienza viene pubblicata una compilation nella quale il gruppo \u00e8 presente con un brano inedito: \"Isla Dawson\", che racconta dei fatti accaduti sull'Isola Dawson.\nDurante il \"Prototipo tour 2010\", partito da Torino il 12 novembre 2010, viene commercializzato l'EP autoprodotto \"Prototipo Casio Odp 151\", stampato in 500 copie numerate e venduto esclusivamente durante il tour stesso. Sono presenti sei tracce (\"Ventrale\", \"Robespierre\", \"Fermo\", \"Lungimiranza\", \"Tono metallico standard\" e \"Onomastica\") reinterpretate a base di: Casio VL1, Casio MT 46/45, Casio MT 70, Casio SK 8, Casio Rapman.\nNel luglio 2011 in occasione del Traffic Festival di Torino il gruppo sonorizza il film muto \"I Mille\", che intreccia lo sbarco dei Mille con una storia d'amore.\nAnni dopo, il 14 dicembre 2013 il cantante Max Collini viene aggredito da Dario Parisini dei Disciplinatha nel backstage di un concerto dei Massimo Volume, presumibilmente a causa di vecchie ruggini legate a un verso del brano \"Sensibile\" sulla vicenda Mambro/Fioravanti, che cita a sua volta il titolo di un album dei Disciplinatha\n\"Gioco di societ\u00e0\".\nIl 6 marzo 2012 esce il nuovo album \"Gioco di societ\u00e0\", a cui seguir\u00e0 nei mesi successivi un tour italiano con diverse date. Il disco, completamente autoprodotto, viene distribuito da Venus e viene reso disponibile in due versioni: CD + digipack e vinile. Viene seguito da un tour nei principali club italiani, curato come sempre da Cyc Promotions.\nL'album, registrato nel novembre 2011 presso il Bunker di Rubiera da Andrea Rovacchi, si compone di 9 tracce (8 canzoni e un'introduzione) e viene concepito come un classico 33 giri (durata di 44 minuti circa). Vengono realizzati i videoclip dei brani \"Parlo da solo\" per la regia di Luca Lumaca, e \"Respinti all'uscio\" (regia del membro della band Enrico Fontanelli). Quest'ultimo brano racconta un concerto dei Police tenutosi il 3 aprile 1980 a Reggio Emilia, citt\u00e0 d'origine del gruppo.\nLa morte di Fontanelli e lo scioglimento.\nIl 4 aprile 2014, tramite una comunicazione su Facebook, Max Collini e Daniele Carretti annunciano che Enrico Fontanelli, il bassista del gruppo, \u00e8 deceduto in seguito ad una malattia. A fronte di ci\u00f2 i due superstiti decidono di concludere l'esperienza della band.\nMax Collini proseguir\u00e0 poi la collaborazione avviata con Jukka Reverberi nel 2013 con il nome di Spartiti, mentre Daniele Carretti continuer\u00e0 la carriera solista con lo pseudonimo Felpa.\nGi\u00e0 dopo qualche mese dal decesso di Fontanelli nasce \"Ancora Festival\", dedicato alla sua memoria e con l'intento di raccogliere fondi per il reparto di oncologia dell'Arcispedale Santa Maria Nuova di Reggio Emilia, durante il quale Collini e Carretti, assieme ad altri artisti del panorama locale, eseguono ancora i brani pi\u00f9 famosi degli ODP.\nStile ed influenze.\nIn \"Socialismo tascabile\" si trovano nove brani accomunati da basi musicali che ricordano la new wave degli anni ottanta su cui i testi non vengono cantati, bens\u00ec recitati, e un filo conduttore caratterizzato da un'\"ideologia a bassa intensit\u00e0\", in cui racconti minimali sfiorano o si intrecciano con il tema del socialismo in varie sfaccettature: l'Emilia degli anni settanta, la Praga post-comunista, la storia della piazza Lenin di Cavriago. Per queste ragioni compaiono mentre suonano alcuni dei loro brani nel film-documentario \"Il sol dell'avvenire\" - in cui uno dei fondatori delle Brigate Rosse, Alberto Franceschini ritrova alcuni dei suoi vecchi compagni di Reggio Emilia - tratto dal libro \"Che cosa sono le BR\" di Giovanni Fasanella. Max \u00e8 anche uno dei personaggi intervistati nel documentario \"Finch\u00e9 l'Emilia va\", che racconta il cambiamento dell'Emilia \"rossa\" dopo lo scioglimento del PCI.\nNon manca, all'inizio di un brano (\"Cinnamon\", che si propone di narrare la storia vista attraverso le gomme da masticare), una citazione sonora dei CCCP - Fedeli alla linea (\"Allarme\"). Proprio ai CCCP il gruppo deve molto ma, pur affrontando lo stesso tema, non lo fa con l'aggressivit\u00e0 di Giovanni Lindo Ferretti o di chi crede in un ideale da costruire, ma piuttosto con la rassegnazione (\"C'hanno davvero preso tutto!\") di chi ammette di non esser riuscito nei suoi intenti. Evidenti quindi le influenze di colossi del synthpop anni '80 quali i Depeche Mode (il cantante cita in una canzone il fatto di indossare una loro maglietta fuori da una discoteca a Praga) ed i Soft Cell. Inoltre, nella loro musica sono presenti numerosi elementi di electroclash, un sottogenere dello stesso synthpop in cui viene fatto un ampio uso di sintetizzatori e drum machine; oltre ai CCCP, sono stati appaiati ad altri gruppi quali Kraftwerk, New Order, Suicide, Joy Division, o i Cocteau Twins; appaiono evidenti le analogie compositive e lo stile tipico sul palco del shoegaze (denominato cos\u00ec proprio per la tendenza degli artisti a guardarsi le scarpe, in realt\u00e0 dovuta alla necessit\u00e0 pratica di controllare gli effetti sulle chitarre).\nControversie.\nUn loro concerto a Parma nel 2006 fu cancellato a seguito di minacce ricevute dai gestori dei locali da parte di ultras del Parma. Tutto nacque da una citazione di una scritta fatta con lo spray su un viale della citt\u00e0 di Reggio Emilia ad opera dei tifosi della contro i rivali ducali contenuta nella canzone \"Robespierre\" (Una scritta degli Ultras della Reggiana dopo il raid aereo americano su Tripoli negli anni ottanta, diceva: \"Grazie Reagan, bombardaci Parma\"). Il concerto venne poi recuperato un mese dopo senza alcun problema. La scritta citata nel brano risale al 1986."}
{"id": "117705", "revid": "33689", "url": "https://it.wikipedia.org/wiki?curid=117705", "title": "Divine Shadow", "text": ""}
{"id": "117706", "revid": "2178", "url": "https://it.wikipedia.org/wiki?curid=117706", "title": "Benbulbin", "text": ""}
{"id": "117707", "revid": "2178", "url": "https://it.wikipedia.org/wiki?curid=117707", "title": "Ben Bulben", "text": ""}
{"id": "117708", "revid": "2178", "url": "https://it.wikipedia.org/wiki?curid=117708", "title": "Ben Bulbin", "text": ""}
{"id": "117709", "revid": "767487", "url": "https://it.wikipedia.org/wiki?curid=117709", "title": "Pleasant Dreams", "text": "Pleasant Dreams \u00e8 il sesto album studio del gruppo punk Ramones, pubblicato nel 1981 dalla Sire Records.\nLa copertina dell'album \u00e8 stata la prima dei Ramones a non mostrare neanche un membro della band. \u00c8 stato ristampato in versione rimasterizzata dalla Rhino Records nel 2002.\nIl brano \"We want the airwaves\" \u00e8 stato incluso nella colonna sonora del film Airheads - Una band da lanciare (1994).\nIn Argentina \u00e8 stato distribuito con il titolo Sue\u00f1os Agradables.\nDescrizione.\n\"7-11\".\n\"7-11\" narra di un incontro con una ragazza che stava giocando a \"Space Invaders\" al \"7-11\".\nIl protagonista s'innamora di lei e, dopo una notte, le cose sembrano andare molto bene: \nMa succede l'imprevedibile: dopo essersi salutati ed abbracciati, l'ultima cosa che viene a sapere il protagonista \u00e8 che lei \u00e8 deceduta a causa di un incidente stradale: \nLa canzone si conclude poi con una tragica constatazione: \nOra tutto ci\u00f2 che mi resta \u00e8 tristezza e dolore, qui fuori sotto la pioggia.\nNon \u00e8 mai stato chiarito se questa canzone si basasse su una storia vera."}
{"id": "117711", "revid": "123921475", "url": "https://it.wikipedia.org/wiki?curid=117711", "title": "The Ark", "text": "I The Ark sono un gruppo musicale glam rock svedese, campione di incassi (vantano un CD nella classifica ufficiale dei dischi pi\u00f9 venduti nella storia della musica) formatosi nel 1991 (non a caso conosciuti dagli esordi anche come i \"diretti eredi degli ABBA\") e scioltosi ufficialmente il 16 settembre 2011 con un grande concerto di chiusura occupando l'intero lunapark Gr\u00f6na Lund di Stoccolma.\nIl gruppo si \u00e8 ricostituito nel 2020 per preparare nuova \"tourn\u00e9e\".\nStoria del gruppo.\nGli inizi: 1991-1999.\nIl gruppo \u00e8 stato fondato nell'agosto 1991 a Rottne, un piccolo paese della provincia di V\u00e4xj\u00f6, regione di Kronoberg e facente parte della regione dei laghi Sm\u00e5land, situata al centro della Svezia, da parte di Ola Salo (pianista, cantante e compositore principale), Jepson (chitarrista e cantante), Leari (Lars Ljungberg, bassista) e Martin Rosengardten (batterista).\nIl gruppo si trasfer\u00ec nel 1992 a V\u00e4xj\u00f6, dove realizz\u00f2 nel 1995 un EP \"Racing with the Rabbits\" per la Energy Records restando per\u00f2, contro ogni aspettativa, un gruppo di nicchia. Proprio a V\u00e4xj\u00f6, durante una loro performance, le loro grandi potenzialit\u00e0 furono notate da Robert Jelinek, leader dei The Creeps, e da Martin Ax\u00e9n, che nel 1997 si unisce al gruppo, diventando il secondo chitarrista dei The Ark.\nDurante questo periodo - intorno al 1997 - i The Ark si trasferiscono a Malm\u00f6, citt\u00e0 pi\u00f9 avanzata e commerciale, dove iniziano a organizzare party, eventi e concerti per farsi conoscere sperando di ottenere un contratto migliore.\n2000-2002.\nA Malm\u00f6, infatti, conobbero alcuni gruppi che frequentavano i Tambourine Studios, tra cui i Cardigans. Nel 1999 Leari suona il basso per i Cardigans durante il loro tour mondiale. Durante il tour diventa amico dei Kent, band svedese sostenitore dei Cardigans. Quando il tour mondiale dei Cardigans finisce, i The Ark vengono invitati a fare da supporto ai Kent.\nA completare la formazione dei The Ark giunge nel 1999 Sylvester Schlegel, ex batterista dei Tambureens, a sostituire Martin Rosengardten. Nel gennaio del 2000 i The Ark firmano con la Virgin Jive, la pi\u00f9 importante casa discografica al mondo, un contratto su scala internazionale per un successo garantito.\nI The Ark passano la primavera del 2000 a scrivere e registrare il loro album di debutto: \"We Are the Ark\", uscito durante l'estate e pubblicato appunto dalla Virgin, trainato dai singoli Let Your Body Decide e in primis It Takes a Fool to Remain Sane, che segna il loro vero debutto sulle scene internazionali. Successivamente il gruppo vince il premio di \"Nordic Artist of the Year\" agli MTV Europe Music Awards. \"We Are the Ark\" ha venduto 170.000 copie in poche settimane, surclassando persino artisti come Madonna.\nDopo aver dedicato la maggior parte del 2001 al tour e alla promozione di \"We Are the Ark\", il gruppo si ritira per incidere il nuovo album. Nell'estate del 2002 esce \"In Lust we Trust\". Praticamente tutte le canzoni, a livello di testi e di musica, sono opera di Ola Salo e gli arrangiamenti di Jepson, eccetto \"Interlude\", ad opera di Peter Kvint, produttore del CD, sostenuto dai singoli \"Calleth you, Cometh I\" e \"Father of a Son\".\n2003-2011.\nOla Salo, Jepson e Jens Andersson nel 2003 formano un'unit\u00e0 di produzione che comprende il compositore di musica per film Nathan Larson e il tecnico del suono dei Tambourine Studios Per Sunding.\nI The Ark passano l'autunno del 2003 a creare demo e la maggior parte del 2004 a registrare il nuovo album: il 27 dicembre del 2004 viene pubblicato \"State of the Ark\", da cui viene estratto il primo singolo \"One of Us Is Gonna Die Young\". Nell'ottobre dello stesso anno, i The Ark modificano la loro formazione, rendendo membro ufficiale Jens Andersson, che li ha comunque seguiti dagli inizi, alle tastiere.\nIl 10 marzo 2007 vincono il Melodifestivalen con la canzone \"The Worrying Kind\", che anticipa il nuovissimo album \"Prayer for the Weekend\", e che gli permetter\u00e0 di partecipare all'Eurovision Song Contest 2007 ad Helsinki il 12 maggio dello stesso anno.\nIl 26 aprile 2010 esce il quinto album, dal titolo \"In Full Regalia\", anticipato il 29 marzo dal singolo \"Superstar\".\nA giugno iniziano il tour di promozione dell'album, terminato con un \"mini-festival\" in occasione della premiazione Rockbj\u00f6rnen (trasmessa in TV) il 1\u00ba settembre e infine dei gloriosi MTV Europe Music Awards.\nIl 10 gennaio 2011 esce il nuovo singolo \"Breaking up with God\", che anticipa il loro primo Greatest Hits intitolato \"Arkeology - The Complete Singles Collection\", uscito nel febbraio 2011 e ultimo album, infatti l'anniversario per i 20 anni di carriera rappresenta la fine della band, dopo alcune date sparse nel mondo, un tour in primavera in Scandinavia e uno estivo in quasi tutta Europa.\nStile e altre annotazioni.\nVa ricordato che, nonostante gli anni di successo, i The Ark in Italia sono stati solo tre volte, a causa di alcuni problemi tecnici di produzione e sponsorizzazione nel nostro Paese. Il gruppo \u00e8 il secondo gruppo scandinavo dopo gli ABBA per vendite e vittorie musicali ricevuti in patria e nel mondo, per aver calcato tutti i palcoscenici principali del mondo, inserito addirittura nella Rock and Roll Hall of Fame di Cleveland.\nIl gruppo non solo \u00e8 famoso per aver vinto un disco di diamante grazie alle considerevoli vendite (hanno venduto circa 40 milioni di dischi), ma anche per i loro concerti, comunemente definiti esplosivi, teatrali ed adrenalinici, con un sound persino superiore a quello dei CD registrati in studio - caratteristiche che hanno permesso alla band di vincere i maggiori premi delle sezioni Best Live Act.\nDa tempo i frontman del gruppo Ola Salo e Jepson sono considerati tra i personaggi pi\u00f9 influenti del mondo dello spettacolo nordeuropeo; dal debutto dei The Ark ad oggi sono infatti stati spesso estrapolati dal contesto del gruppo diventando personaggio singoli, pur non minando la compattezza ed i ritmi della band stessa da sempre ritenuta prioritaria.\nDopo la chiusura della band del 2011, tutti hanno deciso di rimanere nella musica ma ufficialmente \u00e8 stato annunciato che: Ola intraprender\u00e0 la carriera del musical, oltre a comporre pezzi per altri artisti e nel frattempo sar\u00e0 uno dei quattro giudici dell'X Factor svedese \"The Voice Sverige\", talent show alla ricerca della nuova stella canora; Sylvester lavorer\u00e0 come cantante e batterista in una popolare band nazionale (i The Guild) per evitare una carriera eccessivamente stressante e sotto i riflettori come quella internazionale dei The Ark e, come lui stesso ha dichiarato, dedicarsi maggiormente alla famiglia; Jepson, invece, produttore discografico, dj, showman, attore e testimonial per varie marche, oltre a continuare sua attivit\u00e0 imprenditoriale di arredo interni, continuer\u00e0 il suo percorso musicale personale con la band Stereo Explosion, insieme a Leari e Martin, oltre a scrivere e suonare per altri artisti."}
{"id": "117718", "revid": "15756", "url": "https://it.wikipedia.org/wiki?curid=117718", "title": "Dubbione", "text": "Dubbione \u00e8 una frazione del comune di Pinasca in provincia di Torino.\nSi trova nella bassa Val Chisone dove la valle si apre in sinistra orografica con il Vallone del Grandubbione.\nInformazioni generali.\nIl nome deriverebbe dal latino \"duplus\" (doppio) in quanto, secondo il Ferrerio, la zona Dubbione-Pinasca ha una forma a Y, biforcandosi nelle valli di Perosa e San Martino. Nella carta del Piemonte antico e dei secoli mezzani di Jacopo Durandi si aggiunge una \"i\" e la zona \u00e8 chiamata Dubiasca, mentre si possono leggere: FINES TERRAE (Finestrelle), OCELUM (Usseaux), AD PORTAS (Porte), TOLATECUS (Talucco), CABURRUM (Cavour) ecc.\nVALLE DUBIASCA risulta chiamarsi in un documento del 1064. In questo tempo c'\u00e8 una donazione della contessa Adelaide di Susa all'Abbazia di Santa Maria Al Verano, ad Abbadia Alpina, di molti territori insieme alla valle del Chisone e un intreccio di doni all'Abbazia di Cavour in cui si nomina \"MALA MORS\" (Malanaggio) e Villare Pinasca (?).\nNel 1064 il paese non esisteva ancora, mentre alcune case erano state costruite attorno alla \"pieve di Pinasca\". Notizie pi\u00f9 circostanziate sono reperibili a partire dal 1200 circa. Nel 1248 Dubbione era gi\u00e0 un centro formato, ed ivi il conte Tommaso di Savoia voleva erigere una certosa \"IN VALLE DUBLONIS SUPRA PINEROLIUM\" (Archivio civico Pinerolo categ.1 N.17). In un altro documento poco pi\u00f9 recente (1273) si parla di nominativi come \"Guiburg\" e della fontana \"Cuceti\" \"in luogo presso DUBLONUM\" (Biblioteca storica Societ\u00e0 Subalpina vol. II); il Rio Grandubbione compare nello stesso documento e lo si chiama \"ACQUA DUBLONI\".\nPer Dubbione passava una via per Susa nel 1453, attraverso Giaveno e Coazze, e nel 1516 \u00e8 chiamata \"VIA NUOVA\". In un altro scritto del 1547 si viene a sapere che esisteva una \"Cappella di san Bernardino\" ed era nel campo presso l'attuale strada nazionale, vicino ad una croce.\nMolto interessante inoltre una lettera scritta dal maresciallo Nicolas Catinat (1637 - 1712) nel 1697, quando la valle apparteneva al regno di Luigi XIV. Si trovava in un accampamento militare sito a Dubbione, che aveva il terreno piano pi\u00f9 largo della val Chisone. Nella lettera si chiede di salvaguardare il paesaggio e gli abitanti della valle, limitando la presenza dell'esercito.\nLa vecchia cappella.\nUn abitante di Dubbione, certo Bernardino, offriva un \"aiuto\" nel caso si facesse una cappella vicino al ponte sul Rio a Dubbione. Questa cappella fu realmente costruita circa 25 anni dopo nel 1597 sotto il titolo \"SAN ROCCO\" ; in essa, come da tradizione nei giorni festivi, celebravano funzioni successivamente sia cattolici che valdesi (Caffaro VI pag.93).\nQuesta cappella rimase in funzione praticamente fino al 1907 quando la nuova chiesa, costruita nel 1847 fu rifinita e resa abitabile.\nI suoi muri ed il tetto saranno abbattuti ed il quarto sar\u00e0 inserito nella costruzione del salone parrocchiale circa 450 anni dopo. La Cappella misurava metri 5 per 7 con una sacrestia, rimasta intatta fino ad oggi. Esisteva anche un'altra chiesa a Dubbione (1512) ma si intendeva quella di santa Maria del Podio, non menzionata in altri documenti e di cui si sono perse le tracce.\nA questo punto si intrecciano le lotte di religione tra valdesi e cattolici; nel 1565 il parroco di Pinasca si vide la chiesa occupata e dovette ritirarsi a Dubbione, assumendo il titolo di \"parroco\" per circa 200 anni.\nPeriodo burrascoso.\nSono di questo tempo le grandi Missioni mobili tenute dai Padri Cappuccini. Nel 1620 i valdesi costruiscono in una localit\u00e0 non precisata, ma nel perimetro del comune, un tempio. Fra' Gianni da Vercelli (1622-1628) promuove una grande Missione; provvede alla chiesa \"parrocchiale\" di Dubbione suppellettili in ordine al culto sacro.\nUn'altra figura di padre francescano emerge: Fra' Lorenzo di Pinerolo, che difende in ogni modo e regge la chiesa \"parrocchiale\" di Dubbione resa vacante per la morte del parroco (1637). Fra' Paolo da Torino fa riparare la chiesa nel 1638. Alcuni anni dopo Fra' Lorenzo Computensis erige una confraternita di penitenti sotto il titolo della \"Assunzione di Maria Vergine\".\nIn un documento (conservato in archivio) risulta che nel 1661 \u00e8 secondo priore Gianni Roatto e Alerino Giochetto sottopriore e Simone contempo procuratore deputato \"delli componenti della veneranda Compagnia dei Disciplinanti del Dubione, nella chiesa di san Rocho\". La bolla dell'approvazione della Confraternita \u00e8 data da SS. Papa Clemente XI l'11 febbraio 1716.\nIntanto nel 1687 il re fonda 2 vicarie: una a Dubbione e l'altra a Pinasca.\nDa un documento dell'archivio di Pinasca del 1\u00ba dicembre 1800 leggiamo:\n\"nel Dubbione vi \u00e8 una piccola chiesa sotto il titolo di san Rocco, dove, anni or sono, si \u00e8 eretta la compagnia dei penitenti sotto il titolo della Concezione di Maria Vergine, nella qual chiesa, ossia cappella, pi\u00f9 di cento anni si sono fatte le funzioni curiali parte perch\u00e9 tutta la parrocchia era occupata dai valdesi, essendo ristretti i cattolici nel Dubbione, parte perch\u00e9 la chiesa di Pinasca fu distrutta durante le guerre, ed avendo fatta ristabilire detta chiesa la piet\u00e0 del sovrano l'anno 1726, nell'anno poi seguente vi ha ufficiato?\"\nNell'anno 1728 il parroco di Pinasca risiedeva ancora a Dubbione e solo verso il 1750 torn\u00f2 alla sua sede ove fu costruita la chiesa parrocchiale attuale di santa Maria Assunta. Intanto il Luigi Falcone largheggia in finanziamenti alle due chiese nonch\u00e9 a quella di Grandubbione e di Villar, e dona un lascito per i poveri che si estinguer\u00e0 solo dopo l'ultima guerra.\nIn questo tempo (1750) la Vicaria di Dubbione spetta al Comune al cui carico \u00e8 la manutenzione della cappella e della \"casa Vicariale\". Il vicario \"officia la chiesa esistente, vi celebra ogni d\u00ec i divini misteri, vi fa il catechismo le domeniche e aiuta nelle feste pi\u00f9 solenni il parroco di Pinasca\" (Casalis, Vol. XV, pag.81).\nDal volume \"coreografia della citt\u00e0 di Pinerolo e provincia\", edito a Torino nell'anno 1800 alla voce Pinasca a pag. 59 si legge:\n\"\".. Pinasca, terra della Diocesi e sotto l'insinuazione di Pinerolo, situata nella valle di Perosa alla sinistra del torrente Chisone, distante miglia cinque e mezzo da Pinerolo, cio\u00e8 fino alla chiesa parrocchiale, e dalla Perosa un mezzo miglio. Compone 1500 anime circa di abitanti, con case sparse a luogo a luogo del territorio situato in parte tra monti e rocche. La borgata pi\u00f9 ragguardevole di questa comunit\u00e0 \u00e8 il Dubbione dove risiede un vicario del parroco di Pinasca\".\nNell'archivio di Pinasca, della visita pastorale del 1835 si dice che \"la vicaria di Dubbiose spetta al Comune, a cui carico \u00e8 la manutenzione della cappella e della casa vicariale\"\".\nDal 1835 ha inizio un desiderio popolare di avere una chiesa pi\u00f9 ampia, dopo aver scartato l'idea di ampliare la cappella esistente. I lavori erano gi\u00e0 ben avviati quando avvenne la visita del vescovo monsignor Charvaz che ne riconosce la necessit\u00e0 anche per le cattive condizioni della vecchia ed inefficiente cappella.\nMentre da circa 100 anni \u00e8 stata costruita la chiesa di Santa Maria Assunta di Pinasca e quasi completata la chiesa di san Giovanni in Tagliaretto, si mette in movimento la macchina organizzativa per costruire la nuova chiesa. Si raccoglie il materiale, si cerca il progettista e direttore dei lavori, si chiedono i permessi alle autorit\u00e0 ecclesiastiche e civili.\nL'idea va avanti anche in consiglio comunale, che con una lunga lettera dice del disegno del geom. G.B. Virante, e si firma: \"per la direzione dell'opera: il Sindaco RICHAUD STEFANO Pinasca 4 agosto 1847\". Anche il vescovo mons. Charvaz aveva approvato la costruzione nell'ottobre 1847.\nIl preventivo di spesa era di lire 1560. La chiesa fu completata nelle strutture principali ma non ebbe n\u00e9 pavimento n\u00e9 soffitto n\u00e9 rifiniture esterne, ad eccezione del campanile, dal tetto della chiesa in su.\nLe guerre che funestarono il Piemonte e tutta Italia per tanti anni non furono propizie per la rifinitura della chiesa. Essa serviva de atrio alla vecchia cappella, da deposito e da dormitorio per le truppe che passavano per gli spostamenti della guerra.\n\u00c8 l'anno della inaugurazione e della apertura al culto. La spesa incontrata nei lavori di rifinitura fu di lire 9900. Il pavimento di cemento di m2 203 cost\u00f2 \u00a3 1221; il soffitto a volta a listelli e gesso \u00a3 2180; il portone d'ingresso \u00a3 190.\nLe statue sulla facciata: san Rocco e san Giuseppe, furono regalate da Giustetto Eugenio e consorte nel 1910.\nI lavori terminarono in luglio e il 16 agosto 1907 ci fu l'inaugurazione. Il vescovo di Pinerolo monsignor G.B. Rossi venne a benedirla il 10 gennaio 1910 con l'intervento di quasi tutti i sacerdoti della vicaria Foranea e alla presenza \"di molto numerosa popolazione\".\nVicari di Dubbione (di cui se ne ha notizia).\nIl 1\u00ba gennaio 1954 il vescovo mons. Binaschi erige la Vicaria di Dubbione a parrocchia autonoma. Il decreto di 4 pagine ne delimita i confini e d\u00e0 ragione del provvedimento, che \u00e8 datato 24 dicembre 1953.\n\"Testo tratto dall'edizione speciale del bollettino parrocchiale di Dubbione in occasione dei festeggiamenti dei 150 anni della chiesa del 16 agosto 1997\".\nInfrastrutture e trasporti.\nDubbione \u00e8 collegata a Torino mediante autocorse SADEM da Perosa Argentina che transitano da Pinerolo, dove \u00e8 possibile accedere anche ai servizi ferroviari per il capoluogo.\nFino al 1963 la localit\u00e0 era attraversata della tranvia Pinerolo-Perosa Argentina, che svolgeva servizio passeggeri e merci."}
{"id": "117721", "revid": "964", "url": "https://it.wikipedia.org/wiki?curid=117721", "title": "Amenhotep IV", "text": ""}
{"id": "117725", "revid": "9", "url": "https://it.wikipedia.org/wiki?curid=117725", "title": "Crossing over", "text": ""}
{"id": "117727", "revid": "124123", "url": "https://it.wikipedia.org/wiki?curid=117727", "title": "Ge\u014drgios Orfanid\u012bs", "text": "Carriera.\nRampollo di una famiglia aristocratica, partecip\u00f2 alle gare di tiro a segno delle prime Olimpiadi moderne che si svolsero ad Atene nel 1896.\nVinse due medaglie, una d'oro nel carabina libera e una d'argento rivoltella libera; prese parte anche alla gara di rivoltella militare, di pistola libera e carabina militare.\nPrese parte ancora ai giochi Olimpici del 1908 a Londra arrivando settimo.\nLa sua carriera professionale fu ragguardevole diventando uno dei massimi rappresentanti ateniese e non abbandon\u00f2 mai lo sport. Divenne membro del Comitato Olimpico Ellenico (EOE) dal 1921 al 1930."}
{"id": "117731", "revid": "287204", "url": "https://it.wikipedia.org/wiki?curid=117731", "title": "Georgios Orfanidis", "text": ""}
{"id": "117732", "revid": "338238", "url": "https://it.wikipedia.org/wiki?curid=117732", "title": "Jesus Christ Superstar", "text": ""}
{"id": "117738", "revid": "1186766", "url": "https://it.wikipedia.org/wiki?curid=117738", "title": "Adhruh", "text": "Adhr\u016bh \u00e8 una localit\u00e0 dell'attuale Giordania, situata tra Ma\u02bfn e Petra. In questo luogo nel 659 si sarebbero riuniti secondo fonti tradizionali islamiche gli arbitri designati dal califfo \u02bfAl\u012b ibn Ab\u012b \u1e6c\u0101lib e dal governatore della Siria Mu\u02bf\u0101wiya ibn Ab\u012b Sufy\u0101n per dirimere la controversia insorta in merito all'uccisione del califfo \u02bfUthm\u0101n ibn \u02bfAff\u0101n, parente di Mu'\u0101wiya.\nLa mancata approfondita indagine di \u02bfAl\u012b fu con ogni probabilit\u00e0 presa a pretesto da Mu\u02bf\u0101wiya per contestare la regolarit\u00e0 dell'elezione di \u02bfAl\u012b e rifiutare di ubbidire all'ordine di rimozione dalla sua carica decretato dal nuovo califfo.\nLa battaglia di \u1e62iff\u012bn aveva portato a una tregua fra i contendenti per dar luogo appunto a un arbitrato che chiarisse l'intera vicenda.\nEra evidente infatti che, se si fosse stabilito che \u02bfUthm\u0101n era stato ucciso per motivi legati alla cattiva gestione del califfato (nepotismo, mancanza di retto governo, corruzione. innovazione perniciosa in materia di fede), la sua morte sarebbe stata in qualche modo giustificata. Se invece la morte del califfo fosse stata giudicata come un esecrabile e immotivato assassinio, le conseguenze sarebbero state quelle previste dal Corano ed esemplificate dalla formula biblica dell'\"occhio per occhio, dente per dente\" (\"\u02bfayn bi-l-\u02bfayn, sinn bi-l-sinn\").\nSi discute ancora se l'arbitrato sia avvenuto ad Adhr\u016bh oppure a D\u016bmat al-Jandal o se vi siano stati due distinti arbitrati all'interno di quel tentativo di trovare un accordo.\nSecondo alcune fonti i due arbitri - Ab\u016b M\u016bs\u00e0 al-Ash\u02bfar\u012b per \u02bfAl\u012b e \u02bfAmr ibn al-\u02bf\u0100\u1e63 per Mu\u02bf\u0101wiya - si incontrarono dapprima a D\u016bmat al-Jandal nel 658 e decisero che \u02bfUthm\u0101n era stato ingiustamente ucciso. Secondo certe informazioni, subito dopo le truppe del governatore siriano avrebbero acclamato califfo il loro comandante.\nAd Adhr\u016bh Ab\u016b M\u016bs\u00e0 sarebbe caduto in un ennesimo tranello di \u02bfAmr: cosa che non appare del tutto probabile e credibile. I due avrebbero deciso infatti di raccomandare che si svolgesse una nuova elezione califfale, meno irrituale di quella che aveva innalzato al califfato \u02bfAl\u012b, tale comunque da poter essere accetta e convalidata da tutti i musulmani della \"Umma\".\nEntrambi gli arbitri si sarebbero accordati per dichiarare i due contendenti decaduti dai propri titoli. Per primo avrebbe ingenuamente ottemperato all'accordo Ab\u016b M\u016bs\u00e0, dichiarando non pi\u00f9 califfo \u02bfAl\u012b, mentre \u02bfAmr si sarebbe rifiutato di fare poi la sua parte.\nLa vicenda \u00e8 davvero difficile da accettare, prima di tutto perch\u00e9 Ab\u016b M\u016bs\u00e0 non era poi cos\u00ec ingenuo come dipinto e poi perch\u00e9 \u02bfAl\u012b era comunque stato eletto califfo, mentre l'acclamazione a califfo decisa pi\u00f9 o meno autonomamente dagli uomini di Mu\u02bf\u0101wiya al loro capo era del tutto indifendibile da un punto di vista legale.\nComunque le cose siano andate, sta di fatto che l'arbitrato si concluse senza alcun accordo fra le parti. Il califfo decise di armare al pi\u00f9 presto un esercito per sconfiggere definitivamente il governatore da lui deposto ribelle agli ordini dell'autorit\u00e0 costituita (e per ci\u00f2 stesso degno di morte agli occhi della Legge coranica).\nPrima dello scontro decisivo \u02bfAl\u012b ritenne necessario sbarazzarsi dei Kharigiti per evitare di essere preso fra due fuochi. A Nahraw\u00e0n il suo massacro di kharigiti avvenne senza problemi ma con quell'atto si comp\u00ec anche il destino del califfo, di l\u00ec a poco assassinato da un kharigita alla ricerca della vendetta propria e di quella del suo gruppo."}
{"id": "117742", "revid": "1982553", "url": "https://it.wikipedia.org/wiki?curid=117742", "title": "Actina", "text": "L'Actina \u00e8 una proteina di forma globulare, con un diametro di circa 7\u00a0nanometri, dal peso di 43 kiloDalton (kDa) e costituisce una porzione abbondante (5-10%) di tutte le proteine delle cellule eucariote.\nLa pi\u00f9 alta presenza di actina si verifica nelle cellule del tessuto muscolare (circa 20% delle proteine totali), dove \u00e8 fondamentale per il processo di contrazione.\nOgni singola subunit\u00e0 di actina (detta actina G, cio\u00e8 globulare) si pu\u00f2 legare ad altre due subunit\u00e0, formando cos\u00ec un polimero lineare. Due polimeri lineari avvolti tra di loro danno origine ad un microfilamento, uno dei tre tipi fondamentali di filamenti che compongono il citoscheletro.\nNei vertebrati sono state identificate tre diverse isoforme di actina: alfa-actina, beta-actina e gamma-actina.\nAssemblaggio e disassemblaggio.\nL'assemblaggio dei filamenti di actina \u00e8 dipendente dalle condizioni dell'ambiente interno alla cellula, il citosol, ed in particolare dagli ioni presenti, dalle loro concentrazioni e dal legame con l'ATP, l'adenosinatrifosfato, un'importante molecola energetica.\nLa polimerizzazione \u00e8 infatti favorita da una concentrazione salina pari a quella corporea; inoltre, i monomeri di actina legati ad ATP tendono ad aggiungersi e a restare attaccati al filamento con maggiore facilit\u00e0 rispetto ai monomeri in cui l'ATP \u00e8 diventata ADP, l'adenosindifosfato.\nLe attuali conoscenze sulla struttura dei microfilamenti sono basate su fotografie al microscopio elettronico dell'actina F e su modelli derivanti da studi ai raggi X di gel orientati di actina F. Tali modelli evidenziano che il polimero di actina \u00e8 una catena doppia, in cui ciascuna subunit\u00e0 interagisce con altre quattro. Le varie subunit\u00e0, disposte in fila all'interno di una catena, sono ruotate di circa 167\u00b0 l'una rispetto all'altra, dando cos\u00ec l'aspetto di \"elica con gobbe\" al microfilamento. Ciascuna subunit\u00e0 presenta inoltre lo stesso orientamento testa-coda, in modo che la fibra intera abbia una precisa polarit\u00e0. \nLa presenza di un capo del filamento caratterizzato da actina legata ad ATP identifica l'estremit\u00e0 \"pi\u00f9\", mentre l'altro capo, dove l'actina \u00e8 legata a ADP costituisce l'estremit\u00e0 \"meno\" del filamento.\nL'idrolisi dell'ATP in ADP riduce la forza del legame tra le subunit\u00e0, favorendo dunque la depolimerizzazione all'estremit\u00e0 \"meno\".\nOrganizzazione dei filamenti e proteine associate.\nI singoli microfilamenti vengono generalmente organizzati e integrati dalle proteine leganti l'actina (ABP, Actine Binding Proteins). Questa famiglia di proteine si pu\u00f2 suddividere in sottoclassi a seconda del tipo di interazione che intrattiene con l'actina:\nEsiste anche una distinzione in funzione al fatto che le ABP siano legate con G-Actina (forma globulare actina+ATP) o F-Actina (filamentosa).\nUn esempio delle ABP capaci di legarsi con le molecole di G-Actina sono la B-Timosina e la Profilina. Esempi famosi di proteine capaci di legarsi invece a F-Actina sono Miosina Tropomiosina e A-Actinina.\nFunzione.\nLa singola subunit\u00e0 di Actina non espleta direttamente una funzione, ma lo fa tramite la struttura che forma, il gi\u00e0 citato microfilamento. Nella cellula sono presenti moltissimi microfilamenti e questi assolvono a diverse funzioni:"}
{"id": "117745", "revid": "1573940", "url": "https://it.wikipedia.org/wiki?curid=117745", "title": "Sumner Paine", "text": "Biografia.\nAbitava a Parigi quando il fratello John pass\u00f2 a trovarlo mentre si recava da Boston a Atene e lo spinse a seguirlo. Partecip\u00f2 alle tre gare di tiro dove si utilizzava la pistola, vincendo quella a pistola libera e arrivando secondo a quella di rivoltella militare, vinta dal fratello. La gara a pistola libera fu vinta agevolmente grazie anche alla rinuncia del fratello.\nI due usavano le stesse pistole, che erano di ottima manifattura, soprattutto per la gara con rivoltella militare essi usavano le colt che erano di molto superiori alle armi degli avversari. Solo cos\u00ec si giustifica l'enorme distacco tra i due fratelli e gli avversari; infatti, mentre John arriv\u00f2 a 442 punti e Sumner a 380, il terzo, Nikolaos Morak\u012bs, ottenne solo 205 punti.\nLa terza gara a cui partecipavano, quelle di rivoltella libera (da 25 metri), non fu loro appannaggio in quanto vennero squalificati perch\u00e9 usavano un'arma con calibro inappropriato.\nSuo padre aveva difeso l'America's Cup qualche anno prima."}
{"id": "117746", "revid": "1318658", "url": "https://it.wikipedia.org/wiki?curid=117746", "title": "Golden Globe per la migliore colonna sonora originale", "text": "Il Golden Globe per la migliore colonna sonora originale viene assegnato al miglior compositore o compositori di un film dalla HFPA (\"Hollywood Foreign Press Association\"). \u00c8 stato assegnato per la prima volta nel 1948.\nVincitori e candidati.\nL'elenco seguente mostra il vincitore di ogni anno, seguito dai compositori che hanno ricevuto una candidatura. Per ogni compositore viene indicato il film che gli \u00e8 valso la candidatura (con il titolo in italiano e il titolo originale tra parentesi)."}
{"id": "117750", "revid": "1604512", "url": "https://it.wikipedia.org/wiki?curid=117750", "title": "Base azotata", "text": "In biochimica, per base azotata si intende una delle cinque basi che compongono i nucleotidi del DNA (acido desossiribonucleico) e dell'RNA (acido ribonucleico). Si distinguono in purine e pirimidine:\nNel DNA si trovano entrambe le purine e, tra le pirimidine, citosina e timina. Nell'RNA la timina \u00e8 sostituita dall'uracile.\nNel DNA le basi si accoppiano a due a due con legami a idrogeno, mentre nell'RNA, essendo questo un filamento unico, non sono legate tra loro.\nIn chimica, una base azotata \u00e8 un qualsiasi composto che manifesta propriet\u00e0 basiche per via della presenza di un doppietto elettronico non condiviso su un atomo di azoto, ad esempio l'ammoniaca e le ammine."}
{"id": "117753", "revid": "1573940", "url": "https://it.wikipedia.org/wiki?curid=117753", "title": "Adolf Schmal", "text": "Carriera.\nPartecip\u00f2 alle gare di ciclismo su pista ai Giochi della I Olimpiade di Atene, in quattro discipline: 12 ore, 10 kilometri, cronometro e 100 kilometri.\nVinse la medaglia d'oro nella 12 ore, in cui copr\u00ec 314,997 chilometri appena in tempo a distanziare di una pista l'unico altro a terminare la gara, l'inglese Frank Keeping che percorse in totale 314,664 km. Conquist\u00f2 poi due bronzi nei 10 kilometri e nella cronometro. In quest'ultima termin\u00f2 inizialmente alla pari con Stamatios Nikolopoulos, entrambi secondi a 26 secondi. Nello spareggio Schmal perse di 1\"2, terminando in 26\"6. \nNella 100 chilometri fu uno dei sette ciclisti che non terminarono la gara.\nPartecip\u00f2 anche alla prova di sciabola in cui si classific\u00f2 quarto, battendo Georgios Iatridis, mentre perse contro I\u014dann\u012bs Ge\u014drgiad\u012bs, T\u012blemachos Karakalos e Holger Nielsen. Stava guidando la competizione con due vittorie, ma l'arrivo della famiglia reale greca lo costrinse a ricominciare le gare cosicch\u00e9 re Giorgio I potesse assistere all'intero torneo, perse contro i suoi avversari e non vinse alcuna medaglia.\nSuo figlio, Adolf Schmal Junior, partecip\u00f2 ai Giochi della V Olimpiade di Stoccolma alla gara di tiro."}
{"id": "117755", "revid": "599013", "url": "https://it.wikipedia.org/wiki?curid=117755", "title": "Kurt Hamrin", "text": "\"Bandiera\" della , fu attivo nel campionato italiano dove, con 190 reti in Serie A, \u00e8 l'ottavo miglior marcatore della competizione con una media gol pari a 0,48 per partita. Si segnala inoltre per essere, con 400 presenze nella massima divisione, il settimo calciatore non italiano con pi\u00f9 partite disputate. Nonostante sia annoverato tra i goleador pi\u00f9 prolifici, in Italia non vinse mai il titolo di capocannoniere, riconoscimento invece ottenuto nella nativa Svezia. Hamrin fu inoltre membro della nazionale del suo paese, con la quale prese parte al organizzato proprio nello Stato scandinavo, raggiungendo la finale.\nBiografia.\nHamrin \u00e8 il quinto figlio di un imbianchino, Karl, e da adolescente lavor\u00f2 come apprendista operaio e poi come zincografo per il giornale svedese \"Dagens Nyheter\". Nel 1953, diciannovenne, conobbe Marianne, di un anno pi\u00f9 giovane di lui, con la quale si spos\u00f2 due anni pi\u00f9 tardi e ha festeggiato nel 2005 le nozze d'oro. La coppia ha avuto cinque figli: Susanna, Carlotta, Piero, Riccardo ed Erika. Cessata l'attivit\u00e0 sportiva, Hamrin intraprese quella di commerciante, importando ed esportando tra Svezia e Italia oggetti in ceramica; tuttavia il crescente numero di prodotti di fattura cinese sul mercato lo port\u00f2 a essere non sufficientemente competitivo e dunque alla chiusura. Fino al 2008 \u00e8 stato anche talent-scout per conto del in Toscana. Vive a Coverciano, dove fino a qualche anno fa ha insegnato calcio ai bambini della squadra Settignanese.\nCaratteristiche tecniche.\nIl giornale sportivo \"la Gazzetta dello Sport\" lo ha definito come \u00abun'ala destra elegante e micidiale. Aveva tiro e segnava con facilit\u00e0. Aveva fantasia e visione di gioco. Era lieve e veloce, in campo volava: lo chiamano \"Uccellino\". Era un grande opportunista: con dribbling stretti, scatti, guizzi e allunghi puntava sempre l'avversario cercando il tunnel o il rimpallo\u00bb. Era inoltre ambidestro sia nel palleggio che nel tiro.\nCarriera.\nGiocatore.\nClub.\nGli inizi e l'AIK.\nL'epifania calcistica di Hamrin \u00e8 dovuta all'ex calciatore Per Kaufeldt, sei volte capocannoniere del campionato svedese e medaglia di bronzo alle Olimpiadi del 1924. Dopo aver militato con lo Huvudsta IS e il R\u00e5sunda IS per un anno ciascuno, Hamrin pass\u00f2 all'AIK Stoccolma, con cui debutt\u00f2 diciannovenne in prima divisione, il 10 maggio 1953 contro l'IFK Malm\u00f6. Nella stagione 1954-1955 fu capocannoniere in campionato con 22 gol in altrettante partite disputate. Il calcio svedese non era ancora professionistico, cos\u00ec il club non riconosceva alcuno stipendio ai calciatori, ma solo un compenso a partita: cinquanta corone (circa 15 euro) in caso di vittoria o pareggio, mentre le sconfitte non erano remunerate; ci\u00f2 costringeva Hamrin a svolgere la summenzionata professione di zincografo.\nJuventus.\nGiovanni Agnelli, presidente della Juventus, lo not\u00f2 durante una partita tra Portogallo e Svezia e decise di ingaggiarlo, pagando quindicimila dollari. \u00c8 da segnalare altres\u00ec una versione secondo la quale il giocatore sarebbe stato suggerito da un minatore italiano che lavorava in Svezia, il quale nel novembre del 1955 invi\u00f2 una lettera ad Agnelli.\nL'avvio di Hamrin fu positivo, con due gol all'esordio contro la Lazio e ulteriori marcature contro Torino, Inter e Udinese, ma poi intervennero tre infortuni consecutivi che portarono a ritenere che la caviglia del calciatore fosse eccessivamente fragile, sebbene egli si lamentasse del fatto che i tempi di guarigione fossero stati troppo accelerati.\nPadova.\nL'anno seguente, con l'acquisto da parte della Juventus del gallese John Charles e dell'argentino Omar S\u00edvori, per via del regolamento che consentiva di tesserare solo due stranieri per squadra Hamrin fu ceduto al Calcio Padova. \u00c8 stato inoltre detto che il capitano bianconero, Giampiero Boniperti, abbia spinto per tale soluzione, dacch\u00e9, sul piano tattico, la presenza di Hamrin gli impediva di concludere le azioni da lui stesso imbastite come avrebbe desiderato.\nNella squadra allenata da Nereo Rocco, suo estimatore che gli diede il soprannome di \"Faina\", Hamrin realizz\u00f2 venti gol in trenta partite, contribuendo fattivamente al raggiungimento del terzo posto in campionato, miglior piazzamento nella storia patavina. Assieme al compagno d'attacco Sergio Brighenti costitu\u00ec il necessario complemento di una formazione che gi\u00e0 poteva contare su una solida difesa schierata secondo i dettami del catenaccio. Nonostante la permanenza di durata appena annuale tra le file del club, Hamrin \u00e8 stato annoverato tra i componenti della squadra ideale formata dai migliori giocatori di sempre del Padova.\nFiorentina.\nL'ottima stagione gli valse il passaggio alla , al tempo in cerca di un'ala destra che sostituisse il campione Julinho. Con Hamrin, in nove anni la squadra di Firenze non riusc\u00ec mai a vincere il campionato (termin\u00f2 due volte seconda), anche per via della presenza di avversari altamente competitivi, come la gi\u00e0 citata Juventus del Trio Magico, il Milan prima di Juan Alberto Schiaffino e poi di Jos\u00e9 Altafini, e infine la Grande Inter del presidente Angelo Moratti.\nTuttavia arrivarono le vittorie in Coppa Italia (1961 e 1966), Coppa delle Coppe, Coppa delle Alpi e Coppa Mitropa, nonch\u00e9 151 marcature, grazie alle quali Hamrin \u00e8 stato per pi\u00f9 di trent'anni il primatista di reti segnate in Serie A con la Fiorentina, superato da Gabriel Batistuta nel 2000.\nCon la squadra toscana raggiunse un altro traguardo: il 2 febbraio 1964, nella partita Atalanta-Fiorentina 1-7, segn\u00f2 una cinquina, record per un giocatore in una partita in trasferta di Serie A. Nello stesso periodo fu soprannominato \"Uccellino\" dal giornalista Beppe Pegolotti de \"La Nazione\", il quale pubblic\u00f2 un articolo dal titolo \u00abUccellino che vola\u00bb.\nMilan.\nDurante la militanza in maglia viola, Hamrin fu pi\u00f9 volte sul punto di cambiare squadra: nel 1963 Helenio Herrera stava per portarlo all'Inter in uno scambio col brasiliano Jair, rinunciandovi perch\u00e9 non pienamente convinto, mentre nel 1965 Rocco lo voleva al , ma desistette perch\u00e9 il conguaglio richiestogli dalla Fiorentina (circa trenta milioni) fu giudicato sospettosamente basso.\nNel 1967 Rocco si ricredette e, passato al Milan, fece s\u00ec che l'ormai trentatreenne Hamrin si unisse a una squadra composta da altri giocatori piuttosto anziani (tra cui i centrocampisti Giovanni Trapattoni e Giovanni Lodetti). Coi rossoneri Hamrin vinse lo scudetto, cui si aggiunse la Coppa delle Coppe nel 1968 (suoi i due gol in finale all'Amburgo) e la Coppa dei Campioni l'anno seguente, quando marc\u00f2 il secondo gol che permise alla squadra di vincere la semifinale d'andata contro il Manchester United (campione in carica) per 2-0.\nNapoli e IFK Stoccolma.\nAll'et\u00e0 di trentasette anni chiuse la carriera professionistica col Napoli, con cui milit\u00f2 per due stagioni, di cui solo la seconda da titolare.\nTuttavia, dopo l'effimera esperienza da allenatore in Italia, una volta tornato in Svezia per ragioni d'affari (l\u00ec gestiva alcuni negozi ed era richiesto per delle pubblicit\u00e0), il presidente dell'IFK Stockholm propose a Hamrin di giocare per il club, attivo a livello dilettantistico: l'accordo prevedeva come remunerazione una percentuale sugli incassi delle partite alle quali il calciatore partecipava. Complessivamente gioc\u00f2 dieci incontri durante i quali segn\u00f2 cinque gol\nNazionale.\nCon la Nazionale Hamrin disput\u00f2 32 partite segnando 16 gol. Con la Svezia gioc\u00f2 nel 1958 anche la finale dei mondiali, persa 5-2 in casa contro il Brasile di Pel\u00e9. Fu il capocannoniere della squadra al torneo, con quattro reti realizzate contro Ungheria (due), Unione Sovietica e Germania Occidentale (scartando sei difensori). Le prestazioni offerte gli consentirono di piazzarsi al quarto posto nella graduatoria del \"Pallone d'oro\" 1958.\nAllenatore.\nHamrin ha avuto anche una breve parentesi come allenatore della Pro Vercelli, dal novembre del 1971 al gennaio del 1972, quando fu esonerato dall'incarico a causa dei risultati negativi. Dopo questa esperienza ha deciso di non proseguire la carriera da tecnico."}
{"id": "117760", "revid": "287204", "url": "https://it.wikipedia.org/wiki?curid=117760", "title": "I\u014dann\u012bs M\u012btropoulos", "text": "Era uno studente in legge e un ginnasta della Ethnikos Gymnastikos Syllogos.\nDopo i Giochi divent\u00f2 avvocato. \nAltre posizioni.\n6\u00ba - Parallele - Ginnastica - Atene, 1896"}
{"id": "117761", "revid": "466539", "url": "https://it.wikipedia.org/wiki?curid=117761", "title": "Golden Globe per la migliore attrice in un film commedia o musicale", "text": "Il Golden Globe per la migliore attrice in un film commedia o musicale viene assegnato alla miglior attrice comica o musicale dalla HFPA (\"Hollywood Foreign Press Association\").\nVincitori e candidati.\nL'elenco mostra la vincitrice di ogni anno, seguito dalle attrici che hanno ricevuto una candidatura. Per ogni attrice viene indicato il film che le ha valso la candidatura (titolo italiano e titolo originale tra parentesi).\nPlurivincitrici.\nEcco di seguito la lista delle attrici plurivincitrici di un Golden Globe per la miglior attrice in un film commedia o musicale:"}
{"id": "117765", "revid": "123302841", "url": "https://it.wikipedia.org/wiki?curid=117765", "title": "Barbara Strozzi", "text": "Biografia.\nEra la figlia adottiva (forse illegittima) del giudice, poeta e librettista Giulio Strozzi e d'Isabella Garzoni (soprannominata \"la Greghetta\"). Fu allieva del padre, di Marcantonio Cesti e del celebre Francesco Cavalli. Tra il 1635 e il 1636 cant\u00f2 dinanzi a svariati letterati veneziani le \"Bizzarrie poetiche\", due volumi di canzoni composte da Nicol\u00f2 Fontei. Nel 1637 il padre adottivo fond\u00f2 l'Accademia degli Unisoni, dove la Strozzi entr\u00f2 come membro e nella quale recitava e cantava i propri lavori; ella metteva in musica principalmente i testi scritti dal genitore. Quando quest'ultimo mor\u00ec, fu costretta a industriarsi autonomamente per trovare a chi dedicare le sue composizioni.\nElla compose prevalentemente per uso proprio, cio\u00e8 per solo soprano. Per i suoi lavori la formazione strumentale che predilesse fu quella a tre parti, composta da due strumenti melodici e dal basso continuo. Le sue composizioni, le quali condividono una certa comunanza con le prime opere liriche, sono fermamente incentrate nella tradizione della \"seconda prattica\", semplificata da Claudio Monteverdi, ma in loro si denota maggior enfasi lirica, basata sulla forza della voce stessa."}
{"id": "117767", "revid": "136175", "url": "https://it.wikipedia.org/wiki?curid=117767", "title": "Micron", "text": ""}
{"id": "117769", "revid": "383359", "url": "https://it.wikipedia.org/wiki?curid=117769", "title": "Dram armeno", "text": "Il Dram (AMD) \u00e8 la moneta dell'Armenia. Si suddivide in 100 \"luma\". La parola \"dram\" si traduce in italiano con \"dracma\". La Banca Centrale dell'Armenia ha il diritto esclusivo di coniare la valuta nazionale secondo la legge armena.\nStoria.\nLa prima volta che si \u00e8 usato il Dram in Armenia \u00e8 stato nel periodo che va dall'anno 1199 al 1375 quando le monete d'argento venivano chiamate \"dram\".\nIl 21 settembre 1991 un referendum ha proclamato l'indipendenza della repubblica armena dall'Unione Sovietica. La Banca Centrale dell'Armenia fu adottata il 27 marzo 1993, sotto il governatorato di Isahak Isahakyan. Comunque le vecchie banconote sovietiche furono la valuta standard fino al novembre 1993. Il Dram moderno divenne la valuta ufficiale il 22 novembre 1993 con tagli da 10, 25, 50, 100, 200 e 500. Fu messo in circolazione con il cambio di 1 AMD: 200 rubli o 1 USD: 14,5 AMD. Il 21 gennaio 1994 la Banca Centrale dell'Armenia cominci\u00f2 a coniare monete da 10, 20, 50 luma e da 1, 3, 5, 10 dram. Le banconote con valore nominale 1.000 e 5.000 dram sono state messe in circolazione dal 24 ottobre 1994 e dal settembre 1995, rispettivamente. Pi\u00f9 tardi \u00e8 stata emessa una banconota da 20.000 dram e una da 50.000 dram per commemorare il 1.700\u00ba anniversario dell'adozione della religione cristiana in Armenia.\nIl dram armeno \u00e8 circolante anche nella repubblica \"de facto\" dell'Artsakh, dove si affianca al dram karabakho."}
{"id": "117770", "revid": "124269328", "url": "https://it.wikipedia.org/wiki?curid=117770", "title": "Guaran\u00ed", "text": "I Guaran\u00ec sono un popolo di lingua tup\u00ed che vive principalmente nel Brasile meridionale, in Paraguay, nel nordest dell'Argentina, in Uruguay e nelle zone sud-orientali della Bolivia.\nSe ne contano tre sottogruppi.\nStoria e localizzazione.\nI Guaran\u00ec parlano varianti linguistiche della famiglia tupi-guaran\u00ec, e vengono classificati attualmente in tre sottogruppi: i Guaran\u00ec-Kaiowa, i Guaran\u00ec-Mbya e i Guaran\u00ec-\u00d1andeva. \nQuesti gruppi si distribuiscono nel sud del Brasile (Rio Grande do Sul - Mbya; Santa Catarina - Mbya; Paran\u00e1 - Mbya e \u00d1andeva; San Paolo - Mbya e \u00d1andeva; Rio de Janeiro e Esp\u00edrito Santo - Mbya; e Mato Grosso do Sul - Kaiowa e \u00d1andeva), nel Paraguay Orientale (Kaiowa, \u00d1andeva, Mbya) e nel nord dell'Argentina - Mbya.\nStime attuali di organi federali (FUNAI - Funda\u00e7\u00e3o Nacional do \u00cdndio, FUNASA - Funda\u00e7\u00e3 Naiconal de Saude) e di ONG (ISA - Instituto S\u00f3cio-Ambiental) sommano a circa 50/55.000 individui la loro presenza nel solo Brasile, dove costituiscono il popolo indigeno pi\u00f9 numeroso.\nQueste popolazioni sono discendenti dei gruppi che abitavano le foreste tropicali che ricoprivano i bacini dell'alto Paran\u00e1, alto Uruguay e ai bordi meridionali dell'altipiano brasiliano. Ritrovamenti in siti archeologici testimoniano l'esistenza di questo gruppo etnico a partire dal V secolo (400 d.C.), con caratteristiche che lo distinguono chiaramente da altri gruppi della stessa famiglia linguistica.\nI ritrovamenti archeologici mostrano anche che le popolazioni che hanno dato origine ai Guaran\u00ed furono protagoniste di intense migrazioni che, a partire da territori localizzati nella parte est del Brasile attuale, li portarono gi\u00e0 nel XII secolo a.C., a occupare grande parte dei territori dove ancora oggi si incontrano i loro discendenti.\nAlla vigilia dell'arrivo degli europei, i Guaran\u00ec occupavano le ampie foreste comprese tra i fiumi Paran\u00e1, Miranda, Tiete, Uruguay, e i loro affluenti, e ampi tratti della costa sud del Brasile, cosa che li port\u00f2 a essere il primo popolo contattato da Spagnoli e Portoghesi come testimonia, per esempio, Cabeza de Vaca (1971. Naufragios y Comentarios. Espasa-Calpe, Colecci\u00f3n Austral No. 304, 5a. Edici\u00f3n, Madrid.)\nAll'epoca della Conquista i Guaran\u00ed erano divisi in cinque grandi gruppi, distribuiti in regioni differenti:\nIl tempo della colonia.\nLa storia dei contatti fra colonizzatori e Guaran\u00ed \u00e8 marcata da una forte presenza missionaria cristiana e dalle spedizioni alla ricerca di schiavi organizzate da Spagnoli (partendo dall'attuale capitale del Paraguay, Asuncion) e da Brasiliani (a partire da San Paolo). I territori da loro occupati erano interessati da dispute e conflitti fra i regni di Spagna e Portogallo, e si trovarono coinvolti in vari progetti coloniali. Per molto tempo rappresentarono l'unica ricchezza disponibile in tutta la regione, in qualit\u00e0 di mano d'opera, e per questo venivano ridotti in schiavit\u00f9. \nA partire dall'inizio del Seicento, e per pi\u00f9 di un secolo e mezzo, l'amministrazione dei Gruppi Guaran\u00ed fu affidata ai missionari Gesuiti che fondarono decine di \"Riduzioni\" nelle province occupate da questi indios. Mentre l'amministrazione coloniale si aspettava dai Gesuiti l'accesso facilitato alla mano d'opera schiava, le Riduzioni si trasformarono in luoghi di rifugio per molti gruppi Guaran\u00ed, isolate dal sistema economico coloniale e autosufficienti, sottraendo di fatto tale mano d'opera ai colonizzatori portoghesi e spagnoli.\nQuesti i motivi che portarono a organizzare le spedizioni di \"Encomenderos\" e \"Bandeirantes\", alla ricerca di indigeni da ridurre in schiavit\u00f9, che misero a ferro e fuoco varie Riduzioni, privando della libert\u00e0 decine e decine di migliaia di Guaran\u00ed.\nCon la scoperta di giacimenti auriferi nell'attuale Mato Grosso alla fine del XVII secolo, i Guaran\u00ed perdettero interesse come fonte di rendita, scomparendo per la maggior parte dai registri storici.\nCon il Trattato di Madrid (1750), Portogallo e Spagna modificarono sostanzialmente le proprie relazioni, cambiamento che interess\u00f2 anche i loro possedimenti coloniali. In meno di vent'anni dal trattato i Gesuiti furono espulsi con editto reale. Le notizie loro riguardanti diventano estremamente frammentarie, limitate alle spedizioni di esplorazione e definizione dei confini.\nI territori occupati dai Guaran\u00ed furono interessati dai lavori di una commissione, istituita dal Trattato di Madrid, deputata a stabilire i limiti dei rispettivi possedimenti nell'America meridionale, in special modo la frontiera fra Brasile e Paraguay. Le spedizioni di questa commissione portarono a una riscoperta dei gruppi guaran\u00ed che erano sfuggiti alle politiche coloniali e si erano rifugiati nelle foreste.\nGli ulteriori registri dei Guaran\u00ed si hanno a partire dal XIX secolo, a seguito di spedizioni organizzate dal Barone di Antonina (Lopes, 1850 \"Itiner\u00e1rio de ... encarregado de explorar a melhor via de communica\u00e7\u00e3o entre a Prov\u00edncia de S\u00e3o Paulo e a de Matto Grosso pelo Baixo Paraguay\". \"Revista do Instiruro de Hist\u00f3ria e Geografia Brasileira\" 13, Rio de Janeiro)\nCon la guerra detta della Triplice Alleanza del 1864-1870 i confini territoriali vennero ulteriormente rimaneggiati, portando altre testimonianze sopra la presenza di gruppi Guaran\u00ed in quella regione.\nGran parte dei territori al momento occupati dai Guaran\u00ed Kaiowa e \u00d1andeva vennero affidati in concessione alla Compagnia Matte Laranjeira che usava i Guaran\u00ed come mano d'opera, ma non occupava i loro territori in quanto era interessata unicamente allo sfruttamento dell'erba mate, anzi, per mantenere il monopolio dell'estrazione favor\u00ec l'isolamento dei Guaran\u00ed e tenne lontani eventuali progetti di colonizzazione.\nSviluppi moderni.\nCon la fine del monopolio della Compagnia Matte Laranjeiras e le migrazione di coloni provenienti principalmente dallo Stato di San Paolo e Rio Grande do Sul, si ridussero, durante il XX secolo, sempre di pi\u00f9 i territori a loro disposizione.\nLa creazione dello SPI (Servi\u00e7o de Prote\u00e7ao aos \u00cdndios), organo federale brasiliano preposto alla \"protezione\" degli Indios, avvenuta negli anni venti del secolo passato, non riusc\u00ec a fermare il processo di esproprio, addirittura facilitando lo stesso attraverso la rimozione forzata dei gruppi indigeni a richiesta dei coloni. Gli indios rimossi venivano confinati in piccole aree di riserva dove si trovano a tutt'oggi, con gravi conseguenze per la loro sopravvivenza sociale e benessere fisico. A partire dagli anni 1980 i Guaran\u00ed hanno cominciato a organizzarsi per rivendicare i propri territori nelle arene politiche nazionali, dando vita a movimenti di rivendicazione territoriale che continuano fino ad oggi.\nEconomia.\nSi tratta di una tradizione fondamentalmente agricola, e non di una societ\u00e0 nomade, come viene a volte erroneamente considerata, con regole di distribuzione e redistribuzione dei mezzi di produzione e dei prodotti, e di collaborazione costruite a partire dai legami familiari.\nLe tecniche agricole consistono in coltivazioni di medi e piccoli appezzamenti dedicati alla produzione per il consumo personale, i \"kokue\" raramente superiori ai tre ettari. I terreni vengono puliti, se necessario con l'uso del fuoco, e preparati per ricevere le sementi, rimanendo in uso per vari anni, dipendendo dal tipo di terreno e dalle piante che vi si coltivano, dopo di che vengono lasciati \"riposare\" fino a quando non saranno pronti di nuovo per l'uso. Questi terreni si trovano, in condizioni ideali, nel raggio di un chilometro dalla residenza dell'unit\u00e0 di lavoro e produzione, la famiglia. Possiedono una tassonomia botanica raffinata, che gli permette di ottenere ottimi risultati in campo agricolo nella relazione costo-beneficio e nella gestione di suoli e policulture (differenti specie alternate nello stesso terreno).\nLe eventuali collaborazioni in attivit\u00e0 economiche e produttive avvengono per via delle relazioni di parentela, che implicano determinati obblighi, anche se si \u00e8 sempre liberi di cercarsi altri gruppi con cui instaurare relazioni di reciprocit\u00e0. Cos\u00ec, per determinati lavori in cui il nucleo familiare ha bisogno di aiuto, come il raccolto stagionale o la preparazione di nuovi campi, si chiameranno a collaborare parenti e vicini, a cui viene fornito cibo e, alla fine del lavoro, una festa a base di bibite fermentate (preferibilmente di mais - \"chicha\"), cibo, canti e danze.\nLa pesca e la caccia sono attivit\u00e0 importanti, anche se non pi\u00f9 - come in passato - dal punto di vista economico, sicuramente ancora da quello della formazione personale, della ricreazione e del controllo del territorio. Si pratica la caccia con fucile, arco e mazzafionda, spostandosi anche per grandi distanze, oppure con l'uso di trappole (a percussione, \"monde\", e a laccio, \"\u00f1uha\"), posizionate soprattutto nei pressi dei campi coltivati. Le tecniche di pesca comprendono l'arpione e la lenza per la pesca individuale, o l'impiego di reti e quello di una radice con propriet\u00e0 stordenti, il Timb\u00f3, in caso di pesca in gruppo.\nCosmologia e rituali.\nI rituali sono attivit\u00e0 praticate socialmente e hanno un ruolo notevole nel determinare le forme di organizzazione e coesione sociale. Tra i pi\u00f9 importanti troviamo quelli agrari, \"avatikyry\" (benedizione del mais), e \"\u00f1emongarai\" (piante nuove), e altri non legati al ciclo agrario come i \"jeroky\", destinati a mantenere l'equilibrio fra i differenti elementi del cosmo e il \"Meta Pepi\" rituale di iniziazione maschile (quasi completamente abbandonato in Brasile). La terra, \"Yvy\" in Guaran\u00ed, ha bisogno di essere continuamente curata, anche attraverso il mantenimento di un comportamento corretto in linea con il giusto modo di essere Guaran\u00ed, il \"Teko Por\u00e3\". Secondo la mitologia Guaran\u00ed, la cura della terra \u00e8 stata affidata ai Guaran\u00ed dal suo creatore \"\u00d1ande Ru Guasu\" (Nostro Grande Padre), entit\u00e0 superiore, ritiratasi dopo la creazione in luoghi inaccessibili agli uomini, con eccezione dei \"Pa\u00ed\", i \"leader\" politico-religiosi dei gruppi Guaran\u00ed.\nI Guaran\u00ed praticano la magia omeopatica per influenzare la vegetazione e anche alcuni avvenimenti vitali come la fecondit\u00e0: per esempio esiste la credenza che nutrendosi di un grano doppio di miglio, la donna avr\u00e0 conseguentemente un parto gemellare."}
{"id": "117771", "revid": "1652635", "url": "https://it.wikipedia.org/wiki?curid=117771", "title": "Abbigliamento punk", "text": "L'abbigliamento punk \u00e8 la moda tipica della subcultura punk. Nell'idea iniziale dei suoi precursori, lo stile doveva caratterizzarsi come un rifiuto dei canoni della moda stessa e delle regole, ma nei fatti l'abbigliamento punk si \u00e8 diviso in moltissimi sottostili con caratteristiche peculiari.\nStoria.\nAnni '70.\nInizialmente l'abbigliamento era costituito da vestiti strappati, pantaloni laceri, Dr. Martens e catene al collo. Inoltre era frequente l'utilizzo di piercing a orecchie, guance e sopracciglia, cosa considerata strana anche dopo la rivoluzione giovanile degli anni sessanta e non molto diffusa al tempo.\nI piercing e i tatuaggi erano volutamente ostentati per disprezzo verso la societ\u00e0. Da notare che alla fine degli anni settanta il piercing era poco usato, e diventer\u00e0 fenomeno di massa solo tra gli anni '80 e '90. Altri elementi dell'abbigliamento erano giacche di pelle, soprattutto nel tipo \"chiodo\", talvolta decorate da scritte spray, spille e vestiti da bondage. Come calzature i punk indossano inizialmente brothel creeper, sneakers (soprattutto Converse All Stars) e winklepicker; solo pi\u00f9 tardi, con l'avanzare degli anni ottanta, i punk iniziano a indossare sempre pi\u00f9 frequentemente anfibi Dr. Martens neri o colorati, talvolta personalizzati con scritte a pennarello o spray, divenendo via via sempre pi\u00f9 inscindibile il legame tra punk e Dr. Martens nel decennio successivo.\nIl modo di vestire della subcultura punk divenne una moda da quando Malcolm McLaren e Vivienne Westwood aprirono un negozio di abbigliamento chiamato Sex a King's Road, Londra. Nello stesso periodo inizi\u00f2 anche la moda degli spike, ossia dei capelli trattati con brillantina, gel e altri prodotti per formare grandi creste, inventando cos\u00ec uno stile noto come Mohicano. Parallelamente si diffuse l'abitudine di radere larghe porzioni del cuoio capelluto, mentre le donne si truccavano pesantemente di nero intorno agli occhi e usavano il rossetto sulle labbra per ottenere un look da vampiro.\nQuesto stile influenz\u00f2 anche la moda vera e propria, ad esempio la stilista inglese Zandra Rhodes che attorno al 1977 inizi\u00f2 ad inserire elementi dell'abbigliamento punk nelle sue collezioni, edulcorandone tuttavia gli aspetti pi\u00f9 estremi e creando vestiti pi\u00f9 eleganti e dal colore acceso. Persino Gianni Versace inser\u00ec le spille tipiche dello stile punk in alcuni suoi vestiti, che Liz Hurley indoss\u00f2 per la prima mondiale di \"Quattro matrimoni e un funerale\".\nSi deve inoltre in larga parte alla popolarit\u00e0 del bassista e cantante Sid Vicious l'impronta allo stile del punk successivo al biennio 1977-1978: chiodo, pantaloni in pelle, stivali da motociclista, cintura di borchie, t-shirt rossa con svastica e capello \"sparato\". A dispetto dell'arcobaleno di stili che caratterizza i punk del primo periodo, alla fine, per imitazione del modello del mito, lo stile di Sid Vicious diverr\u00e0 popolarmente lo stile punk per antonomasia.\nAnni '80.\nNegli anni '80, con l'arrivo dell'hardcore punk, l'abbigliamento si diversific\u00f2. Spesso gli esponenti di questa subcultura vestivano semplici magliette decorate con il nome di una band con la bomboletta spray. Tuttavia l'abbigliamento tipico rimase nel suo complesso simile a quello del decennio precedente, ossia jeans, maglietta o camicia di flanella, stivali e catene.\nLe donne della scena invece scelsero uno stile quasi asessuato, composto da pantaloni neri, abiti stracciati e testa rasata, mentre alcune si vestivano con gonna, stivali, giubbotto da motociclista e berretto. Per quanto riguarda i capelli erano comuni sia gli spike sia la rasatura completa, e spesso e capelli erano colorati e sistemati autonomamente dai ragazzi della scena. Con il passare degli anni si diffuse anche nuovamente la moda dei piercing e dei tatuaggi, portati anche da componenti di band come Black Flag e Cro-Mags. All'interno dell'hardcore punk si svilupp\u00f2 anche il sottogenere skate punk, con un look proprio e che sarebbe diventato enormemente popolare con l'esplosione del punk revival negli anni '90. L'abbigliamento tipico di uno \"skater\" era composto da pantaloni larghi, catene, felpe con il cappuccio e scarpe molto larghe.\nNegli stessi anni dell'hardcore, ma in Inghilterra, si svilupp\u00f2 anche l'anarcho punk, sostenuto da gruppi come Crass, Poison Girls e Subhumans. I seguaci di questo sottogenere vestivano solitamente indumenti neri in stile militare, evitando giacche di pelle e prodotti per i capelli testati su animali, a causa delle idee fortemente animaliste del movimento.\nAnni '90 - '00.\nGli anni '90 non presentarono modifiche sostanziali alla moda punk, mantenendo inalterati i vari stili: tuttora molti punk vestono pantaloni stracciati, giacche di pelle e utilizzano lo stile Mohicano per quanto riguarda i capelli, mentre altri vestono in modo completamente fai da te o si ispirano all'abbigliamento hardcore degli anni '80.\nTuttavia negli anni '90 si svilupp\u00f2 il movimento grunge, fortemente influenzato dall'estetica e dalla musica punk. Il classico \"grunger\" vestiva camicie di flanella, Dr. Martens, portava i capelli lunghi e scarpe Converse o da skateboard."}
{"id": "117774", "revid": "767487", "url": "https://it.wikipedia.org/wiki?curid=117774", "title": "The Day After Tomorrow - L'alba del giorno dopo", "text": "The Day After Tomorrow - L'alba del giorno dopo (\"The Day After Tomorrow\") \u00e8 un film del 2004 diretto da Roland Emmerich. \u00c8 una storia di fantascienza apocalittica del filone catastrofico sceneggiata dallo stesso Emmerich.\nIl film \u00e8 uscito in Italia il 28 maggio 2004. Rivelatosi un successo commerciale, il film divenne il sesto maggior incasso del 2004, ma ricevette un'accoglienza mista, con lodi al reparto effetti speciali e critiche alle numerose inaccuratezze scientifiche.\nLa visione apocalittica del regista Roland Emmerich sul conflitto tra natura e uomo pone al centro del film l'importanza della conservazione dell'ambiente naturale, ma, mentre nella realt\u00e0 il pericolo temuto \u00e8 un surriscaldamento dell'atmosfera, nel film, al contrario, si prospetta un'imminente nuova era glaciale.\nTrama.\nDurante una campagna di ricerche sulla composizione degli strati di ghiaccio antartici, in stretta relazione con l'osservazione dei cambiamenti climatici, il paleoclimatologo Jack Hall, assieme ai suoi colleghi Frank Harris e Jason Evans, assiste al distacco di una porzione di banchisa dall'Antartide, pari alla superficie del Rhode Island. Alla conferenza delle Nazioni Unite sul surriscaldamento globale tenutosi a Nuova Delhi in India, esponendo i suoi dati, illustrer\u00e0 le imminenti condizioni che ritiene rendano possibile l'avvento di una glaciazione, anche se non sa quando potrebbe avvenire. Presentando la relazione dei suoi studi, si scontra con il vicepresidente degli Stati Uniti, che non crede a queste previsioni catastrofiche, affermando che l'economia non \u00e8 abbastanza florida per indirizzare la politica di governo sul cambiamento climatico. Un altro studioso del clima, lo scozzese Terry Rapson, prende per vere le conclusioni di Hall e inizia una collaborazione col professore statunitense.\nJack ha anche una vita privata tormentata, divisa tra lo studio, le esplorazioni e la famiglia. \u00c8 sposato con una chirurga, la dott.ssa Lucy Hall, ed ha un figlio, Sam, che sente molto la mancanza della figura paterna.\nSam partecipa ai campionati di cultura tra scuole che si tengono negli Stati Uniti, e parte per New York da Washington dove abita, assieme a due compagni di studio, Laura Chapman (della quale \u00e8 segretamente innamorato) e Brian Parks. L'aeroplano durante il volo entra in una turbolenza dovuta ad un eccezionale temporale, rischiando di precipitare.\nNel mondo incominciano a verificarsi strani eventi atmosferici; il professor Rapson, dal suo centro di studi in Scozia, verifica un preoccupante calo di 13\u00a0\u00b0C della temperatura oceanica. Messosi in contatto col collega Hall, lo informa dei dati in suo possesso. Sviluppando questi ultimi col suo metodo di calcolo, Jack stabilisce che \u00e8 imminente una nuova glaciazione, in tempi brevissimi. Incontrando nuovamente il vicepresidente degli Stati Uniti, Jack presenta i suoi dati; ancora una volta non creduto, viene tacciato di sensazionalismo.\nA New York intanto piogge torrenziali devastano la citt\u00e0, e un immane maremoto allaga Manhattan. Sam ed i suoi amici, in compagnia di un ragazzo conosciuto al torneo di cultura, J.D., si rifugiano nella Biblioteca Pubblica di New York. Laura, nel tentativo riuscito di salvare da un taxi una madre con la figlia in pericolo, si ferisce a una gamba.\nNel mondo intanto gli eventi atmosferici degenerano, fino a che Los Angeles viene distrutta da una serie di tornado. In Scozia, nel frattempo, una formazione di elicotteri da trasporto militari si addentra nell\u2019occhio di un ciclone anomalo. Si tratta di una tempesta che trasporta rapidamente aria fredda, direttamente da strati alti dell'atmosfera, e al cui interno si raggiunge la temperatura di -101\u00a0\u00b0C (-150\u00a0\u00b0F), sufficiente a congelare il carburante dei velivoli, che si schiantano rovinosamente al suolo, con la successiva morte dell\u2019equipaggio per congelamento istantaneo. Sapendo che il record nel mondo \u00e8 di -93,2\u00a0\u00b0C. Rapson avvisa immediatamente Hall e la conclusione \u00e8 che tre di questi cicloni (gli altri su Canada e Siberia) si stanno indirizzando nell'area a nord dell'equatore. \u00c8 l'avvento di una nuova glaciazione.\nSam e Laura intanto incominciano ad avvicinarsi sempre pi\u00f9. Sam riesce a mettersi in contatto col padre e la madre per avvisarli che sta bene. Jack avvisa Sam di rimanere rinchiuso nella biblioteca e di scaldare l'ambiente il pi\u00f9 possibile, e inoltre raccomanda il ragazzo di non uscire dalla biblioteca qualsiasi cosa accadr\u00e0. Jack decide inoltre di partire per New York e salvare il figlio, in compagnia dei due collaboratori, Jason Evans e Frank Harris. Prima di partire Jack incontra direttamente il Presidente degli Stati Uniti che viene convinto dalle sue parole. Si preparer\u00e0 un'evacuazione di tutti gli Stati centrali verso il Messico. Per ottenere questo vengono azzerati i debiti di questo paese. Chi abita in quelli settentrionali non ha oramai pi\u00f9 possibilit\u00e0 di fuga.\nA New York, nel frattempo, Sam e Laura, in ricordo delle raccomandazioni di Jack, cercano di convincere chi si \u00e8 rifugiato con loro a non abbandonare la biblioteca. Pochi li ascoltano, mentre la maggior parte decide di incamminarsi verso sud morendo cos\u00ec di stenti e di freddo.\nChi rimane incomincia a bruciare le cataste di libri per cercare di riscaldare l'ambiente. Intanto una nave da trasporto russa si incaglia contro la biblioteca. Laura inizia a stare male, febbricitante. Si tratta del taglio non curato che \u00e8 in setticemia. Per salvarla Sam, che si \u00e8 dichiarato a lei (peraltro contraccambiato), esce dalla biblioteca per trovare degli antibiotici nella stiva della nave. Riuscir\u00e0, in compagnia di J.D. e Brian, a scampare all'attacco dei lupi dello zoo oramai liberi a Manhattan, rientrando appena prima dall'arrivo dell'occhio del ciclone.\nJack e i suoi amici nel frattempo sono oramai alle porte di New York. Frank Harris muore precipitando dal tetto di un centro commerciale sommerso dalla neve. Jack e Jason Evans trovano rifugio dal ciclone in una cucina di un fast food abbandonato e riescono a salvarsi. Il giorno dopo all'alba, il peggio sembra essere passato e si incamminano verso la biblioteca riuscendo ad incontrare Sam e le altre persone che vi sono asserragliate.\nIl presidente Blake \u00e8 ormai morto a causa del maltempo e il vicepresidente, ricredutosi sugli avvertimenti di Jack, promette, parlando dal Messico a quella parte del mondo ancora viva, che mai pi\u00f9 l'uomo cercher\u00e0 di sovrastare la natura. I protagonisti vengono trasportati in Messico da New York con elicotteri USA, e dagli edifici appaiono altri superstiti sullo sfondo del mondo ghiacciato.\nProduzione.\nIl regista ha pagato di tasca sua dollari per rendere la produzione \"ecologica\": tutte le emissioni inquinanti o di anidride carbonica generate dalla troupe sono state \"annullate\" piantando alberi e producendo energia da fonti alternative, quindi non inquinanti.\nPer scegliere la casa cinematografica di produzione, lo scrittore Michael Wimer cre\u00f2 una sorte di asta. Invi\u00f2 una copia del copione a tutti i principali studios di Hollywood insieme a una lettera. Avrebbero avuto 24 ore di tempo per decidere se produrre o meno il film con Roland Emmerich a dirigerlo. La Fox Studios fu l'unico studio che accett\u00f2 i termini.\nEffetti speciali.\n\"The Day After Tomorrow\" \u00e8 celebre per gli effetti speciali digitali in esso contenuti. Il film contiene 416 inquadrature con effetti speciali, che resero necessario l'impiego di nove case di produzione diverse, tra le quali Industrial Light &amp; Magic e Digital Domain, e pi\u00f9 di 1.000 artisti che lavorarono al film per oltre un anno. Anche se inizialmente fu preso in considerazione un set in miniatura, per la scena della distruzione di New York il team degli effetti speciali ricorse a un modello digitale in 3D di Manhattan al quale vennero applicate oltre 50.000 fotografie scannerizzate.\nAccoglienza e critica.\nCritiche politiche e scientifiche.\nEmmerich non sment\u00ec mai che il personaggio del vice-presidente interpretato da Kenneth Welsh fosse ispirato a Dick Cheney e da intendersi come una critica al cambio di politica nei confronti dei temi ecologici dell'amministrazione Bush. In risposta alle accuse di cinismo e cattivo gusto per l'inclusione delle scene di una devastata New York a meno di tre anni dagli attacchi dell'11 settembre 2001, Emmerich disse che era necessario mostrare l'accresciuta unit\u00e0 delle persone nei confronti di un disastro dopo l'esperienza degli attacchi terroristici alle Twin Towers.\nAlcuni scienziati criticarono l'accuratezza scientifica del film. Il paleoclimatologo e professore di scienza planetaria alla Harvard University Daniel P. Schrag dichiar\u00f2: \u00abDa un lato, sono felice che ci sia un film dal grosso budget critico nei confronti del cambiamento climatico e dei pericoli associati ad esso. Dall'altro, sono preoccupato che la gente possa vedere tutti questi effetti speciali esagerati e possa pensare che la faccenda sia solo uno scherzo ... Stiamo effettivamente sperimentando con la Terra in un modo che non \u00e8 stato fatto per milioni di anni. Ma non vedremo un'altra era glaciale \u2013 almeno non come quella\u00bb. J. Marshall Shepherd, un meteorologo ricercatore alla NASA, espresse simili dubbi: \u00abSono rincuorato dal fatto che ci sia un film che si occupa di problemi climatici reali. Ma per quanto riguarda la scienza del film, gli darei una D meno o una F. E sarei preoccupato se il film fosse fatto per proporre un programma politico serio\u00bb. Secondo il climatologo della University of Victoria Andrew Weaver: \u00ab\u00c8 \"L'inferno di cristallo\" un bel film sul clima, ma non perder\u00f2 il sonno a preoccuparmi di una nuova era glaciale tratta da un film poco curato, perch\u00e9 \u00e8 praticamente impossibile\u00bb.\nInterrogato se sarebbe andato al cinema a vedere il film, il paleoclimatologo William Hyde della Duke University, rispose che non ci sarebbe andato neanche se gli avessero offerto 100 dollari per andarci. Hyde critic\u00f2 la rappresentazione del cambiamento climatico mostrata nel film, definendola accurata tanto quanto \"Frankenstein\" lo era in merito al trapianto di cuore\".\nNel 2008, Yahoo! Movies inser\u00ec \"The Day After Tomorrow\" nella lista dei \"10 film pi\u00f9 scientificamente inaccurati\"."}
{"id": "117777", "revid": "117061035", "url": "https://it.wikipedia.org/wiki?curid=117777", "title": "Monitor", "text": ""}
{"id": "117780", "revid": "2175", "url": "https://it.wikipedia.org/wiki?curid=117780", "title": "Gruppo carbossilico", "text": ""}
{"id": "117782", "revid": "365417", "url": "https://it.wikipedia.org/wiki?curid=117782", "title": "Etnico (onomastica)", "text": "In onomastica, letnico, demotico, patrionimico, o antropotoponimo \u00e8 il nome o aggettivo che descrive come vengono chiamati gli abitanti di un Paese, di un'area geografica, di un insediamento urbano come frazioni, comuni o citt\u00e0.\nTalvolta si usa, allo stesso scopo, gentilizio (\"nome gentilizio\", specie in riferimento alla classicit\u00e0) che per\u00f2, a rigore, \u00e8 di una famiglia o di una stirpe.\nLo ctetico in greco e latino era l'aggettivo etnico, per esempio \"Gallicus\" e \"Germ\u0101nicus\"; oggi questa distinzione non \u00e8 usata, se non per indicare l'aggettivo riferito a cose, come \"romanesco\" invece di \"romano\".\nFormazione degli etnici in italiano.\nIl suffisso pi\u00f9 usato negli etnici \u00e8 \"-ese\" come in \"portoghese\", \"pugliese\", \"milanese\", dal latino volgare \"-e(n)se\". Molto comune \u00e8 anche \"-ano\" come in \"americano\", \"emiliano\", \"napoletano\".\nNell'epoca classica dall'etnico derivava spesso quello del luogo che il popolo abitava, per esempio \"Gallia\" da \"Galli\"; altre volte accadeva l'opposto, in particolare con gli etnici come \"Romani\", da \"Roma\". Da etnici usati nell'et\u00e0 antica provengono nomi locali e coronimi medievali come \"Trumplini\" \u2192 \"Val Trompia\", \"Camunni\" \u2192 \"Val Camonica\", \"Venostes\" \u2192 \"Val Venosta\", \"Anauni\" o \"Anaunes\" \u2192 \"Val di Non\", cos\u00ec come dall'etnonimo \"Sardi\" (\u03a3\u03b1\u03c1\u03b4\u03bf\u03af, \"Sard\u00f3i\") \u2192 toponimo \"Sardinia\" (\u03a3\u03b1\u03c1\u03b4\u03bf\u03bd\u03af\u03b1, \"Sardon\u00eda\") \u2192 etnico \"Sardegnoli\", popolare e oggi considerato offensivo.\nSuffisso.\nPer gli etnici che derivano dal toponimo non vi \u00e8 regola fissa per il suffisso, che deriva per lo pi\u00f9 dall'uso pi\u00f9 frequente che si \u00e8 avuto nella storia. Vi sono peraltro luoghi i cui abitanti hanno due o pi\u00f9 etnici.\nI suffissi pi\u00f9 comuni per formare gli etnici nelle parlate popolari sono:\nEtnici irregolari.\nEtnici nazionali.\nDi seguito, una lista di etnici nazionali irregolari o non immediati.\nEtnici geografici.\nDi seguito, una lista di etnici geografici irregolari o non immediati.\nEtnici di citt\u00e0.\nSpesso il nome degli abitanti di un determinato luogo deriva dal toponimo attuale della citt\u00e0 stessa (poleonimo), ma pu\u00f2 derivare anche direttamente da un antico nome del luogo. \nPer l'Italia sono riportati solo gli etnici che hanno un etimo differente da quello attuale della citt\u00e0; per quelli fuori d'Italia s'includono anche etnici corrispondenti al poleonimo attuale ma con suffissi o altre caratteristiche poco consueti."}
{"id": "117783", "revid": "1957514", "url": "https://it.wikipedia.org/wiki?curid=117783", "title": "Matteo Soragna", "text": "Alto 196 cm, ha ricoperto il ruolo di ala piccola, ma sapeva svolgere le mansioni di playmaker.\nCarriera.\nCresciuto in tre anni di B1 a Cremona dal 1993 al 1996 (13,3 punti nell'ultima stagione), Matteo Soragna esordisce in serie A nella stagione 1996-97, a Pistoia nelle file della Olimpia per poi passare nella stagione 1997/1998 al Barcellona Pozzo di Gotto, dove resta per un triennio e conquista la promozione in A2 nel 1999-2000, affermandosi come talento emergente nel panorama italiano.\nNel 2000 passa alla Pallacanestro Biella e gli riesce al primo assalto un'altra impresa, quella pi\u00f9 importante, l'ascesa in Serie A1, la prima volta della societ\u00e0 biellese: dal 2001-02 Soragna diventa anche capitano della squadra.\nNel corso dell'ultima stagione in Piemonte con la Lauretana le cifre di Soragna parlano di 11,1 punti in 32,9 minuti di utilizzo, con il 57,9% da 2, il 39,1% da 3 e l'80,6% dalla lunetta, 2,9 rimbalzi e 2,3 recuperi, conditi da 2,6 assist.\nCome riconoscimento per l'impegno ed i risultati ottenuti sia sul campo che fuori Pallacanestro Biella decise di ritirare la sua maglia numero 7.\nDalla stagione sportiva 2004-05 passa alla Benetton Basket dove disputa un'ottima stagione iniziale. Fa il suo esordio nella massima competizione europea: l'Eurolega.\nPer la stagione 2005-06, in seguito alla partenza di Denis Marconato alla volta di Barcellona, \u00e8 affidata a lui la fascia di capitano della Benetton Basket, con la quale vince il suo primo scudetto.\nHa vestito per la prima volta la maglia della nazionale il 25 novembre 2001 a Brno, nella sfida contro la Repubblica Ceca, valida per la qualificazione ai Campionati Europei. Con la nazionale ha vinto il bronzo agli Europei di Svezia del 2003 e l'argento alle Olimpiadi di Atene del 2004.\nIl 2 agosto 2013 firma per l'Orlandina Basket, con la quale ha disputato da capitano due campionati, prima il LegaDue, poi in Serie A. Per la stagione 2015-2016 ha firmato in Serie B con la Pallacanestro Piacentina.\nOra lavora a Sky Sport come commentatore per NBA e NCAA. Sposato con Lisa, ha una figlia di nome Cecilia\nStatistiche.\nPresenze e punti nei club.\n\"Dati aggiornati al 30 giugno 2015\""}
{"id": "117789", "revid": "1652635", "url": "https://it.wikipedia.org/wiki?curid=117789", "title": "Regole del gioco del calcio", "text": "Il regolamento del gioco del calcio costituisce la base legislativa sulla quale si basa lo sport del calcio, descrivendone modalit\u00e0, finalit\u00e0 e struttura. Il regolamento fu redatto inizialmente nel 1863 dall'IFAB \"(International Football Association Board)\", durante un incontro a Londra negli uffici della stazione del viadotto di Holborn. Lo stesso regolamento viene annualmente revisionato ed aggiornato da questo stesso organo durante il corso di un incontro ufficiale.\nSuccessivamente la FIFA \"(F\u00e9d\u00e9ration Internationale de Football Association)\", nata a Parigi il 21 maggio 1904 ed attualmente organizzazione calcistica pi\u00f9 importante a livello mondiale con 211 federazioni associate, dichiar\u00f2 che avrebbe aderito alle regole stilate dall'IFAB per ogni sua competizione. La versione inglese pi\u00f9 recente (2016-2017) del regolamento consta di 210 pagine; la versione italiana ne conta invece 148.\nLe singole federazioni nazionali possono non uniformarsi alle regole stilate dall'IFAB, purch\u00e9 non venga attuata alcuna modifica sostanziale: le uniche deroghe permesse riguardano peso, forma e dimensioni del pallone, le dimensioni del terreno di gioco e delle porte, la durata dei periodi di gioco ed il numero di sostituzioni.\nStoria.\nPer lungo tempo il gioco del calcio fu praticato senza alcun riferimento formale e scritto riguardante la regolamentazione dello stesso; il primo tentativo di stilare un regolamento vero e proprio risale al 1848, ad opera di H.C. Malden, relativamente alle gare giocate dalla squadra di calcio dell'Universit\u00e0 di Cambridge. Il tentativo rimane comunque isolato e solo nel 1857 un club calcistico vero e proprio, distintamente dall'attivit\u00e0 ricreativa sportiva di un'universit\u00e0, lo Sheffield FC, introdusse a sua volta un sistema normativo ad opera di Nathaniel Creswick e William Prest.\nLe Sheffield Rules e la nascita dell'IFAB.\nIl sistema introdotto dallo Sheffield \u00e8 noto con il nome di \"Sheffield Rules\": pur molto distante dalla formulazione odierna (come per il fatto di non accettare le segnature effettuate direttamente su calcio di punizione o la possibilit\u00e0, in certi contesti, di toccare il pallone con le mani, nonch\u00e9 la possibilit\u00e0 di spintonare gli avversari senza commettere infrazione), si tratta del primo importante tentativo di regolamentare lo sport del calcio, dopo quello dell'Universit\u00e0 di Cambridge. Il 21 ottobre 1858 si tenne la prima seduta ufficiale in cui il progetto dell'anno precedente fu ufficializzato come testo regolamentativo del calcio; inoltre, nasce un prototipo della figura dell'arbitro quando vengono istituite specifiche figure atte a decidere sulle controversie in caso di eventuali dispute.\nTuttavia, l'opera dello Sheffield non era isolata: molti altri club e federazioni calcistiche stilavano le proprie regole e queste si aggiungevano le une alle altre senza cancellarsi a vicenda: ciascuna federazione poteva infatti liberamente decidere quale sistema di regole adottare. Cinque anni dopo, il 26 ottobre 1863, nacque a Londra la FA \"(Football Association)\" e, in tal contesto, nello stesso anno, furono tenuti alcuni incontri alla \"Freemasons Tavern\" di Londra per stabilire un ulteriore sistema regolamentativo; a rappresentare la FA si present\u00f2 Ebenezer Cobb Morley e in sei incontri fu stilato sotto la sua guida un regolamento del calcio diviso in tredici articoli; anche lo Sheffield partecip\u00f2 alle riunioni, durante le quali furono eliminate tutte le possibilit\u00e0 di giocare il pallone con le mani, cos\u00ec come il calcio negli stinchi, le cariche, gli sgambetti.\n\u00c8 qui che si inserisce la separazione del rugby dal calcio ad opera del Blackheath Football Club nel 1862, che propugnava la possibilit\u00e0 del toccare il pallone con le mani contro chi, contemporaneamente, ne proponeva il divieto, che sarebbe stato approvato l'anno seguente.\nNegli anni successivi il calcio si modifica ancor pi\u00f9, convergendo poco per volta verso quello moderno: vengono introdotti i tempi supplementari, si definisce il concetto di gol per come lo conosciamo adesso, nasce il calcio d'angolo (1868). Sembrava tuttavia assurdo che il gioco del calcio fosse comunque ancora cos\u00ec labile nelle sue regole e, soprattutto, che ne esistessero di diverse a seconda delle zone in cui si giocava e del set che una singola federazione decideva di adottare: cos\u00ec espresse i propri dubbi la rivista \"The Field\" nel 1877.\nPer questa ragione nel 1882 le associazioni calcistiche nazionali del Regno Unito (federazione dell'Inghilterra, federazione della Scozia, federazione del Galles, federazione dell'Irlanda del Nord) si riunirono con l'intento di redigere un unico regolamento: fu cos\u00ec creata, il 2 giugno 1886, l'IFAB \"(International Football Association Board)\", che tuttora detiene il potere esclusivo di modifica al regolamento del calcio.\nCronologia delle modifiche.\nAnni 1886-1899.\nDurante i primi anni che seguirono la formazione dell'IFAB, le modifiche al regolamento del calcio furono sostanziali.\nDefinizione del ruolo del portiere e introduzione del fuorigioco.\nNel 1886 si definisce il ruolo del portiere come calciatore che pu\u00f2 toccare il pallone con le mani, ma unicamente, all'epoca della creazione della regola, all'interno della propria met\u00e0 del terreno di gioco. L'anno seguente (1887) viene istituito il fuorigioco, essendo un calciatore in posizione di fuorigioco se tra lui e la porta avversaria ci fossero meno di tre calciatori avversari.\nIntroduzione del calcio di rigore e dimensionamento del terreno di gioco.\nNella decade successiva arrivano importanti innovazioni per quanto riguarda la struttura stessa del gioco: su suggerimento del portiere William McCrum, viene infatti proposta l'innovazione del calcio di rigore nel 1890, approvato l'anno successivo dall'IFAB. Il 1896 vede fissare le misure del terreno di gioco a quelle attuali.\nDurata di gara e numero di giocatori.\nNel 1897 viene fissata la durata di una gara in novanta minuti e si stabilisce il numero di giocatori per squadra in undici uomini.\nAnni 1900-1949.\nIntroduzione dell'area di rigore, di porta e calci di punizione.\nSe fino al termine del diciannovesimo secolo non esisteva l'obbligo del tracciare la linea di met\u00e0 campo (esisteva soltanto il cerchio centrale per la distanza su calcio d'inizio), \u00e8 il 1902 a vedere per la prima volta comparire la linea mediana e, soprattutto, l'area di rigore con annessa area di porta: questa serve per posizionare il pallone in caso di calcio di rinvio; tuttavia, vigeva ancora la disposizione per la quale il pallone deve essere posizionato nella met\u00e0 di area di porta pi\u00f9 vicina a dove il pallone aveva oltrepassato la linea di porta uscendo dal terreno di gioco. Il 1903 vede invece la nascita dei calci di punizione diretti (come si era detto, le Sheffield Rules prevedevano solo calci di punizione indiretti, nei quali non era dunque possibile segnare direttamente una rete) e della norma del vantaggio. Il 1904 conosce infine la formazione della FIFA, che adotter\u00e0 immediatamente le regole dell'IFAB per le proprie gare e competizioni.\nIn seguito, non furono tenute riunioni dell'IFAB tra il 1915 e il 1919 per cause belliche (prima guerra mondiale); tuttavia, negli anni antecedenti alla guerra fu possibile sperimentare nuove innovazioni che furono integrate nel regolamento del calcio, quali la restrizione del potere del portiere di poter toccare il pallone con le mani dalla sua intera met\u00e0 del terreno di gioco alla sola area di rigore (1913); inoltre, i calciatori avversari a quelli della squadra che esegue un calcio di punizione non devono avvicinarsi a meno di 10 iarde (9,15 metri) dal pallone prima che questo sia in gioco, a meno che non si trovino sulla propria linea di porta. Nello stesso anno, inoltre, la FIFA entra a far parte dell'IFAB.\nAltre innovazioni riguardanti goal, fuorigioco e calci di rigore.\nLa decade seguente fu quella in cui il calcio si svilupp\u00f2 prepotentemente: fu stabilito che una rete pu\u00f2 essere segnata direttamente su calcio d'angolo (1924), mentre una modifica profonda si ebbe al fuorigioco, che fu modificato in modo tale che non ci dovessero pi\u00f9 essere meno di tre calciatori per essere in posizione di fuorigioco, bens\u00ec meno di due tra l'attaccante in posizione irregolare e la porta avversaria; inoltre, nel 1929 fu stabilito che in occasione di un calcio di rigore il portiere deve stare fermo sulla propria linea di porta fino a che il pallone non \u00e8 calciato.\nSintesi delle regole effettuato da Stanley.\nIl nuovo decennio cominci\u00f2 poi immediatamente con l'affermarsi del calcio nel mondo grazie al campionato mondiale del 1930, organizzato dalla FIFA in Uruguay e giocato interamente secondo le regole stilate dall'IFAB sino ad allora; le modifiche importanti non furono molte in quegli anni, ma nel 1937 fu incaricato Stanley Rous, all'epoca segretario della FA, di rivedere le regole del gioco, rendendole pi\u00f9 sintetiche e dirette alla comprensione; Stanley prepar\u00f2 il testo rivisto, mentre l'IFAB quell'anno approv\u00f2 la comparsa sul terreno di gioco dell'arco dell'area di rigore, e lo present\u00f2 all'IFAB l'anno dopo (1938), il quale lo approv\u00f2 immediatamente. L'ultimo decennio fu segnato ancora da ostilit\u00e0 che impedirono le riunioni dal 1940 al 1947 (seconda guerra mondiale), ma gi\u00e0 dalla ripresa degli incontri ricominciarono le proposte: ad esempio, dal 1948, i calciatori, in occasione di un calcio di rinvio, devono anche stare all'esterno dell'area di rigore e non pi\u00f9 solo a 9,15 metri dal pallone fino a che questo non torna ad essere in gioco.\nAnni 1950-1999.\nIntroduzione delle sostituzioni.\nLa seconda met\u00e0 del ventesimo secolo vede l'avvento della discussione sulle sostituzioni: inizialmente l'IFAB si dimostr\u00f2 riluttante all'autorizzazione di effettuare sostituzioni in partite non amichevoli, ma, dopo un decennio di tentennamenti, la decisione fu finalmente presa nel 1958, sebbene all'epoca la sostituzione permessa fosse soltanto una, per il portiere e solo in caso di infortunio. Durante il decennio successivo, tuttavia, le sostituzioni furono fissate gradatamente e definitivamente a due indipendentemente dal ruolo. Inizialmente ammesse solo per le gare amichevoli, le sostituzioni furono infine consentite anche negli incontri ufficiali; il mondiale del 1970 in Messico fu il primo in cui furono ammesse le sostituzioni. Nel mondiale del 1966 sia gli italiani che i brasiliani furono penalizzati proprio dal fatto di non poter sostituire un giocatore importante infortunato: Giacomo Bulgarelli nella partita persa contro la Corea del Nord e Pel\u00e9 nella partita persa contro il Portogallo.\nIntroduzione dei cartellini.\n\u00c8 dello stesso anno anche l'invenzione del cartellino giallo e del cartellino rosso per sanzionare ammonizioni ed espulsioni, entrambi a opera di Ken Aston, che furono usati per la prima volta durante il mondiale di Messico '70. Sempre nel 1970 ci fu l'introduzione dei tiri di rigore per decidere la vincente di una gara terminata in pareggio.\nNorme specifiche per il portiere.\nIl successivo problema su cui l'IFAB si concentr\u00f2 furono le perdite di tempo da parte dei portieri: nasce dunque nel 1983 la cosiddetta \"regola dei quattro passi\", per la quale un portiere non poteva fare pi\u00f9 di quattro passi una volta che era entrato in possesso del pallone, e viene punito con un calcio di punizione indiretto sia se effettua pi\u00f9 passi del previsto sia se, una volta liberatosi del possesso del pallone entro i quattro passi, lo tocca nuovamente con le mani prima che sia stato toccato da un altro calciatore; infine, fu stabilito che i pali e la traversa delle porte dovessero essere di colore bianco, cosa peraltro gi\u00e0 universalmente usata. Altri particolari importanti sono il fatto che una rimessa da parte dell'arbitro accordata all'interno dell'area di porta sar\u00e0 eseguita sulla linea dell'area di porta, parallela alla linea di porta, nel punto pi\u00f9 vicino a quella in cui sarebbe dovuta essere eseguita, e ugual restrizione per un calcio di punizione indiretto accordato all'interno dell'area di porta avversaria (1984) e il fatto che se un calcio di rigore \u00e8 eseguito allo scadere di uno dei tempi, regolamentari o supplementari, la rete \u00e8 accordata anche nel caso in cui il pallone, prima di entrare, colpisce il portiere, un palo, la traversa o qualsiasi combinazione di essi; inoltre, eseguire una rimessa laterale da un punto errato \u00e8 considerato un'infrazione alla procedura della rimessa stessa (1987).\nCondotta gravemente sleale.\nIl 1990 sancisce poi l'introduzione della condotta gravemente sleale (ufficializzata in seguito nel 1991), ovvero il cartellino rosso per aver impedito, fallosamente, alla squadra avversaria l'evidente opportunit\u00e0 di segnare una rete (introdotta inizialmente in via provvisoria come semplice indicazione ai direttori di gara in vista del campionato mondiale di calcio 1990 in Italia); inoltre, un calciatore che sia in linea con il penultimo difendente avversario non \u00e8 pi\u00f9 considerato in posizione di fuorigioco. Il 1992 riprende il trend dell'inserimento di regole atte a impedire le perdite di tempo da parte dei portieri con una delle pi\u00f9 importanti innovazioni del calcio moderno: da allora, infatti, il portiere non pu\u00f2 prendere con le mani un retropassaggio di piede di un proprio compagno di squadra, pena un calcio di punizione indiretto, per la squadra avversaria, dal punto in cui \u00e8 avvenuta l'infrazione; inoltre, un calcio di rinvio pu\u00f2 essere eseguito da qualsiasi punto della propria area di porta (prima doveva essere eseguito dalla met\u00e0 di area di porta pi\u00f9 vicina al punto in cui il pallone aveva varcato la linea). Nel 1993 furono stabilite con precisione le infrazioni per le quali un calciatore deve essere ammonito o espulso; inoltre, un calciatore che tenta scorrettamente di aggirare il regolamento (ad esempio alzandosi da solo il pallone con i piedi per passarlo di testa al portiere) deve essere ammonito per comportamento antisportivo.\nTerza sostituzione e regola del Golden goal.\nUn'ulteriore svolta importante fece data al 1994, allorch\u00e9 furono introdotte una terza sostituzione (riservata al portiere) ed il golden goal (su proposta della FIFA): in caso di parit\u00e0, per competizioni ad eliminazione diretta, avrebbe assegnato (durante i supplementari) la vittoria alla squadra andata in rete. Nel 1995 furono rimossi il limite alle sostituzioni (tre in totale, senza discrimine tra portieri e giocatori di movimento) ed i numeri fissi di maglia: in ciascuna rosa, da quel momento in poi, i calciatori avrebbero potuto vestire qualsiasi numero da 1 a 99 con tanto di cognome sulla schiena. Infine, dal 1996, se l'arbitro applica il vantaggio e questo non si concretizza nell'immediatezza, questi pu\u00f2 tornare indietro nelle sue decisioni e punire l'infrazione originaria con un calcio di punizione o di rigore.\nInnovazioni del calcio d'inizio, rimessa laterale e simulazioni.\nIl 1997 vede il regolamento evolversi ulteriormente, in quanto, per la prima volta dal 1938, esso viene rivisto nel \"layout\" e nella sua impostazione per renderlo ancora pi\u00f9 chiaro ad arbitri e calciatori; inoltre, da quell'anno, la formazione vincente del sorteggio iniziale sceglie la porta contro cui attaccare, mentre l'altra esegue il calcio d'inizio, su cui, sempre dal 2016, il pallone \u00e8 in gioco quando \u00e8 calciato e si muove chiaramente; inoltre, ancora su calcio d'inizio, \u00e8 possibile segnare direttamente una rete; per il portiere diventa infine un'infrazione prendere il pallone con le mani dopo averlo ricevuto da un compagno di squadra su rimessa laterale. Nel 1998 viene specificato che il grave fallo di gioco (un fallo commesso con vigoria sproporzionata) \u00e8 punito con il cartellino rosso, mentre il 1999 vede aggiungere al regolamento la \"simulazione\", punita con l'ammonizione per comportamento antisportivo a partire da quell'anno. Sempre nel 1999 si registr\u00f2 l'avvento della prova televisiva per rilevare episodi controversi sfuggiti all'arbitro (tra cui, appunto, l'inscenare di aver subito un fallo).\nAnni 2000-presente.\nSilver goal, modifiche sulle sanzioni disciplinari e diverse norme per i portieri.\nAnche l'avvento del terzo millennio ha portato con s\u00e9 diverse modifiche, talvolta radicali, all'impostazione del regolamento; il 2000, ad esempio, vide l'abolizione della regola dei quattro passi, sostituita da quella secondo cui il portiere non pu\u00f2 tenere il pallone fra le mani per pi\u00f9 di sei secondi, pena un calcio di punizione indiretto per la squadra avversaria, mentre l'anno seguente, il 2001, fu precisato che l'utilizzo dei cartellini \u00e8 ristretto soltanto ai calciatori (titolari, di riserva o sostituiti), e non ai dirigenti, cui non possono dunque essere mostrati. Il 2002 fu un anno importante in tal senso, in quanto vide l'introduzione del silver goal su proposta dall'UEFA: simile al golden goal, se ne differenziava per il fatto che trovandosi in vantaggio allo scadere del primo tempo supplementare la formazione avrebbe vinto al termine del periodo di gioco. La nuova regola venne applicata a partire dal 2003, anno in cui fu anche stabilito che la squadra vincitrice del sorteggio per i tiri di rigore avrebbe potuto decidere se calciare per prima o meno. Nel 2004 sia il golden che il silver goal furono aboliti; successivamente fu decretato che togliersi la maglia, per esultare dopo un gol, fosse un comportamento antisportivo da sanzionare con il cartellino giallo.\nModifiche delle regole sulle distanze, equipaggiamenti e fuorigioco.\nUn'altra novit\u00e0 importante avvenne poi nel 2005: se un calciatore di riserva entra abusivamente sul terreno di gioco, il gioco riprender\u00e0 con un calcio di punizione indiretto, per la squadra avversaria, nel punto in cui si trovava il pallone al momento dell'interruzione (la riserva in questione \u00e8 passibile di ammonizione o espulsione); vi \u00e8 poi l'introduzione della distanza che gli avversari devono rispettare durante l'esecuzione di una rimessa laterale, fissata a due metri; il 2006 invece corregge un refuso delle precedenti edizioni, stabilendo che, durante un calcio d'angolo, gli avversari devono restare ad almeno 9,15 metri dall'arco d'angolo e non pi\u00f9 dal pallone. Dal 2008 le due squadre devono indossare colori che le distinguano non solo tra loro, ma anche dall'arbitro e dai suoi assistenti, mentre a partire dal 2009 un difendente che termini per qualsiasi ragione all'esterno del terreno di gioco deve essere considerato, ai fini del calcolo del fuorigioco, come giacente sul punto della linea perimetrale a lui pi\u00f9 prossima, specificazione generatasi a seguito della gara tra Italia e Paesi Bassi ai campionati europei di calcio 2008, in cui si verific\u00f2 un caso assimilabile a questo.\nDal 2010 vengono formalizzate nel regolamento le finte su calcio di rigore, permesse a meno dell'unico caso in cui il calciatore non arresti la propria rincorsa per indurre il portiere a tuffarsi in una direzione per poi calciare nell'altra; dal 2011, invece, se un animale o un secondo pallone entrano sul terreno di gioco, il gioco sar\u00e0 interrotto soltanto nel caso essi interferiscano nell'azione: il gioco riprender\u00e0 in tal caso con una rimessa da parte dell'arbitro; \u00e8 inoltre vietato lo scaldacollo. Il 2012 vede un'importante modifica ad una delle riprese di gioco, poich\u00e9 infatti una rete non sar\u00e0 convalidata se il pallone, su rimessa da parte dell'arbitro, dopo aver toccato il terreno, \u00e8 calciato direttamente in una delle due porte; se ci\u00f2 avviene nella porta avversaria, la rete \u00e8 annullata e sar\u00e0 assegnato un calcio di rinvio alla squadra avversaria; se invece viene segnata direttamente un'autorete, ancora una volta questa non sar\u00e0 valida e un calcio d'angolo sar\u00e0 assegnato alla squadra avversaria; invece, dal 2013, un calciatore in posizione irregolare sar\u00e0 punito per infrazione di fuorigioco se giocher\u00e0 il pallone a seguito di un tocco volontario di un calciatore avversario che configuri il salvataggio di una rete.\nInnovazioni sul calcio di rinvio, calcio d'inizio e rimesse dell'arbitro.\nDall'Europeo 2016, infine, il calcio d'inizio pu\u00f2 anche essere battuto all'indietro e non pi\u00f9 solo in avanti come avveniva prima. Conseguenza di ci\u00f2 \u00e8 che per batterlo \u00e8 sufficiente un solo giocatore (e non pi\u00f9 due giocatori come avveniva in precedenza). \nAd inizio 2019 l'IFAB emana diverse nuove norme per contrastare le perdite di tempo, ma anche per favorire un gioco pi\u00f9 corretto e spettacolare. Tra le pi\u00f9 sostanziali, viene cambiato il calcio di rinvio, nel quale il pallone viene considerato in gioco dal momento del tocco e pu\u00f2 essere giocato anche dentro l'area, vengono reintrodotti i cartellini anche per allenatore e staff, sparisce la \"palla contesa\" in caso di interruzione (l'arbitro consegner\u00e0 direttamente la palla alla squadra che aveva il possesso) e viene introdotto il divieto di ostacolo della barriera nei calci di punizione. Per velocizzare il gioco, poi, un calciatore sostituito dovr\u00e0 lasciare il campo dal punto pi\u00f9 vicino della linea di fondo o laterale.\nStruttura attuale delle regole del gioco.\nIl regolamento del gioco del calcio \u00e8 edito in quattro lingue ufficiali: inglese, francese, tedesco e spagnolo: in caso di divergenza tra i testi normativi, la lingua di riferimento \u00e8 quella inglese. Il testo inglese corrente \u00e8 suddiviso in pi\u00f9 sezioni: un'introduzione, che raccoglie la storia dell'IFAB, la sua struttura e funzionamento e un background che spiega la revisione del regolamento avvenuta nel 2016; segue poi il regolamento vero e proprio, corredato dalle linee guida per ufficiali di gara, da un glossario dei termini calcistici pi\u00f9 usati e da una sezione che spiega, modifica dopo modifica, la ragione di tutti i cambiamenti sopravvenuti nella stagione 2016-2017. In particolare, il testo regolamentare \u00e8 ulteriormente suddiviso nelle seguenti 17 regole:\nTale struttura \u00e8 variata negli anni. Pur mantenendo intatto il formato in 17 regole, le versioni precedenti del testo mostravano infatti una diversa presentazione dei contenuti: la versione del 2003, ad esempio, in aggiunta alle regole presentava unicamente un elenco di decisioni dell'IFAB relative ad alcune casistiche particolari e alcune generiche istruzioni per arbitri ed assistenti. L'edizione del 2006 vede poi la comparsa della \"Guida Pratica IFAB\", un elenco di domande di casistica redatte direttamente dall'IFAB, e in Italia della \"Guida Pratica AIA\", pi\u00f9 centrata su questioni di carattere amministrativo e burocratico delle gare, redatte invece dall'AIA. \u00c8 infine nel 2009 che scompare la prima delle due guide pratiche, per essere sostituita dalle \"Interpretations of the laws of the game\", tradotte in \"Interpretazione delle regole del gioco e linee guida per arbitri\" nella versione italiana; queste resisteranno fino al 2016, quando la sezione regolamentare vera e propria sar\u00e0 accorpata a quella delle interpretazioni in un unico testo.\nDettaglio delle regole del gioco.\nIl terreno di gioco.\nLa Regola 1 contempla il terreno di gioco. La gara si svolge su un terreno completamente naturale o artificiale, di forma rettangolare e demarcato da linee di colore bianco; le due linee pi\u00f9 lunghe sono dette linee laterali, le pi\u00f9 corte linee di porta; i due punti medi delle linee laterali sono uniti da una linea detta linea mediana, con centro nel punto medio della quale \u00e8 tracciata una circonferenza di raggio pari a 9,15 metri detta cerchio centrale. Tutte le linee devono essere della stessa dimensione, non superiore ai 12 centimetri e di spessore uguale a quello dei pali della porta. Le linee laterali devono essere pi\u00f9 lunghe di quelle di porta: le linee laterali possono andare da un minimo di 90 metri a un massimo di 120 metri (da 100 a 110 metri per gare internazionali), mentre quelle di porta possono andare da un minimo di 45 metri a un massimo di 90 metri (da 64 a 75 metri per gare internazionali).\nDue porte sono piazzate al centro di ciascuna linea di porta, ciascuna costituita da una struttura rettangolare formata da due pali verticali alti 2,44 metri, distanti tra di loro 7,32 metri e uniti da una sbarra trasversale alla loro sommit\u00e0 della stessa lunghezza. Pali e traversa devono essere bianchi, di forma quadrata, rettangolare, circolare o ellittica. Davanti a ciascuna porta \u00e8 tracciata un'area rettangolare detta area di porta, larga 18,32 metri e che si estende per 5,5 metri verso l'interno del terreno di gioco; quest'area \u00e8 essa stessa all'interno di un'area rettangolare pi\u00f9 grande, larga 40,32 metri e che si estende per 16,5 metri verso l'interno del terreno di gioco, detta area di rigore. Dentro ciascuna area \u00e8 segnato il punto del calcio di rigore, a 11 metri dalla linea di porta ed equidistante dai pali; un arco di circonferenza di raggio 9,15 metri \u00e8 tracciato, con centro nel punto del calcio di rigore, all'esterno di ciascuna area di rigore.\nCon centro in ciascun vertice del terreno di gioco \u00e8 tracciato un quarto di circonferenza sul terreno di gioco detto arco d'angolo, che racchiude un'area denominata area d'angolo; a ogni vertice del terreno di gioco \u00e8 inoltre infissa una bandierina, detta bandierina d'angolo, di altezza non inferiore ad 1,5 metri.\nIl pallone.\nLa Regola 2 riguarda il pallone; questo deve essere di forma sferica, e deve rispettare le caratteristiche descritte entro la seguente tabella:\nIl pallone non pu\u00f2 essere sostituito durante una gara senza l'assenso dell'arbitro. Normalmente, se il pallone esplode durante l'esecuzione di una ripresa di gioco, questa dovr\u00e0 essere ripetuta; se per\u00f2 il pallone esplode successivamente alla sua esecuzione, o durante il normale corso del gioco, questo sar\u00e0 interrotto e ripreso con una rimessa da parte dell'arbitro. Tuttavia, dal 2011, se il pallone diventa difettoso durante l'esecuzione di un calcio di rigore o di un tiro di rigore, l'arbitro non riprender\u00e0 la gara con una propria rimessa ma ordiner\u00e0 la ripetizione del rigore. Altre innovazioni al pallone si sono avute a partire dal 2013, quando ha avuto inizio la sperimentazione ufficiale della tecnologia sulla linea di porta: questa richiede dei palloni specifici che posseggano le caratteristiche elettroniche atte all'individuazione del pallone all'interno del terreno di gioco da parte del sistema per determinare la segnatura o meno di una rete, il che ha portato l'IFAB a permettere l'utilizzo di palloni con tecnologia adatta integrata al loro interno.\nI calciatori.\nLa Regola 3 tratta dei calciatori. I calciatori che si trovano sul terreno di gioco, detti \"titolari\", devono essere non pi\u00f9 di undici (uno dei quali giocher\u00e0 da portiere) e non meno di sette all'inizio e durante tutto il corso di una gara. I calciatori che cominciano una gara possono comunque essere sostituiti da dei calciatori di riserva, in numero da tre a dodici per ogni squadra; possono essere usate fino a quattro sostituzioni per gare ufficiali, e fino a sei per ogni altro tipo di gara; un calciatore che \u00e8 sostituito non pu\u00f2 pi\u00f9 subentrare sul terreno di gioco, a meno che il rientro non sia espressamente previsto dal regolamento della competizione e questa sia giocata ai livelli inferiori del calcio. Una sostituzione pu\u00f2 effettuarsi soltanto durante un'interruzione di gioco, e purch\u00e9 l'arbitro ne sia stato preventivamente informato. La sostituzione si considera completata non appena il calciatore subentrante entra sul terreno di gioco, dopo che il sostituito lo ha lasciato. Un calciatore che si trova sul terreno di gioco pu\u00f2 anche prendere il posto del portiere in qualsiasi momento della gara, purch\u00e9 la sostituzione avvenga a pallone non in gioco e l'arbitro ne sia stato informato.\nIn genere, un'infrazione a questa Regola comporta l'ammonizione dei calciatori coinvolti; il gioco riprende con un calcio di punizione indiretto dal punto in cui si trovava il pallone al momento dell'interruzione. Qualora per\u00f2 l'infrazione sia relativa al lasciare, all'entrare o al rientrare sul terreno di gioco senza permesso, valgono le disposizioni contenute nella seguente tabella:\n\u00c8 inoltre fatto obbligo che ogni squadra abbia sempre sul terreno di gioco un capitano, il quale \u00e8 responsabile delle azioni dei propri compagni di squadra ed \u00e8 l'unico con il potere di interpellare l'arbitro durante la gara per chiedere delucidazioni sulle sue decisioni.\nL'equipaggiamento dei calciatori.\nL'equipaggiamento dei calciatori \u00e8 dettato dalla Regola 4 del regolamento. L'equipaggiamento di base comprende maglia con maniche, calzoncini, calzettoni, parastinchi e scarpe. Qualunque altro oggetto non \u00e8 consentito, a meno che non sia stato autorizzato dall'arbitro. \u00c8 inoltre assolutamente vietato indossare monili o gioielli, in quanto pericolosi per s\u00e9 e per gli altri calciatori; anche gli arbitri devono osservare lo stesso divieto, con la sola eccezione dell'orologio (o del cronometro) per la misurazione del tempo di gara. I colori delle maglie delle due squadre devono essere differenti e distinguibili tra loro: devono inoltre essere diversi da quelli degli ufficiali di gara; ciascun portiere deve portare una maglia di colore diverso rispetto a quella indossata dai compagni di squadra, dagli avversari e dagli ufficiali di gara.\nL'arbitro.\nLarbitro \u00e8 colui che, durante la gara, ne assicura il regolare svolgimento e fa in modo che i calciatori rispettino il regolamento; le sue decisioni sono insindacabili e inappellabili, e modificabili soltanto nel caso in cui l'arbitro stesso si renda conto della loro erroneit\u00e0. Il suo ruolo e il suo operato sono disciplinati dalla Regola 5.\nL'arbitro funge da cronometrista, segnala le infrazioni, indica la ripresa di gioco dopo ogni interruzione, fa soccorrere i calciatori infortunati, sanziona disciplinarmente i calciatori dopo una scorrettezza, decreta la segnatura delle reti e invia alle autorit\u00e0 competenti, al termine di ogni gara, un referto che riassume le decisioni prese ed il risultato della gara. Fra i poteri che direttamente concernono lo svolgimento del gioco troviamo anche quello di punire l'infrazione pi\u00f9 grave quando vengono commesse simultaneamente pi\u00f9 infrazioni e quello di lasciar proseguire il gioco dopo un'infrazione se reputa che, interrompendolo, la squadra che beneficerebbe della seguente punizione tecnica ne sarebbe in realt\u00e0 svantaggiata. Questo si traduce in ci\u00f2 che \u00e8 chiamata la norma del vantaggio; se questo vantaggio per\u00f2 non si concretizza entro due o tre secondi, l'arbitro pu\u00f2 sempre tornare indietro nelle proprie decisioni e sanzionare il fallo precedente. Se il fallo su cui \u00e8 stato concesso il vantaggio era inoltre anche una scorrettezza, ovvero era meritevole di cartellino, tale cartellino sar\u00e0 mostrato alla prima interruzione del gioco.\nGli altri ufficiali di gara.\nGli altri ufficiali di gara sono coloro che aiutano l'arbitro nella direzione di una gara. I loro doveri sono definiti alla Regola 6 e riguardano ambiti quali il segnalare quando il pallone \u00e8 uscito dal terreno di gioco, il fuorigioco, viene richiesta una sostituzione, il segnalare all'arbitro infrazioni di cui non si \u00e8 reso conto o il segnalare se, durante un calcio di rigore, il portiere si \u00e8 mosso prima dell'esecuzione dello stesso, e se il pallone sia entrato in rete o meno.\nIn Italia, nelle categorie inferiori al posto degli assistenti ufficiali dell'arbitro possono trovarsi degli \"assistenti di parte\", ovvero due tesserati, ciascuno per societ\u00e0, che assolvono ad alcune delle funzioni degli assistenti ufficiali, come il segnalare quando il pallone ha oltrepassato le linee laterali o quelle di porta; a bordo campo pu\u00f2 essere presente un assistente dell'arbitro detto \"quarto ufficiale\" (o \"quarto uomo\") che interviene anche in sostituzione del direttore di gara quando questo subisce un infortunio o un malore e non pu\u00f2 proseguire nell'espletamento delle sue funzioni. Per limitare episodi di gol fantasma e falli dubbi in area, dal 2010 la UEFA, sperimentandoli due anni in UEFA Europa League e successivamente in UEFA Champions League, ha introdotto gli \"arbitri addizionali d'area\"; saranno usati successivamente anche a EURO 2012 in Polonia ed Ucraina. Posizionati accanto alla porta stessa hanno il dovere di aiutare l'arbitro nel caso in cui esso non si accorga della segnatura di una rete, o in caso di episodi dubbi in area di rigore. Dopo oltre tre anni di sperimentazione, compaiono per la prima volta anche in Serie A in occasione del campionato 2012-2013, e sono confermati anche nel campionato 2013-2014.\nLa durata della gara.\nLa Regola 7 stabilisce la durata di una gara. Essa deve essere composta da due periodi di gioco di 45 minuti ciascuno, separati da un intervallo di durata non maggiore di 15 minuti. Il tempo perso durante una gara, per qualunque motivo (es. infortunio di un calciatore, provvedimenti disciplinari ecc.), deve essere recuperato al termine di ogni tempo.\nIl \"tempo di recupero\" \u00e8 stato introdotto dopo ci\u00f2 che successe in una partita del 1892 tra Stoke e Aston Villa: in quella gara, infatti, lo Stoke, che stava perdendo 1-0, aveva conquistato un calcio di rigore a due minuti dalla fine; ma il portiere dell'Aston Villa, William Dunning, calci\u00f2 il pallone fuori dal campo e prima che si riuscisse a ritrovarlo l'arbitro fu costretto a decretare la fine della partita, essendo gi\u00e0 passato il 90\u00ba minuto.\nCiascuno dei tempi deve essere prolungato per eseguire un eventuale calcio di rigore assegnato proprio allo scadere. In tale situazione, la gara termina non appena il calcio di rigore ha sortito il proprio effetto, ovvero \u00e8 stato realizzato, o il pallone \u00e8 stato bloccato efficacemente dal portiere, o \u00e8 terminato all'esterno del terreno di gioco, o \u00e8 rimbalzato indietro sul terreno di gioco a seguito della deviazione del portiere o di un palo o della traversa, oppure ha esaurito il proprio movimento e si \u00e8 fermato da s\u00e9.\nL'inizio e la ripresa del gioco.\nLa Regola 8 prevede come il gioco debba iniziare e come debba essere ripreso dopo un'interruzione. In particolare, cita il calcio d'inizio e la rimessa da parte dell'arbitro.\nIl calcio d'inizio \u00e8 un modo per iniziare e riprendere il gioco, all'inizio di ciascuno dei tempi, ivi compresi i supplementari, e dopo che \u00e8 stata segnata una rete. All'inizio di ciascuna gara, l'arbitro lancia una monetina, effettuando un sorteggio tra i capitani delle due formazioni: la squadra vincitrice sceglier\u00e0 se avere il primo possesso oppure contro quale porta attaccare. Tutti i calciatori della squadra avversaria a quella che esegue il calcio d'inizio devono stare ad almeno 9,15 metri dal pallone (ovvero all'esterno del cerchio centrale del terreno di gioco) fino a che il pallone non sia in gioco, ovvero fino a quando non \u00e8 stato calciato e si \u00e8 mosso chiaramente; ogni calciatore deve inoltre essere all'interno della propria met\u00e0 del terreno di gioco ad esclusione del calciatore di centrocampo che pu\u00f2 anche oltrepassare la linea. Una rete pu\u00f2 essere segnata direttamente su calcio d'inizio, ma unicamente contro la squadra avversaria: se venisse segnata direttamente un'autorete dopo che il pallone \u00e8 stato correttamente messo in gioco, questa sarebbe annullata e un calcio d'angolo sarebbe assegnato alla squadra avversaria. Un calciatore non deve essere ammonito, comunque, se non rispetta la distanza prevista su calcio d'inizio. Per ogni altra infrazione alla procedura, il calcio d'inizio deve essere ripetuto.\nLa rimessa da parte dell'arbitro \u00e8, invece, un metodo per riprendere il gioco dopo che questo \u00e8 stato interrotto per una qualsiasi ragione che non \u00e8 strettamente prevista alle regole del gioco, o per altre cause contemplate al regolamento stesso in cui questa ripresa di gioco \u00e8 comunque prevista. L'arbitro lascia cadere il pallone a terra per il portiere della squadra difendente nella propria area di rigore se, quando il gioco \u00e8 stato interrotto, il pallone era nell'area di rigore oppure l\u2019ultimo tocco del pallone \u00e8 avvenuto nell'area di rigore. In tutti gli altri casi, l\u2019arbitro lascia cadere il pallone a terra per un calciatore della squadra che per ultima ha toccato il pallone nel punto in cui questo \u00e8 stato toccato per ultimo da un calciatore, da un \u201ccorpo estraneo\u201d o da un ufficiale di gara. Tutti gli altri calciatori di entrambe le squadre devono rimanere ad almeno 4 m dal pallone fino a quando esso non sia in gioco. Il pallone \u00e8 in gioco non appena tocca il terreno.\nPallone in gioco e non in gioco.\nLa Regola 9 stabilisce quando il pallone sia in gioco e quando non in gioco. Il pallone entra in gioco all'inizio della gara quando viene calciato e si muove in qualsiasi direzione su calcio d'inizio, e da allora non \u00e8 in gioco soltanto quando supera interamente una delle linee perimetrali, sia in terra che in aria, o quando il gioco \u00e8 stato interrotto dall'arbitro. \u00c8 invece in gioco in tutti gli altri casi, compreso quando rimbalza sul terreno di gioco dopo aver colpito un palo, una traversa, una bandierina d'angolo, l'arbitro o un suo assistente ufficiale sul terreno di gioco. La motivazione addotta dalle regole del gioco per questi due ultimi casi \u00e8 quella secondo cui, dopotutto, sia arbitro che assistenti fanno parte del gioco.\nIl regolamento distingue dunque ora tra decisioni \"tecniche\" e decisioni \"disciplinari\": le decisioni tecniche sono quelle relative alle riprese di gioco (ad esempio, assegnare un calcio di punizione indiretto a seguito di un gioco pericoloso), mentre una decisione disciplinare \u00e8 il mostrare un cartellino o l'allontanare un dirigente. Grazie a questa divisione, la nona regola stabilisce che, per fatti avvenuti a pallone in gioco, possono essere presi sia provvedimenti tecnici che disciplinari; al contrario, quando il pallone non \u00e8 in gioco possono essere presi soltanto provvedimenti disciplinari. Se dunque ad esempio mentre il pallone \u00e8 in gioco un calciatore colpisce violentemente un avversario, questi sar\u00e0 espulso e sar\u00e0 punito con un calcio di punizione diretto in favore della squadra avversaria; ma se il fatto avviene a pallone non in gioco (es. dopo che aveva varcato una linea laterale), il calciatore sar\u00e0 espulso come prima, ma non potr\u00e0 essere assegnato alcun calcio di punizione e il gioco riprender\u00e0, seguendo l'esempio, con una rimessa dalla linea laterale.\nL'esito di una gara.\nLa Regola 10 disciplina l'esito di una gara. Una rete viene segnata quando il pallone oltrepassa interamente, sia a terra, sia in aria, la linea di porta compresa fra i pali e sotto la traversa, a patto che la squadra autrice della rete non abbia commesso infrazioni alle regole durante l'azione. Una rete non pu\u00f2 essere segnata direttamente calciando o lanciando il pallone nella porta avversaria a seguito di un calcio di punizione indiretto, di una rimessa dalla linea laterale o di una rimessa da parte dell'arbitro: se ci\u00f2 accadesse, questa sarebbe annullata e il gioco riprenderebbe con un calcio di rinvio per la squadra avversaria. In nessun caso \u00e8 valida un'autorete segnata direttamente da una qualsiasi ripresa di gioco: dovendo ci\u00f2 succedere, essa sar\u00e0 annullata e si conceder\u00e0 un calcio d'angolo alla squadra avversaria. Non \u00e8 necessario che l'arbitro fischi per convalidare una rete, ma se ci\u00f2 dovesse accadere e l'arbitro dovesse fischiare, per errore, prima che il pallone abbia varcato la linea, la rete non potr\u00e0 essere convalidata e il gioco riprender\u00e0 con una rimessa da parte dell'arbitro dal punto in cui si trovava il pallone al momento del fischio erroneo. Inoltre, un portiere pu\u00f2 regolarmente segnare una rete valida lanciando il pallone con le mani dalla propria area di rigore direttamente all'interno della porta avversaria.\nIl fuorigioco.\nLa Regola 11 disciplina il fuorigioco (o offside). Un calciatore si trova in \"posizione di fuorigioco\" quando \u00e8 pi\u00f9 vicino alla linea di porta avversaria sia rispetto al pallone, sia rispetto al penultimo avversario; essere in posizione di fuorigioco non \u00e8 di per s\u00e9 un'infrazione: lo diventa quando un calciatore, essendo in posizione di fuorigioco, commette una qualunque di queste sei azioni quando un suo compagno gli calcia il pallone:\nNon \u00e8 invece passibile di infrazione di fuorigioco un giocatore che, anche commettendo una delle sei azioni precedentemente descritte essendo in posizione irregolare al momento del passaggio di un compagno, si trovi ancora nella propria met\u00e0 campo, oppure nel caso in cui riceva il pallone direttamente da un calcio di rinvio, da un calcio d'angolo o da una rimessa laterale. Nel caso di un'infrazione di fuorigioco, l'arbitro interrompe il gioco e lo riprende con un calcio di punizione indiretto in favore della squadra avversaria da eseguirsi nel punto in cui \u00e8 avvenuta l'infrazione.\nUn calciatore in posizione irregolare potrebbe voler evitare che i suoi compagni gli passino il pallone per non commettere un'infrazione, e dunque potrebbe voler uscire dal terreno di gioco per mostrare a tutti la sua inattivit\u00e0: questo \u00e8 permesso dal regolamento, ma in tal caso dovr\u00e0 chiedere il permesso all'arbitro per rientrare. Se ci\u00f2 non dovesse accadere, si provveder\u00e0 contro di lui come da Regola 3 per i calciatori titolari momentaneamente all'esterno del terreno di gioco che rientrano abusivamente. Per quanto invece concerne i calciatori difendenti, se un difendente esce (involontariamente) dal terreno di gioco, ai fini del calcolo del fuorigioco dovr\u00e0 considerarsi come se giacesse sul pi\u00f9 vicino punto della linea perimetrale a lui pi\u00f9 prossima: se inoltre l'uscita \u00e8 anche volontaria, il calciatore sar\u00e0 ammonito alla prima interruzione del gioco per aver abbandonato volontariamente il terreno di gioco.\nFalli e scorrettezze.\nLa Regola 12 del regolamento si occupa della descrizione dei falli e delle scorrettezze. I \"falli\" sono tutte quelle infrazioni alle regole del gioco che possono essere punite tecnicamente, ovvero tali per cui l'arbitro ha la facolt\u00e0 di interrompere il gioco per assegnare contro il calciatore o un calcio di punizione o un calcio di rigore; la descrizione regolamentare \u00e8 per\u00f2 pi\u00f9 restrittiva, in quanto un'infrazione, per essere un fallo, deve essere stata commessa da un calciatore titolare contro la squadra avversaria a pallone in gioco e sul terreno di gioco; deve inoltre essere una tra le infrazioni espressamente elencate alla presente regola. Le \"scorrettezze\" sono invece tutte quelle infrazioni passibili di provvedimento disciplinare, ovvero cartellino giallo o rosso. I due insiemi sono indipendenti e possono dunque esistere falli che non siano scorrettezze, scorrettezze che non siano falli, infrazioni che non siano nessuna delle due cose o che lo siano entrambi contemporaneamente.\nLe infrazioni che, secondo le restrizioni prima elencate, possono configurare un fallo passibile di calcio di punizione diretto sono le seguenti:\nLe seguenti sono invece le infrazioni passibili di calcio di punizione indiretto, che possono ancora una volta divenire falli se si verificano le condizioni elencate prima:\nAltri quattro falli peculiari possono essere commessi esclusivamente da un portiere all'interno della sua area di rigore, e sono ancora passibili di calcio di punizione indiretto:\nLe scorrettezze, invece, sono divise in scorrettezze da ammonizione e da espulsione; sono previste sette scorrettezze che, se commesse da un calciatore titolare, impongono all'arbitro di ammonirlo:\nLe scorrettezze per cui un calciatore \u00e8 passibile di espulsione sono invece le seguenti:\nSe l'arbitro interrompe il gioco per sanzionare una scorrettezza che \u00e8 anche un fallo, il gioco riprende in conformit\u00e0 ad esso (ad esempio, se un calciatore sputa contro un avversario l'arbitro lo espeller\u00e0: ma sputare \u00e8 anche previsto tra i falli passibili di calcio di punizione diretto, dunque il gioco riprender\u00e0 con un calcio di punizione diretto contro la squadra del reo). Viceversa, se l'arbitro sanziona una scorrettezza che non \u00e8 anche un fallo (ad esempio un'ammonizione per proteste, prevista tra le scorrettezze, non configura un fallo in quanto le proteste non figurano nell'elenco dei falli), il gioco, dopo la comminazione del cartellino, riprender\u00e0 con un calcio di punizione indiretto, in favore della squadra avversaria a quella del calciatore sanzionato, dal punto in cui \u00e8 avvenuta l'infrazione, se sul terreno di gioco. Per le infrazioni commesse all'esterno del terreno di gioco, in assenza di altra infrazione il gioco viene interrotto e dopo aver preso gli eventuali provvedimenti disciplinari questo riprende con una rimessa da parte dell'arbitro dal punto in cui si trovava il pallone al momento dell'interruzione; se invece il reo esce volontariamente dal terreno di gioco per commettere un'infrazione al suo esterno, allora si applicano i procedimenti della Regola 3 per le infrazioni commesse all'esterno del terreno di gioco da calciatori titolari che hanno volontariamente abbandonato il terreno a tal scopo.\nCalci di punizione.\nIl calcio di punizione \u00e8 un modo di riprendere il gioco disciplinato alla Regola 13. Ne esistono di due tipi: il calcio di punizione \"diretto\" e il calcio di punizione \"indiretto\". Il primo \u00e8 assegnato quando un calciatore commette, all'esterno della propria area di rigore, uno dei falli passibili di tale provvedimento tecnico elencati alla Regola 12 (es. spinge un avversario, o gli sputa contro); il calcio di punizione indiretto pu\u00f2 essere invece concesso per diverse ragioni: uno dei falli elencati alla Regola 12 passibili di questo calcio di punizione, o un'infrazione di fuorigioco, o diverse altre infrazioni e scorrettezze nel regolamento che prevedono un calcio di punizione indiretto come ripresa del gioco.\nLa differenza fondamentale fra i due calci di punizione \u00e8 che sul primo \u00e8 valido segnare direttamente una rete nella porta avversaria: nel secondo caso invece una rete \u00e8 valida solo se, dopo l'esecuzione del calcio di punizione, il pallone \u00e8 toccato da almeno un altro calciatore prima di entrare in porta: viceversa, la rete \u00e8 annullata e si assegna un calcio di rinvio alla squadra avversaria. Non \u00e8 comunque valido segnare una rete contro s\u00e9 stessi n\u00e9 direttamente su calcio di punizione diretto, n\u00e9 direttamente su quello indiretto; in tal caso l'autorete sarebbe annullata, e si assegnerebbe un calcio d'angolo alla squadra avversaria. L'arbitro segnala l'assegnazione di un calcio di punizione indiretto alzando un braccio al di sopra della testa durante la sua esecuzione.\nAl momento dell'esecuzione di un calcio di punizione, tutti i calciatori avversari devono stare ad almeno 9,15 metri dal pallone (a meno che non stiano sulla propria linea di porta tra i pali) fino a quando questo non \u00e8 in gioco, ovvero fino a quando non \u00e8 calciato e si muove. Se il calcio di punizione \u00e8 eseguito dalla propria area di rigore, gli avversari devono anche stare al di fuori di essa ed il pallone entra in gioco quando \u00e8 calciato direttamente all'esterno dell'area di rigore verso il terreno di gioco. Il punto di esecuzione di un calcio di punizione varia a seconda dell'infrazione che lo ha generato: un calcio di punizione diretto \u00e8 sempre eseguito dal punto in cui si \u00e8 verificato il fallo che lo ha causato; un calcio di punizione indiretto \u00e8 eseguito, in genere, anch'esso dal punto in cui \u00e8 avvenuta l'infrazione, ad eccezione delle infrazioni alle Regole 3 e 4 che richiedono che il calcio di punizione indiretto sia eseguito dal punto in cui si trovava il pallone al momento dell'interruzione. Una volta che l'esecutore ha messo in gioco il pallone, questi non deve toccarlo nuovamente prima che lo stesso sia toccato da un altro calciatore; se ci\u00f2 avvenisse, sarebbe punito con un calcio di punizione indiretto, accordato alla squadra avversaria, dal punto in cui il pallone \u00e8 stato indebitamente toccato per la seconda volta. \nSe un calciatore non rispetta la distanza prescritta, sar\u00e0 ammonito e il calcio di punizione ripetuto. Tuttavia, l'esecutore potrebbe eseguire velocemente il calcio di punizione, senza quindi chiedere all'arbitro di imporre alla squadra avversaria il rispetto della distanza. Ci\u00f2 \u00e8 previsto dalle regole, ma se in tal caso un calciatore avversario a meno di 9,15 metri dovesse intercettare il pallone, egli non sar\u00e0 ammonito e l'arbitro dovr\u00e0 lasciar proseguire il gioco.\nIl calcio di rigore.\nIl calcio di rigore \u00e8 un modo di riprendere il gioco, ed \u00e8 regolamentato dalla Regola 14. Viene assegnato contro la squadra che commette un fallo passibile di calcio di punizione diretto all'interno della propria area di rigore. Una rete pu\u00f2 essere segnata direttamente su calcio di rigore, ma unicamente contro la squadra avversaria; se il pallone venisse calciato in avanti e poi tornasse indietro (ad esempio rimbalzando sulla traversa), entrando nella porta di chi ha eseguito il calcio di rigore, l'autorete sarebbe annullata e il gioco riprenderebbe con un calcio d'angolo per la squadra avversaria.\nIl pallone deve essere posizionato sul punto del calcio di rigore, ed il tiratore deve essere chiaramente identificato. Tutti i calciatori eccetto il tiratore e il portiere avversario devono stare all'interno del terreno di gioco, all'esterno dell'area di rigore, dietro la linea del pallone e al di fuori dell'arco dell'area di rigore; il portiere avversario del tiratore deve stare sulla propria linea di porta, facendo fronte al tiratore. L'arbitro autorizza l'esecuzione del calcio di rigore con un fischio non appena tutti i calciatori si sono conformati a tale procedura e il pallone entra in gioco quando \u00e8 calciato e si \u00e8 mosso in avanti. Una volta calciato, il tiratore non deve toccare nuovamente il pallone prima che lo stesso sia stato toccato da un altro calciatore; se ci\u00f2 avviene, l'arbitro interromper\u00e0 il gioco ed assegner\u00e0 un calcio di punizione indiretto in favore della squadra avversaria dal punto del secondo tocco. Inoltre, il calcio di rigore sfugge alla regola generale per cui le sanzioni tecniche non possono essere assegnate a pallone non in gioco: infatti, per le infrazioni commesse dopo il fischio dell'arbitro (ma prima che il rigore sia calciato, e dunque a pallone ancora non in gioco), il regolamento impone delle sanzioni ben precise a seconda della squadra del reo e dell'esito del rigore; infatti, se dopo il fischio che autorizza il rigore un calciatore commette una qualsiasi infrazione alle regole del gioco (anche alla Regola 14 stessa, ad esempio invadendo l'area di rigore venendo meno all'obbligo di stare al suo esterno), l'arbitro far\u00e0 battere comunque il rigore: dopodich\u00e9 provveder\u00e0 tecnicamente in base alla seguente tabella:\nMettere in atto delle finte al momento dell'esecuzione di un calcio di rigore \u00e8 permesso ed \u00e8 consentito in quanto fa parte del gioco. Tuttavia fare finta di calciare il pallone in una direzione e poi tirarlo in un'altra (\"paradinha\") \u00e8 dal 2010 considerato un'infrazione passibile di ammonizione: se il tiratore effettua una paradinha, l'arbitro consentir\u00e0 comunque l'esecuzione del rigore e la ripresa del gioco avverr\u00e0 in base alla tabella soprastante. Allo stesso modo, calciare un rigore all'indietro \u00e8 un'infrazione alla procedura del calcio di rigore: in tale particolare situazione, l'arbitro interromper\u00e0 immediatamente il gioco e conceder\u00e0 un calcio di punizione indiretto alla squadra avversaria da eseguirsi dal punto del calcio di rigore.\nLa rimessa dalla linea laterale.\nLa rimessa dalla linea laterale (denominazione spesso accorciata in rimessa laterale) \u00e8 un modo di riprendere il gioco, ed \u00e8 gestita dalla Regola 15. Viene assegnata alla squadra avversaria di quella del calciatore che per ultimo ha toccato il pallone quando questo oltrepassa interamente una delle linee laterali. Una rete non pu\u00f2 essere segnata direttamente su rimessa dalla linea laterale, n\u00e9 contro la squadra avversaria n\u00e9 contro la propria: se ci\u00f2 accade nella porta avversaria la rete \u00e8 annullata e si assegna un calcio di rinvio alla squadra avversaria; se nella propria, l'autorete \u00e8 annullata e il gioco riprende con un calcio d'angolo per la squadra avversaria.\nDurante l'esecuzione di una rimessa dalla linea laterale i calciatori avversari devono stare ad almeno 2 metri dal punto della battuta, pena un'ammonizione per non aver rispettato la distanza prevista. La rimessa \u00e8 eseguita prendendo il pallone con entrambe le mani e portandolo al di dietro della testa, dunque lanciandolo successivamente sul terreno di gioco; il pallone \u00e8 in gioco non appena entra sul terreno di gioco avendo lasciato le mani di chi esegue la rimessa. Il calciatore che esegue la rimessa laterale deve avere entrambi i piedi all'esterno del terreno di gioco o al pi\u00f9 sulla linea laterale con almeno una parte di essi. La rimessa laterale \u00e8 inoltre l'unica ripresa del gioco nel calcio per le infrazioni durante l'esecuzione della quale la stessa sar\u00e0 invertita, ovvero assegnata alla squadra avversaria, anzich\u00e9 essere ripetuta dalla stessa.\nQuesto deriva dall'antica unificazione in un solo sport del rugby e del calcio: nel rugby \u00e8 infatti effettivamente prevista l'inversione della rimessa in gioco per infrazioni del giocatore atto a rimettere il pallone in gioco dopo la fuoriuscita del pallone dalle linee perimetrali, dunque si pu\u00f2 parlare di retaggio storico che riflette le antiche origini dello sport del calcio. Il calciatore che esegue la rimessa laterale non deve toccare il pallone una seconda volta dopo che questo \u00e8 entrato in gioco e prima che sia stato toccato da un altro calciatore: se ci\u00f2 avviene, il gioco sar\u00e0 interrotto e sar\u00e0 assegnato un calcio di punizione indiretto alla squadra avversaria dal punto del secondo tocco.\nIl calcio di rinvio.\nIl calcio di rinvio \u00e8 un modo di riprendere il gioco, ed \u00e8 disciplinato dalla Regola 16. Viene assegnato alla squadra difendente quando il pallone, toccato per ultimo da un giocatore della squadra attaccante, oltrepassa interamente la linea di porta, senza che una rete sia stata segnata in conformit\u00e0 a quanto stabilito dalla Regola 10. Una rete pu\u00f2 essere segnata direttamente su calcio di rinvio, ma unicamente contro la squadra avversaria; se invece viene segnata direttamente un'autorete dopo che il pallone \u00e8 entrato in gioco, questa non sar\u00e0 concessa e il gioco riprender\u00e0 con un calcio d'angolo per la squadra avversaria. Il calcio di rinvio si esegue posizionando il pallone in un punto qualsiasi della propria area di porta, e calciandolo: il pallone \u00e8 in gioco non appena \u00e8 calciato. I calciatori avversari devono rimanere all'esterno dell'area fino a che il pallone non entra in gioco, a meno che la squadra in possesso del pallone non decida di giocare il pallone rapidamente e quindi uno o pi\u00f9 giocatori avversari non abbiano avuto il tempo di uscire dall'area di rigore. In quel caso, una volta che il pallone \u00e8 entrato in gioco, gli avversari possono contenderlo.\nIl calciatore che esegue il calcio di rinvio non deve toccare nuovamente il pallone dopo averlo correttamente messo in gioco e prima che sia stato toccato da un qualsiasi calciatore della squadra avversaria, pena un calcio di punizione indiretto in favore della squadra avversaria dal punto del secondo tocco; per qualsiasi altra infrazione, il calcio di rinvio sar\u00e0 ripetuto.\nIl calcio d'angolo.\nIl calcio d'angolo \u00e8 un modo di riprendere il gioco, ed \u00e8 discusso alla Regola 17. Viene assegnato alla squadra attaccante quando il pallone, toccato per ultimo da un giocatore della squadra difendente, oltrepassa interamente la linea di porta, senza che una rete sia stata segnata in conformit\u00e0 a quanto stabilito dalla Regola 10. Un calcio d'angolo \u00e8 anche assegnato alla squadra avversaria di quella che, eseguendo una ripresa di gioco, calcia il pallone direttamente all'interno della propria porta, dopo che questo sia stato correttamente messo in gioco. Una rete pu\u00f2 essere segnata direttamente su calcio d'angolo, ma unicamente contro la squadra avversaria: se invece viene segnata direttamente un'autorete, questa non \u00e8 valida e un calcio d'angolo deve essere assegnato alla squadra avversaria.\nPer quanto riguarda la sua esecuzione, il pallone deve essere posizionato all'interno dell'area d'angolo pi\u00f9 vicina al punto in cui il pallone ha oltrepassato la linea di porta, e i calciatori avversari devono restare ad almeno 9,15 metri dall'area d'angolo fino a che il pallone non \u00e8 in gioco, cio\u00e8 fino a quando non \u00e8 calciato e si muove. Non \u00e8 necessario che il pallone esca dall'area d'angolo per essere in gioco. Il calciatore che esegue il calcio d'angolo non deve toccare nuovamente il pallone dopo averlo correttamente messo in gioco e prima che lo stesso sia toccato da un qualsiasi altro calciatore, pena un calcio di punizione indiretto in favore della squadra avversaria dal punto del secondo tocco. Per tutte le altre infrazioni alla procedura, il calcio d'angolo deve essere ripetuto. Durante l'esecuzione di un calcio d'angolo, inoltre, la bandierina d'angolo non pu\u00f2 essere rimossa, nemmeno per agevolarne l'esecuzione.\nNormative aggiuntive.\nTempi supplementari.\nI tempi supplementari sono un prolungamento del tempo regolamentare di gioco (2 tempi da 15 minuti ciascuno), usati solitamente durante una sfida a eliminazione diretta, quando allo scadere del tempo regolamentare di gioco il risultato \u00e8 in parit\u00e0. Se al termine dei supplementari, il punteggio \u00e8 ancora in parit\u00e0 si passa ai rigori. Essi non rientrano nelle regole principali del calcio, appartenendo infatti alle normative aggiuntive (\"procedure per determinare la squadra vincente di una gara\") approvati dall'IFAB, a seguito della rimozione di golden e silver goal nel 2004.\nTiri di rigore.\nI tiri di rigore, anche noti come \"calci di rigore\", sono una delle tre normative aggiuntive approvate dall'IFAB. \nPresenti in tornei ad eliminazione diretta, succedono in tempi supplementari (quando se alla fine di quest'ultimi il risultato \u00e8 ancora in parit\u00e0), ad eccezione della Coppa Libertadores, dove dal 2005 succedono ai tempi regolamentari, o in alcuni campionati europei e americani, dove dalla fine degli anni ottanta fino al 1999, alla fine di una partita di campionato conclusasi in pareggio, vennero usati i tiri di rigore per decretare la vincitrice, assegnando due punti alla vincitrice; mentre a quella sconfitta uno.\nL'esecuzione dei tiri di rigore viene effettuata in una porta che viene scelta dall'ufficiale di gara; mentre la sequenza dei tiri viene scelta dalla squadra vincitrice nel lancio della moneta.\nOgni tiratore pu\u00f2 calciare il pallone solo una volta per tentativo e se il pallone viene parato dal portiere, ma non trattenuto, oppure viene ribattuto dal palo o dalla traversa, il tiratore non pu\u00f2 calciare nuovamente; mentre se, prima di varcare la linea, il pallone colpisce i legni (pali e traversa) o il portiere oppure rimbalzi sulla linea di porta dopo aver colpito un legno, la rete \u00e8 convalidata. Le squadre si alternano nella battuta dei tiri di rigore finch\u00e9 entrambe non ne hanno battuti cinque a testa. Tuttavia se una squadra ha segnato pi\u00f9 rigori dell'altra e questa nemmeno segnando tutti i tiri di rigore ancora rimasti pu\u00f2 eguagliarla, i tiri di rigore terminano in anticipo. Se invece al termine dei cinque tiri le squadre risultassero ancora in parit\u00e0 si proceder\u00e0 ad oltranza con un tiro di rigore a squadra "}
{"id": "117801", "revid": "585241", "url": "https://it.wikipedia.org/wiki?curid=117801", "title": "Golfo Termaico", "text": "Il golfo Termaico \u00e8 un golfo del mar Egeo, situato immediatamente a sud della Prefettura di Salonicco, ad est di Pieria e Imathia, e ad ovest della Calcidica. Prende il nome dall'antica citt\u00e0 di Therma, che era situata sulla costa lungo il golfo (nel luogo dove sorgeva Therma verr\u00e0 in seguito fondata Salonicco). Il golfo \u00e8 lungo circa 100 km, la larghezza \u00e8 di 5 km nei pressi di Salonicco, circa 15 km nella parte nord e circa 50 km nella parte sud.\nAgli antichi romani il golfo era noto come \"Thermaicus\" o \"Thermaeus sinus\" (\"golfo di Therma\") o come \"Macedonicus sinus\" (\"golfo di Macedonia\"). Il nome con il quale \u00e8 oggi conosciuto \u00e8 \"golfo di Salonicco\".\nCitt\u00e0 che si affacciano sul golfo sono: Sani, Kassandreia, l'antica Potidaea, Nea Moudania, Peraia, Salonicco, Nea Kalochori, Metone, Pydna, Paralia, Olympiaki Akti e Agia. I fiumi che sfociano nel golfo sono il Peneo, l'Ali\u00e1kmon e l'Axios. Anche diversi torrenti, compreso uno vicino a Pydna, sfociano nel Golfo Termaico. Le rive del golfo sono costellate di spiagge, mentre nella parte settentrionale delle paludi si stendono da Metone fino a Kalochori, pi\u00f9 alcune attorno a Peneus. La pianura della Pieria si affaccia sul golfo a nord, mentre montagne e colline dominano la costa orientale e sud-occidentale. Numerosi sono i porti sul golfo, il pi\u00f9 importante dei quali \u00e8 quello di Salonicco. Capo Kassandra si trova ad est. La strada statale GR-1/E75 (Atene - Lamia - Salonicco) gira attorno alla parte occidentale del golfo, mentre la GR-18 (Salonicco - Kassandra) gira attorno alla parte orientale."}
{"id": "117808", "revid": "322321", "url": "https://it.wikipedia.org/wiki?curid=117808", "title": "Mariano del Friuli", "text": "Mariano del Friuli (\"Marian\" in friulano), gi\u00e0 Mariano, \u00e8 un comune italiano di abitanti del Friuli-Venezia Giulia, noto per una forma di artigianato attiva in paese fin dal XVIII secolo, quella delle seggiole.\nStoria.\nLa frazione di Corona fu annessa a Mariano del Friuli nel 1928.\nIl 26 novembre 1990 fu rinvenuto sotto la cappella del cimitero di Mariano un NASCO, ovvero un contenitore di pistole ed armi individuali, sotterrato in loco il 25 luglio 1964 nel contesto dell'Operazione Gladio. Le armi furono occultate prima dell'espansione della struttura cimiteriale da parte di gruppi militari o paramilitari che le avrebbero potute usare nel caso fosse stato necessario un intervento armato anti-comunista sul suolo nazionale.\nSociet\u00e0.\nLingue.\nA Mariano del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Mariano del Friuli rientra fra le varianti appartenenti al friulano goriziano.\nSport.\nCalcio.\nLa squadra di calcio del paese \u00e8 l\"'A.S.D. Mariano 1925\" che milita nel girone C friulano di 1\u00aa Categoria. \u00c8 nata nel 1925. I colori sociali sono il rosso ed il blu.\nDa diversi anni si \u00e8 creato un settore giovanile di tutto rispetto, partendo da sei ragazzi di pochi anni fa, arrivando agli attuali ottanta circa, con le categorie piccoli amici, primi calci, pulcini, esordienti e giovanissimi U15, dove hanno potuto farsi apprezzare anche al di fuori dai confini regionali. \u00c8 la citt\u00e0 natale del portiere italiano Dino Zoff."}
{"id": "117809", "revid": "1564910", "url": "https://it.wikipedia.org/wiki?curid=117809", "title": "George Lakoff", "text": "Biografia.\nSposato con la ricercatrice linguista Robin Tolmach Lakoff autrice di \"The Language War\"\nSebbene una parte della sua ricerca riguardi questioni tradizionalmente perseguite dai linguisti, quali le condizioni sotto cui una certa costruzione linguistica \u00e8 accettabile da un punto di vista grammaticale, Lakoff \u00e8 famoso soprattutto per le sue idee riguardanti la centralit\u00e0 della metafora nella societ\u00e0 e nel pensiero umano, nonch\u00e9 per descrizioni originali del processo scientifico della posizione centrale che esso occupa nella cultura dei paesi sviluppati come un punto di vista neutrale. Particolare fama ha avuto il suo concetto di \"mente incorporata\".\nRivalutazione della metafora.\nLa tesi originaria di Lakoff sulla metafora concettuale fu espressa in un libro, scritto in collaborazione con Mark Johnson, intitolato \"Metafora e vita quotidiana\" (1980).\nLa metafora \u00e8 stata considerata nell'ambito della tradizione scientifica occidentale come una costruzione puramente linguistica. La motivazione essenziale della sua opera \u00e8 stata l'argomentazione secondo cui le metafore sono da considerare, soprattutto, come una costruzione concettuale, e in effetti sono centrali per lo sviluppo del pensiero. Lakoff afferma che \"il nostro ordinario sistema concettuale, nei cui termini pensiamo ed agiamo, ha una natura fondamentalmente metaforica.\" Il pensiero non metaforico per Lakoff \u00e8 possibile solo quando si parla della realt\u00e0 puramente fisica. Per Lakoff, maggiore \u00e8 il livello di astrazione, pi\u00f9 strati di metafora sono richiesti per esprimerlo. La gente non si accorge di queste metafore per vari motivi. Un motivo \u00e8 che alcune metafore \"muoiono\" e noi non ne riconosciamo pi\u00f9 l'origine.\nAd esempio, nel dibattito intellettuale, la metafora sottostante \u00e8, di solito, quella della disputa intesa come guerra:\nPer Lakoff, lo sviluppo del pensiero \u00e8 stato il processo di sviluppo di metafore migliori. L'applicazione di un dominio della conoscenza a un altro, che offre quindi nuove percezioni e conoscenze. La teoria di Lakoff ha conseguenze importanti, se esatta. Punta alla rivalutazione completa dell'intera tradizione filosofica e scientifica occidentale. Ha applicazioni in tutte le discipline accademiche, e, in effetti, in tutta la societ\u00e0. Lakoff ha tentato di esplorare le piene conseguenze della sua teoria nelle opere successive.\nSulla mente incorporata.\nQuando Lakoff parla di \"cognizione incorporata\" (embodied cognition), sostiene che quasi tutta la cognizione umana, fino al ragionamento pi\u00f9 astratto, dipende e fa uso di strutture concrete e di \"basso livello\" quali il sistema sensorimotorio e le emozioni. Pertanto, l\"'embodiment\" \u00e8 un rifiuto non solo del dualismo cartesiano \"mente v. materia\", ma anche della pretesa che la ragione umana possa essere essenzialmente compresa senza far riferimento ai \"dettagli implementativi\" di fondo (pertanto Lakoff respingerebbe con decisione diverse formulazioni della cosiddetta \"Intelligenza artificiale forte\").\nLakoff \u00e8, con Rafael N\u00fa\u00f1ez, il principale sostenitore della tesi della mente incorporata. Lakoff offre tre tipi di argomentazioni, complementari ma distinte, a favore dell\"'embodiment\". In primo luogo, sulla base della neuroscienza e dalle simulazioni di reti neurali, sostiene che certi concetti, quali quelli di colore e di relazione spaziale (per esempio \"rosso\" o \"sopra\"), possono essere capiti quasi interamente attraverso l'esame del funzionamento dei processi percettivi o di controllo motorio.\nIn secondo luogo, sulla base dell'analisi linguistica/cognitiva del linguaggio figurato, sostiene che il ragionamento che si usa per argomenti astratti (quali la guerra, l'economia o la morale) \u00e8 radicato nel ragionamento che usiamo per argomenti prosaici quali le relazioni spaziali (vedi metafora concettuale).\nInfine, sulla base di ricerche di psicologia cognitiva e di alcune indagini nella filosofia del linguaggio, sostiene che pochissime delle categorie usate dagli esseri umani siano di quel tipo \"bianco o nero\" accessibile all'analisi in termini di condizioni necessarie e sufficienti. Al contrario, la maggior parte delle categorie sarebbero molto pi\u00f9 complicate e disordinate, proprio come i nostri corpi.\n\"Siamo esseri nervosi\", sostiene Lakoff, \"i nostri cervelli ricevono il loro input dal resto dei nostri corpi. I nostri corpi ed il modo in cui funzionano nel mondo strutturano i concetti che possiamo usare per pensare. Non possiamo pensare qualsiasi cosa - solo ci\u00f2 che ci permettono i nostri cervelli incorporati.\"\nUna critica di Lakoff potrebbe essere che scrive come se avesse scoperto qualcosa di unico nel concetto della mente incorporata. Tuttavia, diversi studiosi hanno considerato la mente \"incorporata\", e le argomentazioni di Lakoff sarebbero rafforzate se facesse riferimento alle loro idee. Il fisico David Bohm produsse un'argomentazione simile all'embodiment nel \"Pensiero come sistema\". John Grinder e Richard Bandler articolarono questo punto di vista nella programmazione neuro linguistica, sebbene far riferimento a loro non aumenterebbe le credenziali accademiche di Lakoff.\nEstensioni controverse alla teoria della mente incorporata.\nMolti scienziati condividono la convinzione che vi sono problemi con i temi della falsificabilit\u00e0 e della ontologie fondamentali che si propongono di descrivere \"ci\u00f2 che esiste\" con un grado di rigore sufficiente a stabilire un metodo ragionevole di validazione empirica, ma Lakoff sembra scartare del tutto entrambe le affermazioni.\nIn particolare, in un'affermazione peculiare che estende quelle pubblicate in \"La mente incorporata\", asserisce che la falsificabilit\u00e0 di per s\u00e9 non pu\u00f2 mai essere stabilita da un metodo ragionevole che non dipenda, in definitiva, da un'inclinazione condivisa dagli esseri umani - che la matematica a sua volta \u00e8 soggettiva alla specie ed alle culture umane: pertanto \"qualsiasi questione circa l'inerenza della matematica nella realt\u00e0 fisica \u00e8 irrilevante, dato che non c'\u00e8 modo di sapere se lo sia oppure no.\"\nLakoff sulla matematica.\nLakoff sostiene che il modo migliore per capire cosa c'\u00e8 veramente sotto le idee matematiche e filosofiche \u00e8 considerarle alla luce della struttura della mente incorporata. Insomma, la filosofia della matematica dovrebbe guardare al consenso scientifico attuale a proposito del corpo umano come ontologia fondamentale - abbandonando tentativi auto-referenziali di radicare le componenti operative della matematica in qualunque cosa all'infuori della \"carne\". Questo ha generato qualche controversia.\nUn esempio di idea controversa Lakoviana di questo tipo \u00e8 che, quando si considera il significato della matematica, dovremmo rimanere agnostici sul fatto che la matematica, in qualche modo, sia intrinseca alla natura dell'universo. All'inizio del 2001 Lakoff disse all'AAAS, \"La matematica potrebbe esserci oppure no nel mondo, ma noi non potremo mai saperlo scientificamente.\" Questa affermazione non \u00e8 accettata da diversi studiosi: alcuni pensano che in realt\u00e0 esista un modo per saperlo scientificamente, altri, la rifiutano perch\u00e9 implica che la matematica sia molto meno certa di quanto ci si potrebbe attendere.\nLa falsificabilit\u00e0 di questa affermazione \u00e8 a sua volta una questione centrale nella scienza cognitiva della matematica, un campo che tenta di stabilire un'ontologia fondamentale basata sul processo scientifico e cognitivo umano.\nImportanza politica.\nI campi della filosofia del corpo e gli ambienti politici del movimento no-global sono stati molto influenzati dall'opera di Lakoff, un'influenza paragonabile a quella esercitata dal suo collega Noam Chomsky. L'\"applicazione della linguistica cognitiva alla politica, alla letteratura, alla filosofia ed alla matematica\" ha condotto Lakoff in un territorio di solito riservato alle scienze politiche.\nLakoff ha espresso pubblicamente sia le sue idee a proposito delle strutture concettuali che ritiene centrali per la comprensione del processo politico, sia alcune delle sue particolari opinioni politiche. Quasi sempre discute delle seconde in termini delle prime.\n\"Moral Politics\" \u00e8 un libro che prende in considerazione le metafore concettuali che Lakoff considera presenti nelle menti dei \"conservatori\" e dei \"progressisti\" della politica americana. Lakoff tenta di relegare le proprie opinioni personali a una sezione posta verso la fine del libro. Non \u00e8 del tutto chiaro se quest'opera sia pi\u00f9 rilevante per le scienze cognitive o per l'analisi politica.\nLakoff sostiene che i partiti socialisti, o la \"sinistra\" dello spettro politico, mostrano interesse a quelli che chiama i \"valori di sostegno\" associati con la prudenza, l'educazione dei figli, la custodia della casa - in generale, con il sesso femminile - ma sono generalmente all'oscuro di questo punto di riferimento mentre i partiti conservatori, o la \"destra\", sono molto pi\u00f9 capaci di sfruttare \"il logos\" ovvero il fascino maschile per la bellezza, la violenza, e la certezza morale. Sebbene questa tesi non sia nuova, essendo stata avanzata da Jane Jacobs nella sua opera \"Sistemi di sopravvivenza\", Lakoff le attribuisce una forte influenza sulla politica federale statunitense, al punto che politiche identiche venivano razionalizzate in modi diversi per il pubblico di diversi gruppi di interesse. In modo analogo, le attribuisce influenza su affermazioni, che ricordano George Orwell, secondo cui l'uso del linguaggio nella politica del tardo Novecento rifletteva un tentativo deliberato da parte della \"destra\" di imporre le sue prospettive ripetendo idiomi e alterando i termini di riferimento nel dibattito politico.\nLakoff ha diffuso un'analisi politica molto pi\u00f9 succinta attraverso Internet. Un articolo cos\u00ec diffuso \u00e8 \"Metafora e guerra: Il sistema metaforico usato per giustificare la guerra nel Golfo\", dove Lakoff sostiene che le particolari metafore concettuali usate dalla prima amministrazione Bush per giustificare il coinvolgimento americano nel Golfo finirono o per oscurare la realt\u00e0, o per imporre un'utilitaristica manipolazione conservatrice sui fatti."}
{"id": "117811", "revid": "34119", "url": "https://it.wikipedia.org/wiki?curid=117811", "title": "Him", "text": ""}
{"id": "117812", "revid": "1876278", "url": "https://it.wikipedia.org/wiki?curid=117812", "title": "Carrara", "text": "Carrara (\"Carara\" in dialetto carrarese) \u00e8 un comune italiano di abitanti della provincia di Massa-Carrara in Toscana, situato tra il litorale tirrenico e le Alpi Apuane. \u00c8 centro di rilevanza internazionale per l'estrazione, la lavorazione e il commercio del marmo, noto con il nome di marmo di Carrara.\nL'emblema della citt\u00e0 \u00e8 una ruota con il motto \"Fortitudo mea in rota\" (in latino: \"La mia forza \u00e8 nella ruota\"). Questo stemma parlante fa riferimento al nome stesso della citt\u00e0, nonch\u00e9 alle ruote dei carri che trasportavano i marmi, principale fonte di ricchezza per Carrara. Un'interpretazione alternativa sostiene che sia invece un simbolo legato al dio celtico Taranis, in genere rappresentato con il fulmine in una mano e una ruota a sei o otto raggi nell'altra; Taranis, assimilabile a Giove, era il nume tutelare delle tempeste da cui i cavatori apuani dovevano proteggersi e il cui nome potrebbe aver generato il toponimo di Torano, oggi frazione di Carrara.\nCon Massa, nel periodo tra il XV ed il XIX secolo, costitu\u00ec il Ducato di Massa e Carrara.\nIl 12 gennaio 2007 la citt\u00e0 di Carrara \u00e8 stata insignita della medaglia d'oro al merito civile per il contributo dato tra il 1943 e il 1945 alla guerra di liberazione dal nazifascismo, che vide impegnati moltissimi partigiani in questa provincia.\nGeografia fisica.\nTerritorio.\nLa citt\u00e0 di Carrara \u00e8 l'ultima citt\u00e0 dell'attuale regione Toscana prima di arrivare in Liguria (fino al censimento del 1870 era compresa nell'attuale Emilia). La provincia di cui fa parte (Massa e Carrara, poi dal 1938 Apuania, quindi dal 1946 Massa-Carrara e dal 2010 sia Massa e Carrara che Massa-Carrara) \u00e8 una porzione dell'antico territorio lunense che, nell'attuale sistema amministrativo territoriale, resta diviso in due regioni, Toscana e Liguria, ed \u00e8 a contatto in tutta la sua estensione con l'Emilia. \nCarrara si sviluppa dalla costa (Marina di Carrara) fino alle Alpi Apuane, alle pendici delle quali si trovano le frazioni montane. La citt\u00e0 \u00e8 bagnata dal fiume Lavenza (nome celtico per fiume, poi chiamato Carrione), che nasce dal monte Spallone ed ha un bacino d'acqua di 52\u00a0km\u00b2.\nIl centro storico di Carrara si pu\u00f2 considerare un vero e proprio centro abitato di montagna avvolto dalle colline che stanno al piede delle Alpi Apuane. La citt\u00e0, a chi guarda verso i monti, appare dentro la candida cornice dei tre grandi bacini marmiferi \"Ravaccione\", \"Fantiscritti\" e \"Colonnata\", bacini ora sbrigativamente rinominati col nome della localit\u00e0 pi\u00f9 vicina, ossia: di Torano, di Miseglia, di Colonnata.\nLa costa, bagnata dal mar Ligure, presenta ampie spiagge sabbiose su cui sorsero, a partire dal lontano 1851, tre lunghi pontili caricatori sostituiti negli anni trenta dello scorso secolo con un porto in muratura posto al confine con il Comune capoluogo di Massa) che offrono ampie possibilit\u00e0 di svago durante la stagione estiva.\nIl territorio fa parte del Parco naturale regionale delle Alpi Apuane.\nClima.\nIl clima \u00e8 mitigato dal mare che la bagna e che apre la via alle correnti calde del Mar Mediterraneo. L'escursione termica annua si aggira sui 10-15\u00a0\u00b0C. Le precipitazioni seguono il regime pluviometrico ligure di levante, con massima piovosit\u00e0 in novembre, minima a luglio e massimi secondari a febbraio e maggio. Sulla costa si registrano precipitazioni annue di circa che aumentano fino ai della citt\u00e0 fino a superare i annui tra i Monti Pisanino e Pizzo d'Uccello (localit\u00e0 Orto di Donna). \nDal secondo dopoguerra \u00e8 stata colpita da alcune esondazioni: nel 1949, il 23 settembre 2003 (con due morti), ad ottobre 2010, due volte nell'arco di dieci giorni nel novembre del 2012, e ancora il 5 novembre del 2014.\nSulle vicine montagne il clima \u00e8 temperato fresco ed in tempi passati favoriva l'alpeggio delle greggi.\nStoria.\nProtostoria e periodo romano.\nDurante l'et\u00e0 del Ferro, nel territorio circostante alla futura Carrara erano insediati i Liguri Apuani, le cui tracce pi\u00f9 antiche risalgono al IX secolo a.C.; queste popolazioni, forgiate dall'asprezza del loro territorio, diedero filo da torcere ai Romani, che faticarono ad imporre la loro supremazia.\nLa citt\u00e0 attuale di Carrara ha origine in epoca romana, dopo la conquista della Liguria avvenuta nel corso del II secolo a.C. Il toponimo si pu\u00f2 ricondurre al latino \"carr\u0101ria\" (\"via\"), ossia \"strada per i carri\", cos\u00ec come per altri esempi simili in Toscana (come Carraia).\nIl borgo originario, certamente legato al processo produttivo di estrazione e lavorazione del marmo tratto dalle vicine cave delle Alpi Apuane, probabilmente ospitava anche i lavoratori che operavano nelle cave medesime.\nOltre che per le vie di terra, il marmo poteva essere agevolmente movimentato anche via mare grazie al porto di Luni, che sorgeva non lontano dalla foce del fiume Magra.\nMedioevo.\nNel Medioevo Carrara fu prima possedimento bizantino, quindi longobardo, e infine dei vescovi di Luni, trasformandosi in una citt\u00e0-stato nei primi anni del XIII secolo; durante la lotta tra guelfi e ghibellini, Carrara apparteneva a quest'ultimo partito. I vescovi acquisirono di nuovo la citt\u00e0 nel 1230; nel 1313 la citt\u00e0 cadde sotto il dominio della Repubblica di Pisa, poi della Repubblica di Lucca e in seguito della Repubblica fiorentina; per terminare, fu acquistata da Gian Galeazzo Visconti.\nDopo la morte di Filippo Maria Visconti di Milano nel 1477, Carrara fu contesa da Tommaso Campofregoso, signore di Sarzana, e ancora dalla famiglia Malaspina, che trasfer\u00ec qui la sede della signoria nella seconda met\u00e0 del XVI secolo.\nDal Ducato di Massa al Risorgimento e all'Anarchia.\nNell'ottobre del 1472 Iacopo Malaspina compr\u00f2 dalla famiglia dei Campofregoso di Genova le \"terre di Carrara\", di cui divenne signore. Per via ereditaria lo stato carrarese venne unito con il confinante stato di Massa sotto la comune dinastia dei Malaspina prima, e dei Cybo Malspina poi. Sotto l'ultima di questi, Maria Teresa, che aveva sposato Ercole III d'Este, entr\u00f2 nell'orbita del Ducato di Modena e Reggio, a cui fu restituito dopo il breve dominio napoleonico di Elisa Bonaparte Baciocchi.\nDurante il processo di unificazione italiana, Carrara fu sede di una rivolta popolare guidata da Domenico Cucchiari, al centro dell'attivit\u00e0 rivoluzionaria di Giuseppe Mazzini.\nAlla fine del XIX secolo Carrara divenne la culla dell'anarchismo, in particolare tra i lavoratori delle cave. I cavatori, compresi gli intagliatori di pietra, avevano convinzioni radicali che li distinguevano dagli altri.\nL'anarchismo e il radicalismo generale entrarono a far parte del patrimonio degli intagliatori di pietra. Secondo un articolo del New York Times del 1894, molti rivoluzionari violenti che erano stati espulsi dal Belgio e dalla Svizzera andarono a Carrara nel 1885 e fondarono il primo gruppo anarchico in Italia. Anche in s\u00e9guito Carrara rimase un centro dell'anarchismo in Italia, con diverse organizzazioni che trovarono apertamente appoggio in citt\u00e0. I lavoratori anarchici del marmo erano anche la forza trainante dell'organizzazione del lavoro nelle cave e nei capannoni. Furono anche i protagonisti della rivolta della Lunigiana nel gennaio 1894.\nDal periodo fascista e dopoguerra.\nLa fine della prima guerra mondiale, il ritorno a casa dei reduci e l'esplosione delle proteste sociali del Biennio Rosso segnarono anche a Carrara una rapida riorganizzazione del tessuto operaio locale. A guidare il mondo sindacale carrarese era l'Unione Sindacale Italiana, presieduta da Alberto Meschi. Nella primavera del 1920 la Camera del Lavoro inizi\u00f2 una dura lotta sindacale per veder riconosciuto l'aumento delle paghe ai lavoratori delle cave. In aprile gli industriali firmarono un accordo che accoglieva le richieste degli operai.\nNel maggio 1921 fu fondato il Fascio di combattimento di Carrara che sin dai primi giorni di attivit\u00e0 inizi\u00f2 a compiere azioni squadristiche. Guidati da Renato Ricci e sostenuti sia dall'imprenditoria marmifera che dalla borghesia cittadina, i fascisti carraresi si caratterizzarono subito per una lunga serie di omicidi e violenze ai danni di militanti socialisti, comunisti e anarchici per le tante spedizioni punitive contro sindacati e circoli in citt\u00e0 e nelle frazioni vicine. Tra i fatti di sangue pi\u00f9 noti vi fu il 2 giugno 1921 l'assassinio in centro a Carrara del socialista Renato Lazzeri e della madre di quest'ultimo Giselda da parte di un gruppo di squadristi fiorentini capitanati da Amerigo Dumini. Altro fatto che vide protagonisti i fascisti carraresi ed il loro ras Ricci furono i fatti di Sarzana. Le violenze squadriste, tacitamente avvallate dalle autorit\u00e0 regie, porteranno alla non solo alla rapida distruzione di tutte le istituzioni sindacali come la Camera del Lavoro, ma anche all'effettiva presa del potere sulla citt\u00e0 da parte dei fascisti, dei ceti industriali e della borghesia compiutasi nei fatti con la vittoria del PNF alle elezioni comunali del novembre 1922.Nel 1929, i comuni di Carrara, Massa e Montignoso vennero uniti in un unico comune, denominato Apuania. Nel 1946 fu restaurata la situazione precedente.\nLa seconda guerra mondiale blocc\u00f2 l'estrazione del marmo. La linea di difesa della Wehrmacht venne posta nella piana di Luni, dove venne eretta la Linea Gotica. Durante l'occupazione nazifascista la citt\u00e0 venne liberata una prima volta dai partigiani nel novembre 1944. Il territorio carrarese, proprio perch\u00e9 situato nelle immediate retrovie tedesche, fu teatro di spaventosi eccidi contro la popolazione civile come quello di Bergiola Foscalina, di Avenza e di Castelpoggio. Carrara fu definitivamente liberata l'11 aprile 1945. Nel secondo dopoguerra il volume della produzione delle cave sal\u00ec a 500.000 tonnellate, e la situazione economica miglior\u00f2.\nOggi Carrara rappresenta il principale centro europeo di lavorazione del marmo. Oltre ad aver affermato la propria importanza in Italia, il marmo carrarino \u00e8 molto apprezzato anche in altri paesi, come in Cina, India e Brasile.\nLa crisi economica del 2008 ha avuto un effetto in un forte calo delle vendite da parte degli impianti di lavorazione del marmo di Carrara che sono stati fortemente esportati. Questo ha avuto un impatto sulla situazione economica degli impianti di lavorazione della pietra e dei loro posti di lavoro, anche sullo sviluppo urbano. Nelle elezioni comunali svolte nel giugno del 2017 \u00e8 stato eletto come sindaco il candidato del Movimento 5 Stelle Francesco De Pasquale; questo rappresenta un avvenimento storico per la citt\u00e0, infatti dall'instaurazione della Repubblica fino al 2017 le elezioni comunali erano sempre state vinte da una coalizione di sinistra o centrosinistra.\nSimboli.\nIl gonfalone \u00e8 stato concesso con l'apposito Decreto del Presidente della Repubblica datato al 1 agosto 1972\nMonumenti e luoghi d'interesse.\nArchitetture religiose.\nFuori dalla citt\u00e0, nelle frazioni limitrofe, sono presenti:\nArchitetture civili.\nAltri edifici rilevanti ai fini dell'architettura, soprattutto per i tipi di stile: eclettico, liberty, razionalista, ecc., sono: villa Dervill\u00e8, la ex Camera di Commercio di Carrara in corso Rosselli (gi\u00e0 corso Vittorio Emanuele), progettata da Leandro Caselli, la casa Baruzzo-Franzoni, la casa del Balilla, progettata nel 1929 (ultimata nel 1934) dall'architetto Giuseppe Boni, la villa Il Corvenale, palazzo Bonanni, progettato dall'architetto Enrico Bonanni, palazzo della \"Moretta\", progettato dall'architetto Enrico Bonanni su impianto strutturale dell'ingegner Leandro Caselli, il palazzo INAIL (1940/46), gi\u00e0 INFAIL, di puro stile razionalista rivestito interamente in marmo di Carrara su progetto dell'architetto Luigi Giulini e direzione lavori Aldo Scarsella (ben noto a quell'epoca come eccellente ingegnere, fine conoscitore sia delle tecniche costruttive sia della lavorazione e dell'impiego dei marmi), palazzo Tenerani progettato dall'architetto Enrico Remedi, palazzo Torri edificato agli inizi degli anni 1960 del secolo scorso lungo il Viale XX Settembre e progettato dall'architetto Ezio Bienaim\u00e8, il palazzo del Comune di Carrara progettato dagli architetti Bruno Fedrigolli e Dante Petrucci, Villa Giampaoli su progetto dell'architetto Enrico Galeotti poi modificata dall'architetto Enrico Del Debbio, Villa Robson, il nuovo palazzo della Camera di commercio di Carrara, in via Sette Luglio, progettato nel 1957 a seguito di concorso nazionale da Carlo Aymonino assieme a Chiarini e a B. De Rossi.\nArchitetture militari.\nSi tratta di un complesso di edifici composto da un Castello altomedievale a cui in epoca rinascimentale fu aggiunto un Palazzo signorile. Il Castello (o Rocca) ha origini antichissime e fu edificato su precedenti fortificazioni risalenti forse al periodo bizantino-longobardo. \u00c8 citato per la prima volta in un documento del 13 agosto 1187, conservato presso l'Archivio di Stato di Firenze, che menziona il pedaggio pagato dall'Abate di Bobbio in transito a Carrara. All'epoca pare che l'edificio fosse costituito da una coppia di torrioni. Il Castello fu ampliato in due epoche successive: la prima volta nel 1215 da Guglielmo Malaspina, successivamente da Iacopo Malaspina nel 1473, quando il feudo pass\u00f2 definitivamente nelle mani di questa casata. In origine il Castello era la sede della famiglia nobiliare, ma dopo la rovinosa incursione dei francesi di Carlo III nel 1495 i Malaspina spostarono la loro corte nella citt\u00e0 di Massa, giudicata pi\u00f9 sicura. Il Palazzo rinascimentale fu aggiunto da Ricciarda Malaspina nel 1519 e successivamente ampliato dal figlio Alberico I nel 1557. I lavori di Alberico I unirono il Palazzo al Castello e trasformarono il complesso in una residenza signorile adeguata agli standard dell'epoca. I lavori di ampliamento e di adeguamento furono continuati anche dal nipote di Alberico Carlo I. Con l'affermazione dei Cybo-Malaspina e dei loro successori, i d'Este di Modena, il complesso divenne sede marchionale (gi\u00e0 nel 1558 sotto Alberico I), e successivamente, sede ducale (nel 1790 sotto Maria Beatrice d'Este). Con l'occupazione napoleonica e l'inclusione di Massa e di Carrara nel principato di Elisa Bonaparte Baciocchi, il Castello-Palazzo venne adibito a sede dell'Accademia di belle arti di Carrara (1806), destinazione d'uso che conserva ancora oggi. L'Accademia di Belle Arti, una delle pi\u00f9 antiche d'Italia e d'Europa, era stata fondata con atto chirografo di Maria Teresa d'Este qualche decennio prima, il 26 settembre 1769. Dopo il terremoto, che ha colpito la citt\u00e0 nel settembre del 1920, il complesso della Rocca e del Palazzo ha subito un restauro (iniziato nel 1924) che ha portato al consolidamento delle strutture murarie e delle fondazioni (sul lato Ovest, dove una strada aperta dal Comune aveva indebolito le fondazioni della Rocca) e alla demolizione dei locali aggiuntisi nel tempo sul lato esterno del torrione medioevale. La costruzione si presenta ancora oggi con due viste ben distinte: i lati Ovest e Sud Ovest mostrano una caratteristica architettura rinascimentale, corrispondente al pi\u00f9 recente Palazzo del Principe, mentre il lato Est conserva ancora l'antico stile medioevale dell'originale Castello. Le molte opere d'arte e di valore, che erano contenute nel palazzo, sono state trafugate durante le numerose vicissitudini storiche che la citt\u00e0 di Carrara ha subito anche in epoca relativamente recente.\nIl castello di Moneta, oggi in rovina, \u00e8 un antichissimo insediamento risalente al II secolo a.C., quando, poco dopo la sconfitta degli Apuani ad opera dei Romani, la famiglia dei \"Monetii\" vi si stabil\u00ec fondando una villa. Collocato in posizione strategica, sulla cima di un colle dal quale si pu\u00f2 dominare tutta la valle di Carrara, l'insediamento venne utilizzato a pi\u00f9 riprese come postazione difensiva dagli abitanti dell'antica Luni, poi dai Bizantini, successivamente dai Longobardi e dai Franchi. Nel corso del X e XI secolo fu ulteriormente fortificato per difendere la zona dalle incursioni dei Normanni e degli Arabi, e pass\u00f2 sotto l'amministrazione dei vescovi-conti di Luni con il nome di \"Castrum de Moneta\". La fortificazione conserv\u00f2 la sua importanza per quasi tutti i nobili che si alternarono al governo della tormentata Signoria di Carrara e and\u00f2 incontro ad un grande ampliamento sotto Spinetta Fregoso che, nel 1447 - 1455, organizz\u00f2 il borgo in una serie di cinte ellittiche concentriche, ristruttur\u00f2 le cisterne sotterranee e ingrand\u00ec il mastio principale aggiungendoci anche una cappella. Con il passaggio del territorio sotto il dominio stabile dei Malaspina (1476) il borgo fortificato di Moneta inizi\u00f2 a perdere importanza, anche perch\u00e9 lo sviluppo e il perfezionamento dell'artiglieria resero il luogo facilmente bombardabile dai colli vicini. Ancora al 1602 fino alla seconda met\u00e0 del Settecento Moneta era occupata da una guarnigione militare a difesa stabile del castello ma abitata solo da qualche centinaia di paesani. La guarnigione del castello Moneta (a difesa confine orientale del Ducato) era per numero di componenti inferiore solo a quella del Castello di Massa (a difesa del confine occidentale). La guarnigione era soggetta alla \"tenenza\" ossia affidata alla responsabilit\u00e0 di una famiglia nobiliare locale ed era sottoposta al comando operativo di un \"sottotenente\" ossia di un esperto militare. Le cariche di \"tenente\" e \"sotto tenente\" venivano rinnovate e/o mutate di anno in anno, secondo convenienza. Tra il finire del XVIII secolo e i primi anni del XIX (persa definitivamente importanza militare con i nuovi assetti territoriali conseguenti alla prima campagna d'Italia di Napoleone I) il castello ed il circostante borgo vengono definitivamente abbandonati.\nLa Torre di Castruccio \u00e8 quanto rimane della fortezza fatta costruire all'inizio del XIV secolo da Castruccio Castracani nel borgo di Avenza, a scopi difensivi e per il controllo dei traffici commerciali lungo la pianura. \u00c8 probabile che la rocca di Castruccio sia stata costruita su strutture precedenti risalenti almeno all'anno Mille. A loro volta gli attuali resti corrispondono ad ampliamenti e ammodernamenti delle fortificazioni originali operati dai Malaspina nei successivi secoli. L'imponente castello (posto all'incrocio della via Aemilia Scauri col fiume Lavenza) era caratterizzato da robusti torrioni (tre cilindrici ed uno quadrangolare) fu smantellato dopo l'Unit\u00e0 d'Italia per essere utilizzato come cava di pietre da costruzione. Il torrione che ancora esiste (di forma cilindrica posto nell'angolo sud-est della fortezza) si salv\u00f2 nel 1883 grazie al riuscito interessamento dello storico Theodor Mommsen.\nIl castello di Ficola era un edificio ad uso militare in cima ad una collina nell'omonima localit\u00e0 in prossimit\u00e0 di Carrara. Distrutto, \u00e8 stato trasformato in villa gentilizia con oratorio dedicato a santa Caterina. Oggi \u00e8 parzialmente ridotto a rudere.\nSociet\u00e0.\nEtnie e minoranze straniere.\nSecondo i dati Istat al 1\u00b0 gennaio 2020 la popolazione straniera residente era di persone, il 7,6%. Le nazionalit\u00e0 maggiormente rappresentate erano:\nLingue e dialetti.\nPeculiarit\u00e0 etno-linguistica di Carrara e di alcuni territori limitrofi, \u00e8 il dialetto carrarese, idioma appartenente al ceppo gallo-italico e posizionabile sotto la lingua emiliano-romagnola. Dato che l'area in questione \u00e8 prevalentemente circondata, a sud da parlate toscane, ad ovest da liguri e a nord da parlate lunigiane (queste ultime maggiormente affini anche se diverse), \u00e8 da considerarsi una vera e propria isola linguistica emiliana (o meglio lombardo/emiliana).\nCultura.\nIstruzione.\nL'Accademia di belle arti di Carrara \u00e8 stata fondata nel 1769.\nGeografia antropica.\nIl centro della citt\u00e0 \u00e8 suddiviso in vari rioni:\nSuddivisioni amministrative.\nIl territorio comunale era suddiviso fino al 2012 in cinque circoscrizioni:\nQuartieri.\nLa citt\u00e0 di Carrara \u00e8 composta da vari quartieri che vanno dal centro storico, posto in posizione dominante, fino al mare. I quartieri della citt\u00e0 di Carrara sono:\nFrazioni.\nLe frazioni del comune di Carrara sono:\nEconomia.\nL'economia di Carrara \u00e8 legata principalmente all'industria e al commercio del marmo e derivati. Le scaglie (cosiddetti \"detriti\"), che costituiscono circa il 75% del materiale estratto, vengono polverizzate per realizzare carbonato di calcio per additivi industriali. I blocchi vengono invece imbarcati nel porto di Marina di Carrara ed esportati in tutto il mondo per essere lavorati o, pi\u00f9 raramente, finiscono nelle segherie e laboratori presenti sul territorio e nei laboratori dove vengono trasformati e messi sul mercato. Da diversi anni, a causa dell'elevato impatto paesaggistico ed ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave. Oltre all'industria e al commercio del marmo, che rimangono le attivit\u00e0 principali, Carrara fa leva sul turismo, in particolare quello artistico (da visitare ovviamente le cave e il centro storico) e balneare (la citt\u00e0 mette a disposizione dei turisti spiagge attrezzate e numerosi locali); peraltro il turismo rappresenta tuttora un fenomeno economicamente marginale.\nRilevante \u00e8 la presenza di industrie, in particolare chimiche e alimentari. Notevole \u00e8 stato nel passato recente il settore dell'abbigliamento, in particolare per alcuni nomi celebri fra cui quello della sartoria D'Avenza, fondato nel 1857 da Myron Ackermann: \"Il modo di lavorare di D'Avenza [ ... ] era, e lo \u00e8 tuttora, analogo a quello di una tradizionale sartoria artigianale, solo su pi\u00f9 vasta scala. Pertanto all'epoca D'Avenza era all'avanguardia rispetto a molti colleghi italiani. Negli ultimi quarant'anni la manifattura ha acquisito fama di solidit\u00e0, e sebbene non rappresenti pi\u00f9 l'avanguardia offre sempre una qualit\u00e0 di altissimo livello\".\nInfrastrutture e trasporti.\nStrade.\nStoricamente Carrara si \u00e8 sviluppata lungo il tracciato della via Aurelia integrata, nel 1915, dalla direttrice che taglia diagonalmente il territorio in direzione monti-mare e prende il nome di viale XX Settembre. L'autostrada A12 presenta, nel territorio comunale, il casello di Carrara.\nFerrovie.\nCarrara \u00e8 servita dalla ferrovia Genova-Pisa grazie alla fermata di Carrara-Avenza. In passato esisteva una stazione pi\u00f9 centrale, denominata Carrara San Martino, sulla tratta di diramazione costruita nel 1866 e soppressa nel 1970. Tale tratta fu integrata nel tracciato della nota ferrovia Marmifera che fu operativa fra il 1876 ed il 1964.\nCompletavano gli impianti ferroviari cittadini alcuni raccordi industriali, i pi\u00f9 significativi dei quali raggiungevano le localit\u00e0 di Fiorino e Covetta, e comprendevano il tracciato della Marmifera fino al molo caricatore in localit\u00e0 Marina. Oltre a questi vi sono i raccordi al servizio della Zona Industriale Apuana, localizzati tra Carrara e Massa, attivati nel 1938 e al 2014 ancora operativi.\nMobilit\u00e0 urbana.\nLa rete di trasporto pubblico di Carrara \u00e8 costituita dalle autolinee urbane ed interurbane gestite dalla societ\u00e0 CTT Nord.\nIn passato, fra il 1915 ed il 1955, \u00e8 esistita una linea tranviaria di collegamento fra il centro e Marina di Carrara, realizzata contestualmente al viale XX Settembre, sostituita poi da una linea filoviaria prolungata verso Marinella di Sarzana, che fu a sua volta soppressa nel 1985.\nAmministrazione.\nGemellaggi.\nSebbene non si tratti di un vero e proprio gemellaggio vi \u00e8 uno stretto legame tra Carrara e una cittadina del Dipartimento di Maldonado in Uruguay, prima nota come \"Cantaras de Burgue\u00f1o\", ma che nel 1953 ha assunto ufficialmente il nome di Nueva Carrara per i numerosi emigranti del settore lapideo che dall'inizio del Novecento arrivano dalla citt\u00e0 toscana.\nOnoroficenze civiche.\nIl regolamento per la concessione di pubbliche onorificenze prevede che le Alte Benemerenze Civiche vengano riconosciute, tra gli altri, ai carraresi che abbiano svolto azione di promozione e tutela del patrimonio artistico e culturale e che si siano distinti nei settori dell\u2019arte, della cultura, della scienza, dell\u2019economia, delle pubbliche relazioni e dello sport, in misura tale da far derivare prestigio alla citt\u00e0. \nInno della citt\u00e0 di Carrara.\nL'Inno \u00e8 stato composto nel 2013 dal M\u00b0 Marco Iardella che ne ha curato gli arrangiamenti per le versioni bandistiche, filarmoniche o di semplice esecuzione pianistica, assieme a Paolo Biagini, autore anche del testo. Solitamente viene suonato durante cerimonie di carattere para-ufficiale. Le partiture semplificate sono state rese disponibili alla cittadinanza mediante la rete delle Biblioteche Municipali dislocate nel Comune: a Carrara centro, Avenza e Marina di Carrara.\nTesto:\n\"\u00abTi son grembo i colli e l'Apuane,\"\n\"guardia il Sagro, il mare di ristor.\"\n\"La Rota memore t'\u00e8 fortitudo e scudo,\"\n\"motto e simbolo del grande tuo vigor.\"\n\"Scrigno di puri, candidi marmi,\"\n\"oh Carrara, or e per l'eternit\u00e0!\"\n\"S'erge il tuo popol, ad alta voce\"\n\"intona all'unanimit\u00e0, oh Carrara!\"\n\"Sangue, sudore di tuoi innocenti figli\"\n\"scorron eterni tra l'abbagliante or.\"\n\"Ardite donne contro fatal nemico\"\n\"sorse impavide per la tua libert\u00e0.\"\n\"Della storia, d'ingegno e di virtude,\"\n\"grandi uomini in t'ebbero i natal.\"\n\"Il sommo Dante e il valoroso Vate\"\n\"cantano lodi all'alta tua belt\u00e0.\"\n\"Il santo martire e vescovo Ceccardo\"\n\"t'\u00e8 celeste e mite protettor.\"\n\"Il marmo niveo orna palazzi e regge;\"\n\"in ogni loco eterna la tua maest\u00e0.\"\n\"Ameno luogo e la giovial Marina;\"\n\"pontili e spiagge ornano il litoral.\"\n\"Terra florida di viti e di germogli,\"\n\"grano, olivi, sei terra di bont\u00e0\u00bb.\"\nSport.\nCalcio.\nLa Carrarese Calcio 1908 \u00e8 la principale societ\u00e0 di calcio cittadina. \u00c8 nata nel 1908 e milita dalla stagione 2011-2012 nel campionato di Serie C. Ha vinto una Coppa Italia Serie C nel 1983. Disputa le partite casalinghe allo Stadio dei Marmi, impianto intitolato ai quattro giocatori carraresi che facevano parte della nazionale olimpica di calcio vincitrice della medaglia d'oro alle Olimpiadi di Berlino del 1936.\nPallavolo.\nLa pallavolo \u00e8 rappresentata dalla Virtus Carrarese che milita nel campionato di serie C.\nPallacanestro.\nLe societ\u00e0 di pallacanestro presenti nel Comune sono: la ASD Audaxcarrara che milita in serie C, la societ\u00e0 Carrara Legends che milita nel campionato di Promozione e il Centrominibasket Carrara che milita in serie C.\nTennistavolo.\nPer il tennistavolo, \u00e8 presente l'Apuania Carrara Tennistavolo (costituita nel 1968), che disputa il campionato di serie A1. La societ\u00e0 ha vinto cinque volte il titolo di Campione d'Italia (2013, 2014, 2017, 2018, 2021), due volte la Coppa Italia (2018, 2021) e per cinque anni \u00e8 stata presente in tutti i campionati nazionali (unica societ\u00e0 d'Italia a vantare tale curriculum).\nSuoi tesserati hanno disputato le Olimpiadi. Insignita della Stella d'Oro al merito sportivo del CONI, con ben 9 dirigenti che hanno ricevuto a vario titolo le citate Stelle.\nNel 1960 Carrara ospit\u00f2 una tappa del Giro d'Italia, divisa in due semitappe: la prima, Livorno-Carrara, vinta dal belga Emile Daems, e la seconda, una mini-cronometro attraverso le cave, vinta a pari merito da Jacques Anquetil e Miguel Poblet. Nel 2010 il Giro ha nuovamente visitato la cittadina con l'arrivo delle sesta tappa vinta dall'australiano Matthew Lloyd.\n\u00c8 di Carrara la prima squadra campione d'Italia di korfball, titolo vinto nel 2005.\nInfine, molti sono e sono stati i giocatori carraresi importanti nello sport, e tra di essi in particolare si ricordano i calciatori Achille Piccini, Bruno Venturini, Paolo Vannucci, Gianluigi Buffon, Federico Bernardeschi, Daniele Ficagna, Giorgio Chinaglia, Simone Del Nero, Claudio Vinazzani, il ciclista Francesco Secchiari, la pallavolista Maurizia Cacciatori, i fratelli cestisti Andrea Saccaggi e Lorenzo Saccaggi e il tennista Lorenzo Musetti.\nDa ricordare anche il vicecampione mondiale di karate Riccardo Vaira, e i pugili Enrico Bertola e Piero Cer\u00f9."}
{"id": "117814", "revid": "1728", "url": "https://it.wikipedia.org/wiki?curid=117814", "title": "San Gennaro", "text": " Patrono principale di Napoli, nel cui duomo si ritiene che alcune ossa del suo scheletro giacciano insieme a due ampolle che contengono quello che la tradizione popolare ritiene sia il suo sangue, la sua figura \u00e8 storicamente oggetto di culto e folklore. V'\u00e8 chi ritiene che il fenomeno dello \"scioglimento del sangue\", rappresentato ritualmente il sabato precedente la prima domenica di maggio, il 19 settembre e il 16 dicembre, sia da attribuire a miracolo e foriero di buona sorte.\nAncora, la credenza popolare considera la figura di Gennaro fondamentale nell'arresto dell'eruzione del Vesuvio del 1631, avvenuto in coincidenza di una processione in cui le sue reliquie furono portate in processione ed esposte di fronte al vulcano attivo.\nRiguardo al fenomeno della liquefazione del sangue da ricordare l'ipotesi formulata dal CICAP usando per\u00f2 sostanze non omogenee a quelle contenute nell'ampolla, secondo cui il sangue sarebbe una sostanza tissotropica che si scioglie sotto sollecitazione meccanica.\nNome.\nIl nome Gennaro \u00e8 molto diffuso in Campania e risale al latino \"Ianuarius\" che significava \u00abconsacrato al dio Giano\u00bb ed era in genere attribuito ai bambini nati a gennaio (\"Ianuarius\"), mese sacro al dio.\nStoria.\nLe fonti documentarie.\nLe fonti documentarie sulla vita e le opere di san Gennaro sono le seguenti \nNascita.\nConvenzionalmente si crede che san Gennaro sia nato il 21 aprile dell'anno 272. Le diverse \"passiones\" ianuariane tacciono sul luogo di nascita, e cos\u00ec pure il Martirologio romano. Tuttavia, essendo stato vescovo di Benevento, una tradizione antica e sempre tramandata dalla Chiesa beneventana, vuole che il martire sia nato appunto in quella citt\u00e0. Alcuni biografi, invece, attribuiscono le sue origini a Napoli, dove si \u00e8 manifestato il Prodigio delle sue reliquie.\nVicende del santo.\nIl fatto che port\u00f2 alla martirizzazione di Gennaro secondo i riferimenti storici \u00e8 avvenuto all'inizio del IV secolo, durante la persecuzione dei cristiani da parte dell'imperatore Diocleziano.\nSan Gennaro era il vescovo di Benevento e si rec\u00f2 insieme al lettore Desiderio e al diacono Festo in visita ai fedeli a Pozzuoli. Il diacono di Miseno, Sossio, gi\u00e0 amico di Gennaro, il quale lo aveva incontrato in passato a Miseno per discutere di fede e leggi divine, fu arrestato per ordine del persecutore Dragonzio, governatore della Campania, lungo la strada che stava percorrendo per recarsi alla visita pastorale ed assistervi.\nIn seguito, Gennaro, insieme a Festo e Desiderio, si rec\u00f2 in visita dal prigioniero, ma, avendo interceduto per la sua liberazione ed avendo fatto professione di fede cristiana, furono anch'essi arrestati da Dragonzio e condannati ad essere sbranati dai leoni (o secondo alcuni dagli orsi) nell'anfiteatro di Pozzuoli.\nIl giorno dopo, tuttavia, per l'assenza del governatore stesso, impegnato altrove o, secondo altre fonti, accortosi che il popolo dimostrava simpatia verso i condannati, e quindi per evitare disordini, il supplizio fu sospeso. Secondo la tradizione invece, il supplizio fu mutato per l'avvenimento di un miracolo: le fiere si sarebbero inginocchiate al cospetto dei condannati, dopo una benedizione fatta da Gennaro;\nDragonzio comand\u00f2 allora che a Gennaro e ai suoi compagni venisse troncata la testa.\nCondotti nei pressi del \"Forum Vulcani\" (l'attuale Solfatara di Pozzuoli), essi furono decapitati nell'anno 305. La stessa sorte tocc\u00f2 anche a Procolo, diacono della chiesa di Pozzuoli, e ai due laici Eutiche e Acuzio che avevano osato criticare la sentenza di morte dei quattro. Gli Atti affermano che nel luogo del supplizio sorse un santuario in ricordo del loro martirio, mentre il corpo di Gennaro sarebbe stato sepolto nellAgro Marciano\" e solo nel V secolo traslato dal duca-vescovo di Napoli Giovanni I nelle Catacombe di San Gennaro.\nNegli Atti Vaticani si narrano molti altri episodi mitici. I pi\u00f9 conosciuti narrano di Gennaro e dei suoi compagni che si sarebbero recati a Nola, dove avrebbero incontrato il perfido giudice Timoteo. Questi, avendo sorpreso Gennaro mentre faceva proselitismo, lo avrebbe imprigionato e torturato. Poich\u00e9 le tremende torture inflittegli non sortivano effetto, lo avrebbe infine gettato in una fornace ardente; una volta riaperta la fornace, non solo Gennaro vi usc\u00ec illeso e senza che neppure le sue vesti fossero state minimamente intaccate dal fuoco ma le fiamme investirono i pagani venuti ad assistere al supplizio. Secondo la tradizione la fornace, tuttora esistente, sarebbe quella presente all'interno del complesso delle basiliche Paleocristiane di Cimitile. Ammalatosi, nonostante fosse guarito da Gennaro, Timoteo non mostr\u00f2 alcuna gratitudine ma lo fece condurre all'anfiteatro di Pozzuoli affinch\u00e9 fosse sbranato dalle fiere. Per questi racconti \u00e8 chiara la derivazione dalla Bibbia, in modo particolare dal Libro del profeta Daniele, a cui il redattore degli Atti Vaticani deve essersi ispirato.\nDurante il cammino verso il luogo dell'esecuzione, situato presso la Solfatara, un mendicante chiese a Gennaro un lembo della sua veste, da conservare come reliquia. Gennaro rispose che, una volta eseguita la sentenza, avrebbe potuto prendere il fazzoletto con cui sarebbe stato bendato.\nLa tradizione vuole che, mentre il carnefice si preparava a vibrare il colpo mortale, Gennaro si fosse portato un dito alla gola per sistemarsi il fazzoletto. In quell'istante il carnefice cal\u00f2 la scure, recidendo anche il dito. Quella notte, Gennaro apparve in sogno a colui che era incaricato di portare via il corpo, invitandolo a raccogliere anche il dito.\nSempre secondo la tradizione, subito dopo la decapitazione sarebbe stato conservato del sangue, come era abitudine a quel tempo, raccolto da una pia donna di nome Eusebia che lo racchiuse in due ampolle; esse sono divenute un attributo iconografico tipico di san Gennaro. Il racconto della pia donna \u00e8 tuttavia recente, e compare pubblicato per la prima volta solo nel 1579, nel volume del canonico napoletano Paolo Regio su \"Le vite de' sette Santi Protettori di Napoli\".\nI vari testi agiografici (inni, carmi e lodi) in onore di san Gennaro e dei suoi compagni martiri si possono consultare nella \"Bibliotheca Sanctorum\" edita dalla Pontificia Universit\u00e0 Lateranense dal 1965.\nLa datazione.\nGli Atti Bolognesi indicano il 305 come l'anno del martirio.\nDocumenti liturgici molto antichi, come il \"calendario cartaginese\" (redatto poco dopo il 505) ed il \"Martirologio Geronimiano\" del V secolo assegnano come data del martirio di Gennaro e dei suoi compagni il 19 settembre; indicano invece nel 13 aprile la data della prima traslazione dei resti del santo.\nAnche in un altro martirologio risalente all'VIII secolo, redatto dal monaco inglese Beda, il 19 settembre viene indicato come data del martirio.\nNel \"calendario marmoreo\" di Napoli la data del 19 settembre viene indicata come \"dies natalis\" di San Gennaro che, nella tradizione cristiana, \u00e8 il giorno della nascita alla vita eterna, ovvero della morte.\nLa venerazione per san Gennaro ha origini antichissime, che risalgono all'epoca del suo martirio o al pi\u00f9 tardi a quella della prima traslazione delle sue spoglie, avvenuta nel V secolo.\nStoria delle reliquie.\nIl vescovo di Napoli Giovanni I trasport\u00f2 fra il 413 e il 431 le reliquie del santo dall'Agro Marciano nella parte inferiore delle catacombe napoletane di Capodimonte, le quali assunsero cos\u00ec il nome del santo, e qui esse furono centro di vivissimo culto.\nIl principe longobardo di Benevento Sicone I, assediando la citt\u00e0 di Napoli nell'831, ne approfitt\u00f2 per riportare i resti mortali, del santo, nella sua citt\u00e0 natale, sede episcopale. Le sante reliquie furono deposte nella cattedrale - che allora si chiamava Santa Maria di Gerusalemme - ove restarono fino al 1154. In quell'anno infatti, considerando che la citt\u00e0 di Benevento non era pi\u00f9 sicura, il normanno Guglielmo I il Malo provvide affinch\u00e9 esse venissero traslate nell'Abbazia di Montevergine.\nA Montevergine per\u00f2 la devozione dei pellegrini che vi si recavano era rivolta soprattutto a san Guglielmo e alla popolarissima icona bizantina della Madonna chiamata \"Mamma Schiavona\", sicch\u00e9 di san Gennaro si perse ben presto la memoria e addirittura la cognizione del suo luogo di sepoltura. A Napoli invece il culto per san Gennaro rimaneva vivissimo, anche per la presenza delle altre sue reliquie: il capo e le ampolle con il suo sangue.\nCarlo II d'Angi\u00f2, dopo aver fatto eseguire dai maestri orafi francesi Stefano Godefroy, Guglielmo di Verdelay e Milet d'Auxerre un preziosissimo busto-reliquiario in argento dorato per contenere la testa e le ampolle con il sangue del santo, espose per la prima volta la reliquia alla pubblica venerazione nel 1305. Suo figlio Roberto d'Angi\u00f2 invece fece realizzare la teca d'argento che custodisce le due ampolle del sangue. Tuttavia la liquefazione del sangue non \u00e8 attestata prima del 17 agosto 1389, allorch\u00e9 il miracolo si comp\u00ec durante una solenne processione intrapresa per una grave carestia.\nQuando a Montevergine, per merito del cardinale Giovanni di Aragona, furono ritrovate le ossa di san Gennaro, collocate al di sotto dell'altare maggiore, la potente famiglia dei Carafa si impegn\u00f2, grazie soprattutto all'interessamento del cardinale Oliviero e con il sostegno di suo fratello l'arcivescovo napoletano Alessandro Carafa, affinch\u00e9 le reliquie tornassero a Napoli, la qual cosa avvenne nel 1497, non senza l'opposizione da parte dei monaci di Montevergine. Come degno luogo per ospitarle, il cardinale Oliviero Carafa fece costruire nel Duomo di Napoli, al di sotto dell'altare maggiore, una cripta d'eccezione in puro stile rinascimentale: la Cappella del Succorpo.\nA seguito di una terribile pestilenza che impervers\u00f2 a Napoli fra il 1526 ed il 1529, i napoletani fecero voto a san Gennaro di edificargli una nuova cappella all'interno del Duomo. Bench\u00e9 i lavori fossero iniziati solo nel 1608 e siano durati quasi quarant'anni, la sfolgorante e ricca Cappella del Tesoro di San Gennaro venne infine consacrata nel 1646. Al di sopra del suo splendido cancello realizzato da Cosimo Fanzago, figura l'iscrizione \"Divo Ianuario e fame bello peste ac Vesaevi igne miri ope sanguinis erepta Neapolis civi patr. vindici\" (\"A San Gennaro, al cittadino salvatore della patria, Napoli salvata dalla fame, dalla guerra, dalla peste e dal fuoco del Vesuvio, per virt\u00f9 del suo sangue miracoloso, consacra\").\nNel 1633 la citt\u00e0 di Napoli, sulla cappella del tesoro, nel suo Duomo scolpiva la sua riconoscenza con la seguente dedica: \"Divo Jannuario - Patriae, regnique praesentissimo tutelari - grata Neapolis\".\nIl 25 febbraio 1964 il cardinale arcivescovo Alfonso Castaldo fece la ricognizione canonica delle venerate reliquie: \"Le ossa furono trovate ben custodite, in un'olla di forma ovoidale che reca dipinta l'iscrizione calligrafica, \"Corpus Sancti Jannuarii Ben. E.P.\".\nUna ricognizione scientifica eseguita il 7 marzo 1965 dal professore G. Lambertini stabil\u00ec che il personaggio a cui appartengono le ossa \u00e8 da individuarsi in un uomo di et\u00e0 giovane (35 anni) di statura molto alta (1,90\u00a0m).\nLiquefazione del sangue di san Gennaro.\nLa reliquia.\nStoricamente, la prima notizia documentata dell'ampolla contenente la reliquia del sangue di san Gennaro risale soltanto al 1389, come riportato nel \"Chronicon Siculum\" (ma dal testo si pu\u00f2 dedurre che doveva avvenire gi\u00e0 da molto tempo): nel corso delle manifestazioni per la festa dell'Assunta di quell'anno, vi fu l'esposizione pubblica delle ampolle contenenti il cosiddetto \"sangue di San Gennaro\". Il 17 agosto vi fu una grandissima processione per assistere al miracolo: il liquido conservato nell'ampolla si era liquefatto \"come se fosse sgorgato quel giorno stesso dal corpo del santo\".\nLa cronaca dell'evento sembra suggerire che il fenomeno si verificasse allora per la prima volta. Del resto, la \"Cronaca di Partenope\", precedente di qualche anno (1382), pur parlando di diversi \"miraculi\" attribuiti alla potenza di san Gennaro, non menziona mai una reliquia di sangue del martire.\nOggi le due ampolle, fissate all'interno di una piccola teca rotonda realizzata con una larga cornice in argento e provvista di un manico, sono conservate nella cassaforte dietro l'altare della cappella del Tesoro di San Gennaro. Una delle due \u00e8 riempita per \u00be, mentre l'altra pi\u00f9 alta \u00e8 semivuota poich\u00e9 parte del suo contenuto fu sottratto da re Carlo di Borbone che, divenuto re di Spagna, lo port\u00f2 con s\u00e9.\nTre volte l'anno (il sabato precedente la prima domenica di maggio e negli otto giorni successivi; il 19 settembre e per tutta l'ottava delle celebrazioni in onore del patrono; il 16 dicembre), durante una solenne cerimonia religiosa guidata dall'arcivescovo, i fedeli accorrono per assistere al miracolo della liquefazione del sangue di san Gennaro. La liquefazione del tessuto biologico durante la cerimonia \u00e8 ritenuta foriera di buoni auspici per la citt\u00e0; viceversa la mancata liquefazione \u00e8 considerata presagio di eventi drammatici. La Chiesa cattolica, pur approvandone la venerazione popolare, non ha mai riconosciuto il fenomeno come miracoloso, limitandosi a definirlo come prodigioso.\nUna terza ampolla \u00e8 conservata nella cappella reliquiaria del Complesso Monumentale Vincenziano, cui appartiene anche la vanvitelliana chiesa della Missione, nel borgo dei Vergini.\nA lungo si attribu\u00ec a miracolo anche la comparsa periodica, nel santuario di San Gennaro alla Solfatara a Pozzuoli, di tracce rosse e trasudo su una lastra marmorea che si riteneva fosse quella su cui Gennaro \u00e8 stato decapitato e che avrebbe ricevuto il suo sangue, ma studi recenti hanno riconosciuto nella lastra il frammento di un altare paleocristiano del VI secolo d.C., su cui si trovano tracce di vernice rossa e di cera e su cui in realt\u00e0 non sarebbe mai avvenuta alcuna esecuzione.\nIndagini scientifiche.\nA seguito della riforma liturgica successiva al Concilio Vaticano II, la Chiesa apport\u00f2 delle modifiche al calendario liturgico (che comprende solennit\u00e0, feste, memorie obbligatorie e memorie facoltative) rendendo obbligatorie alcune memorie di santi e facoltative altre prima obbligatorie: cos\u00ec la memoria liturgica di san Gennaro (che sino ad allora era obbligatoria in tutta la Chiesa universale) fu trasformata in memoria facoltativa al di fuori dell'arcidiocesi di Napoli.\nL'autorit\u00e0 ecclesiastica afferm\u00f2 che lo scioglimento del sangue di San Gennaro, pur essendo scientificamente inspiegabile, non obbliga i fedeli cattolici a prestare l'assenso della propria fede: tale evento venne definito come un fatto prodigioso e venne approvata la venerazione popolare, essendo impossibile, allo stato dell'attuale conoscenza dei fatti, un giudizio scientifico che spieghi il fenomeno della liquefazione.\nNel XVII secolo iniziarono i primi tentativi di confutazione scientifica del fenomeno dello scioglimento del sangue.\nTra i pi\u00f9 noti quello del teologo ugonotto Pierre du Moulin, secondo cui il sangue si scioglierebbe grazie a calce lasciata cadere nell'ampolla; il chimico Caspar Neumann organizz\u00f2 un esperimento pubblico in cui una sostanza rossastra veniva fatta sciogliere con l'ausilio del calore (o con artifici meccanici, come tent\u00f2 di dimostrare Raimondo de Sangro, principe di Sansevero).\nFino all'avvento del XX secolo, comunque, non risultano osservazioni scientifiche sistemiche sulla reliquia a eccezione di alcune misurazioni termometriche realizzate dal matematico Nicola Fergola alla fine del Settecento.\nIl tedesco Gustav Rasch riferisce nel suo diario di viaggio in Italia \"Garibaldi e Napoli nel 1860\" che gi\u00e0 all'epoca era nota la struttura chimica del composto nonch\u00e9 il suo scioglimento a comando, riferendo quanto un farmacista suo conterraneo, che prestava servizio presso la legazione prussiana a Napoli, gli aveva detto.\nLo stesso Rasch riferisce che un sacerdote cattolico al seguito delle Camicie Rosse che sapeva che il clero, di concerto con la nobilt\u00e0 locale, avrebbe tentato di non far sciogliere il liquido per mettere in cattiva luce l'arrivo delle truppe garibaldine e farlo passare davanti al popolo come segno di sventura, avrebbe intimato ai suoi confratelli di non opporsi allo scioglimento del liquido nell'ampolla \u00abSe no, a farlo liquefare, ci penser\u00e0 Garibaldi!\u00bb, in riferimento ai pezzi d'artiglieria puntati contro il duomo.\nUna prima analisi spettroscopica sull'ampolla fu effettuata dai professori Sperindeo e Januario (25 settembre 1902) e rivel\u00f2 lo spettro dell'ossiemoglobina.\nNel 1991 tre ricercatori del Comitato italiano per le affermazioni sul paranormale, Franco Ramaccini, Sergio Della Sala e Luigi Garlaschelli, fornirono altres\u00ec prova scientifica circa l'ottenibilit\u00e0 di uno scioglimento simile a quello che \u00e8 alla base del fenomeno del presunto miracolo. L'indagine CICAP, lungi dal determinare la natura del liquido, aveva per scopo quello di riprodurre gli effetti pi\u00f9 documentati della reliquia. L'esperimento pot\u00e9 dimostrare che non solo \u00e8 possibile riprodurre tali effetti con mezzi attuali, ma che fosse possibile farlo all'epoca della sua comparsa, cos\u00ec smentendo qualsiasi affermazione sull'irriproducibilit\u00e0 o sull'inspiegabilit\u00e0 scientifica del fenomeno.\nLa rivista scientifica \"Nature\" pubblic\u00f2 il resoconto dei tre studiosi nell'ottobre di quello stesso anno, in cui si avanza l'ipotesi che alla base del cosiddetto miracolo vi sia il fenomeno noto come tissotropia, ossia la propriet\u00e0 di alcuni materiali, detti appunto \"tissotropici\", di perdere viscosit\u00e0 sotto sollecitazioni meccaniche quali piccole scosse o vibrazioni, e di tornare allo stato precedente se lasciati indisturbati.\nUn esempio di questa propriet\u00e0 \u00e8 la salsa ketchup, che si pu\u00f2 mostrare in uno stato quasi solido fino a quando delle scosse non la fanno diventare d'un tratto molto pi\u00f9 liquida.\nRamaccini sostenne la verosimiglianza dell'ipotesi osservando il comportamento dell'officiante che imprime all'ampolla un moto meccanico di oscillazione e rotazione durante la cerimonia.\nI ricercatori del CICAP hanno realizzato l'esperimento ottenendo una sostanza tissotropica dal colore rosso sangue con il solo utilizzo di sostanze e materiali reperibili all'epoca a cui risalirebbero le ampolle (fine Trecento):\nGarlaschelli ha affermato: \"Circa la durata del nostro gel: Non mi sono mai preoccupato della stabilit\u00e0 nel tempo del gel stesso. So che alcuni campioni hanno resistito per dieci anni. Altri durano molto meno. Non ho mai trovato un esperto di colloidi che mi desse dei suggerimenti. Ma del resto, mi sono anche preoccupato poco, addirittura, di sigillare in modo perfetto i miei boccettini.\"\nAl contrario in altre occasioni il fenomeno della liquefazione si era manifestato gi\u00e0 prima dell'apertura della teca che custodisce le ampolle. Un analogo fenomeno avviene senza scuotimenti a Ravello in un'ampolla che conterrebbe il sangue di san Pantaleone.\nAlcune analisi spettroscopiche sostengono che nelle ampolle conservate nel duomo di Napoli sia presente emoglobina umana, anche se una risposta chiara sulla natura della sostanza potrebbe essere data solo da un'analisi diretta, ma il CICAP sostiene l'inaffidabilit\u00e0 di tali indagini in quanto non sottoposti a vaglio e facilmente interpretabili in quanto non univoci.\nLa reale cappella del Tesoro di san Gennaro.\nLe reliquie e il sangue di san Gennaro sono custodite nella reale cappella del Tesoro di san Gennaro.\nMuseo del Tesoro di san Gennaro.\nIl Tesoro di san Gennaro \u00e8 composto da straordinari capolavori raccolti in sette secoli di donazioni di papi, re, imperatori, regnanti, uomini illustri, gente comune e facente parte di collezioni uniche e intatte grazie alla \"Deputazione della real cappella del Tesoro di san Gennaro\", antica istituzione laica ancora esistente nata nel 1527 per un voto della citt\u00e0 di Napoli. Oggi il tesoro \u00e8 esposto nel Museo del Tesoro di san Gennaro."}
{"id": "117816", "revid": "2038877", "url": "https://it.wikipedia.org/wiki?curid=117816", "title": "Partito Comunista della Federazione Russa", "text": "Il Partito Comunista della Federazione Russa () \u00e8 un partito politico russo di orientamento marxista-leninista.\nIl partito fa costante richiamo al patriottismo sovietico e al comunismo.\nAlle elezioni parlamentari in Russia del 2021, il partito vince il 20% dei voti. Non riconoscendo i risultati, invocano proteste.\nStoria.\nIl KPRF nacque nel 1993, principalmente per opera di Gennadij Andreevi\u010d Zjuganov, affermatosi in quegli anni come uno dei maggiori critici di Boris El'cin. Tuttavia esso ricevette il contributo eterogeneo da parte di numerose personalit\u00e0, tra cui spicca il filosofo Aleksandr Dugin, capofila del neoeurasiatismo: il suo apporto \u00e8 stato fondamentale per la formazione di una identit\u00e0 patriottica in seno al KPRF e per diffondere lo studio della geopolitica tra i suoi quadri. Non a caso il KPRF aveva acquistato le simpatie anche di un ex dissidente sovietico come Aleksandr Zinov'ev.\nNel 1993 il KPRF affront\u00f2 anche la sua prima prova elettorale, le elezioni legislative, ottenendo il 12,40% dei suffragi (terzo partito), pari a 42 seggi. Nel 1995 il rinnovo della Duma fece segnare un \"exploit\" storico per il KPRF: primo classificato (con pi\u00f9 del doppio dei voti ottenuti dal secondo partito), il 22,30% dei voti e il 34,9% dei seggi (157).\nL'anno seguente il KPRF appoggi\u00f2 la candidatura presidenziale di Gennadij Zjuganov, votato da 24.211.686 elettori (32,03%) al primo turno, a poca distanza dal presidente uscente Boris El'cin, ma da questi battuto al ballottaggio (53,82% contro 40,31%), probabilmente a causa di brogli elettorali. Le elezioni parlamentari in Russia del 1999 fecero segnare il picco massimo del KPRF, confermatosi primo partito col 24,29% dei voti (ma 113 seggi in virt\u00f9 della mutata legge elettorale). Tuttavia l'anno seguente Gennadij Zjuganov non riusc\u00ec a portare al ballottaggio delle elezioni presidenziali il suo nuovo rivale, Vladimir Putin. Il presidente del KPRF ottenne infatti 21.928.468 voti, pari al 29.48%.\nLa popolarit\u00e0 di Putin e la nascita di un nuovo partito \"del potere\", \"Edinaja Rossija\" (\"Russia Unita\"), hanno interrotto la sorprendente cavalcata in avanti del KPRF, avviandolo anzi verso un rapido declino: alle elezioni legislative del 2003 il KPRF ha perduto la prima posizione, ma cosa ben pi\u00f9 grave solo 7.647.820 elettori (il 12,61%) hanno scelto di votarlo. Tendenza negativa confermata l'anno successivo dalla elezioni presidenziali, in occasione delle quali il KPRF aveva deciso di puntare sul candidato del Partito Agrario di Russia Nikolaj Charitonov, votato da 9.513.313 elettori (il 13,69%). Il calo dei consensi \u00e8 stato tuttavia interpretato dal KPRF come effetto della repressione governativa: Gennadij Zjuganov, presidente del partito, ha definito le elezioni parlamentari in Russia del 2003 uno \"spettacolo rivoltante\".\nIl 2 marzo 2008 il KPRF si riprende dalle deludenti prestazioni elettorali precedenti conquistando il 17,72% dei voti alle nuove elezioni presidenziali in Russia del 2008, risultato positivo rafforzato anche nelle elezioni parlamentari del dicembre 2011, dove il KPRF ottiene il 19,20% dei voti, eleggendo 92 rappresentanti alla Duma.\nNel 2012 Egor Liga\u010d\u00ebv critic\u00f2 duramente l'operato di Zjuganov, accusandolo di aver tradito i fondamenti del marxismo-leninismo a favore del nazionalismo borghese, e di essere vicino alle posizioni di populismo di destra del partito di Vladimir Putin.\nNel 2013 il partito vinse le elezioni locali a Novosibirsk (la terza citt\u00e0 pi\u00f9 grande del Paese), ma la sua capacit\u00e0 elettorale sembra variare molto in base alla regione analizzata.\nNel 2018, il candidato del PCFR, Valentin Konovalov (allora trentenne), vinse le elezioni in Khakassia, diventandone presidente .\nNel 2020, il partito si oppone alla riforma della Costituzione proposta dal governo russo."}
{"id": "117821", "revid": "1522738", "url": "https://it.wikipedia.org/wiki?curid=117821", "title": "Asterix", "text": "Asterix (nell'originale francese \"Ast\u00e9rix\" o \"Ast\u00e9rix le Gaulois)\" \u00e8 una serie a fumetti francese incentrata sull'omonimo personaggio, di genere umoristico/avventuroso creata da Ren\u00e9 Goscinny (testi) e Albert Uderzo (disegni) e pubblicata a partire dal 1959 sulla rivista \"Pilote\" e successivamente pubblicata in trentasette volumi e, tradotta in oltre un centinaio di paesi, ha venduto oltre 200 milioni di copie.\nLa prima striscia di Asterix fece la sua apparizione nel 1959 quando in Francia era ancora vivo il ricordo dell'invasione nazista, venendo pubblicata pochi mesi dopo l'elezione di Charles de Gaulle a Presidente della Repubblica. La tenace opposizione del villaggio gallico all'invasore romano poteva facilmente ricordare la resistenza di una parte dei francesi all'occupazione tedesca.\nLa serie a fumetti ha avuto trasposizioni cinematografiche con una lunga serie di lungometraggi d'animazione e quattro film live action, e ha ispirato un vasto merchandising. Nel 1989 \u00e8 stato inaugurato a Plailly, vicino a Parigi, un parco divertimenti dedicato ai personaggi, il Parc Ast\u00e9rix, che contende il secondo posto tra i pi\u00f9 visitati del paese a Futuroscope e Le Puy du Fou.\nStoria editoriale.\nPreceduto da queste parole Asterix debutta in Francia sul primo numero della rivista Pilote il 29 ottobre 1959, su sceneggiatura di Goscinny e disegni di Uderzo. Il fumetto continu\u00f2 a essere pubblicato prima sulla rivista e poi in volume e, dal 1974, le storie esordirono direttamente in volume. In Francia le prime venti storie sono state inizialmente pubblicate a puntate sulla rivista di fumetti \"Pilote\", a partire dal suo primo numero uscito in edicola il 29 ottobre 1959, sotto il marchio delle edizioni Dargaud; in seguito la stessa Dargaud raccolse le storie in volumi brossurati a partire dal 1961. Le storie numero ventuno (\"Asterix e il regalo di Cesare\"), ventidue (\"Asterix in America\") e ventitr\u00e9 (\"Asterix e la Obelix SpA\") vennero pre-pubblicate invece rispettivamente sui quotidiani \"Le Monde\", \"Sud Ouest\" e \"Le Nouvel Observateur\". Le storie dalla ventiquattresima (\"Asterix e i Belgi\") in poi furono stampate direttamente in albo.\nNel 1998 la Dargaud perse i diritti sulla serie, in seguito a una lunga battaglia legale, in favore della neonata casa editrice Albert Ren\u00e9, fondata dallo stesso Uderzo. Nel 2008 lo stesso Uderzo cedette la quota di maggioranza (60%) delle Edizioni Albert Ren\u00e9 alla casa editrice Hachette Livre, che divenne cos\u00ec la titolare di tutti i diritti sulle pubblicazioni francesi dell'eroe gallico. La decisione, presa insieme ad Anne Goscinny, figlia dello sceneggiatore scomparso e detentrice del 20% delle azioni della casa editrice Albert Ren\u00e9, venne motivata dall'ormai ottantunenne Uderzo come una sua precisa volont\u00e0 di far sopravvivere il suo personaggio alla sua morte. La figlia del fumettista Sylvie Uderzo, a sua volta in possesso del 40% delle azioni della Albert Ren\u00e9, ha per\u00f2 osteggiato pubblicamente la vendita, accusando in sostanza suo padre di essere stato spinto unicamente da ragioni economiche, e di essere stato \"manipolato\".\nEdizioni estere.\nItalia.\nIn Italia la prima apparizione di Asterix si ebbe su \"Asterlinus\", supplemento speciale della rivista \"Linus\" dell'aprile 1967 e contenente la traduzione italiana della storia \"Asterix e i Britanni\". Altre storie della serie sono state pubblicate a puntate sempre su \"Linus\" o sulla rivista \"Il Mago\". La Arnoldo Mondadori Editore acquis\u00ec poi i diritti di pubblicazione pubblicando le storie del personaggio in una propria collana esordita nel 1968 che riprendeva i titoli della serie francese e della quale ha pubblicato senza una periodicit\u00e0 fissa tutti i 36 volumi fino al 2013. Nel 1979 \u00e8 partita una seconda collana della Mondadori che ha ristampato i primi 19 volumi. Le singole storie sono comparse anche su riviste come \"Il Giornalino, Linus, Il Mago, Il Messaggero dei Ragazzi\" e nella collana Oscar Mondadori. Alla Mondadori \u00e8 subentrata poi la casa editrice Panini comics. I principali traduttori italiani della serie sono stati Marcello Marchesi, Luciana Marconcini e Alba Avesini.\nElenco albi.\nL'elenco comprende 39 titoli:\nTrama e ambientazione.\nAmbientata nell'antica Gallia al tempo di Giulio Cesare, attorno al 50 a.C., ha per protagonisti il guerriero gallo Asterix, il suo miglior amico Obelix e tutti gli altri abitanti di un piccolo villaggio gallico in Armorica (l'odierna Bretagna) che si ostina a resistere alla conquista romana grazie all'aiuto di una pozione magica preparata dal druido Panoramix, in grado di rendere invincibili. Circondato dagli accampamenti romani di \"Babaorum\", \"Aquarium\", \"Petibonum\" e \"Laudanum\" il piccolo villaggio gallico rimane l'unico pezzo di Gallia libero dal dominio romano.\nInizialmente Asterix doveva essere l'unico personaggio principale della storia ma Uderzo insistette affinch\u00e9 avesse una spalla. Gli venne affiancato Obelix, un personaggio grasso, placido e gioviale che non porta ancora un menhir ma un'ascia. Durante la prima avventura ha un ruolo di contorno, limitandosi ad aspettare il ritorno del protagonista, ma Goscinny lo recuperer\u00e0 nelle avventure successive ridistribuendo i ruoli: Ast\u00e9rix diventa un eroe a tutto tondo, limitato solo dal fisico mentre i difetti franco-gallici vanno a ricadere sul suo compare Ob\u00e9lix, che \u00e8 suscettibile, irascibile e goloso.\nIl villaggio \u00e8 posto in Armorica, antico nome della Bretagna e per alcuni scelta come simbolo di testardaggine contadina e di ostilit\u00e0 contrapposta al centralismo di Parigi (da tempo infatti i bretoni chiedono maggiore autonomia), ma Goscinny afferm\u00f2 poi che per lui ogni posto andava bene e Uderzo scelse la Bretagna, dato che si ricordava bene dei suoi paesaggi. Il villaggio \u00e8 circondato dagli accampamenti romani sopra citati, il che fa s\u00ec che spesso ne nascano degli scontri fra i due popoli; come in Lucky Luke, per\u00f2, le battaglie sono incruente e a parte qualche occhio nero e qualche braccio rotto non accade nulla di irreparabile.\nAspetti ricorrenti.\nNegli episodi della saga a fumetti del personaggio ci sono battute e temi ricorrenti:\nAltri media.\nAsterix ha avuto numerosi adattamenti, sia d'animazione che live-action, oltre a numerosi videogiochi che vedono protagonisti i personaggi delle sue avventure."}
{"id": "117826", "revid": "122707570", "url": "https://it.wikipedia.org/wiki?curid=117826", "title": "Abbott-Detroit", "text": "La Abbott Motor Co. conosciuta anche solo come Abbott-Detroit fu una casa automobilistica specializzata nell'automobile di lusso statunitense nata nella patria classica delle automobili, a Detroit, e operante tra il 1909 e il 1918.\nLe sue vetture erano considerate potenti e ben disegnate e tra i modelli prodotti vi sono:\nNelle sue pubblicit\u00e0 veniva rimarcata la possibilit\u00e0 di avere, sullo stesso telaio di base, cinque diversi tipi di carrozzeria.\nDopo che la produzione presunta aveva raggiunto i 15/20 esemplari al giorno, nel 1916 l'azienda dapprima cambi\u00f2 nome in Consolidated Car Co., in seguito si trasfer\u00ec a Cleveland in un nuovo impianto pi\u00f9 vasto e utilizzando il semplice marchio Abbott, ma pochi anni dopo, nel 1918 chiuse la produzione."}
{"id": "117828", "revid": "31789", "url": "https://it.wikipedia.org/wiki?curid=117828", "title": "Idefix", "text": "Idefix (\"Id\u00e9fix\") \u00e8 un personaggio immaginario presente all'interno della serie a fumetti \"Asterix\", della coppia Ren\u00e9 Goscinny e Albert Uderzo.\n\u00c8 un cane di dimensioni minuscole, fedele amico e animale domestico di Obelix che nutre per lui un grande affetto, ricambiato. Fa la sua prima apparizione nell'albo \"Asterix e il giro di Gallia\", ma viene chiamato per nome per la prima volta solo nell'avventura successiva, \"Asterix e Cleopatra\"; da allora \u00e8 apparso almeno in una vignetta in tutte le storie successive.\nSpesso relegato a \"comparsa\", talvolta accompagna Asterix e Obelix nelle loro avventure attraverso il mondo e in alcuni casi prende parte attiva alla trama. A ogni modo, molte volte lo si pu\u00f2 vedere ai margini delle vignette mentre fa qualcosa di interessante, annusando, esplorando, interagendo con altri animali o, semplicemente, mettendosi nei guai.\nIl personaggio.\nPrima apparizione e origine del nome.\nIdefix esord\u00ec sulle pagine della rivista \"Pilote\" nel 1963, all'interno della storia \"Asterix e il giro di Gallia\"; nella sua prima apparizione, nella nona vignetta della tavola 6 di tale albo, lo si vede seduto fuori da una salumeria nella citt\u00e0 di Lutetia. Vedendone uscire Asterix e Obelix carichi di cibo incomincia a seguirli, e rimane non visto alle loro calcagna per tutto il viaggio attraverso la Gallia. Solo nell'ultima tavola Obelix, tornato al villaggio, finalmente si accorge di lui e lo adotta, donandogli una carezza e un osso.\nUderzo ha dichiarato di aver inizialmente ideato il personaggio perch\u00e9 aveva bisogno di un \"riempitivo\" per alcune vignette dell'albo, che rischiavano di apparire troppo spoglie. Dopo varie discussioni con Goscinny, i due decisero infine di farne un personaggio fisso, cosa che avverr\u00e0 a partire dall'albo successivo, \"Asterix e Cleopatra\", in cui fra l'altro il cagnolino prende parte attiva alla trama aiutando Asterix, Obelix e Panoramix a uscire dalla Piramide in cui erano stati intrappolati, trovando la via del ritorno grazie al suo fiuto.\nIl suo nome \u00e8 un gioco di parole sull'espressione francese \"id\u00e9e fixe\", ovvero \"idea fissa\".\nPer sceglierlo venne indetto un sondaggio tra i lettori della rivista \"Pilote\", nel quale ognuno poteva avanzare le sue proposte. I risultati vennero pubblicati sul numero 216 del settimanale, uscito in edicola il 12 dicembre 1963, accompagnati da uno scritto dei due autori che motivava la loro scelta:\nCaratteristiche.\nFisicamente, Idefix \u00e8 un cane di taglia veramente minuscola (entra tutto in una mano) dal pelo bianco colorato di nero sulla punta delle orecchie e della coda. La sua razza \u00e8 indefinita, e non riconducibile a nessuna di quelle realmente esistenti; nei film dal vivo di Asterix viene \"interpretato\" da un Westie, che probabilmente \u00e8 l'esemplare che pi\u00f9 gli si avvicina. Le sue dimensioni minute sono esaltate dal contrasto con il suo gigantesco padrone; inoltre, la sua presenza sottolinea costantemente il cuore dolce e sensibile dell'altrimenti manesco Obelix, che nutre per il suo animale un affetto enorme.\nCaratterialmente il cagnolino \u00e8 estremamente affettuoso e socievole, e fa facilmente amicizia con gli altri animali che incontra nei suoi viaggi, dal colossale alano dei pirati Danesi conosciuto in \"Asterix in America\" ai pigri cani corsi di \"Asterix in Corsica\". \u00c8 inoltre amico del gallo del villaggio, Chanteclairix, come si scopre in un'avventura breve pubblicata all'interno di \"Asterix tra banchi e... banchetti\". Si dimostra per\u00f2 aggressivo nei confronti dei Romani e, in generale, di chiunque si dimostri ostile ai suoi padroni, non esitando a ringhiare o attaccare con grande coraggio gli eventuali assalitori, incurante delle differenze di forza e di taglia.\nDa buon cane, \u00e8 dotato di un ottimo olfatto, come dimostra fin dalla sua prima avventura \"ufficiale\" in \"Asterix e Cleopatra\", ed \u00e8 particolarmente abile nello scovare cinghiali; in \"L'odissea di Asterix\" Obelix afferma come Idefix annusando sia \"in grado di trovare qualunque cosa\", parole immediatamente confermate dal cagnolino che riesce a scoprire un sorgente di petrolio in pieno deserto. A ogni modo, lo stesso Obelix non sembra saper sfruttare al meglio questa sua capacit\u00e0, dal momento che pretende di insegnare al suo amico a quattro zampe a fiutare i menhir, che vorrebbe questi riportasse come fossero bastoncini.\nIdefix dimostra spesso di essere molto intelligente, caratteristica che aumenta e diviene pi\u00f9 evidente nel corso delle storie, comprendendo ci\u00f2 che dicono i suoi amici umani e assumendo a volte degli atteggiamenti quasi antropomorfi. Di nuovo, tuttavia, il fatto di avere Obelix per padrone non si rivela un vantaggio per lui, dal momento che questi spesso si mette in testa di insegnargli \"tutto ci\u00f2 che sa\": in \"Asterix e il paiolo\" dichiara di aver insegnato al cane a contare, dimostrando in realt\u00e0 di non saper contare lui stesso. A ogni modo, Idefix ovviamente non parla, n\u00e9 esprime i propri pensieri in parole (al contrario di altri cani dei fumetti): di solito le sue nuvoletta mostrano disegni che rivelano i suoi pensieri. L'unica eccezione si ha in \"Le mille e un'ora di Asterix\" in cui, davanti a un gioco di parole piuttosto infelice di Assurancetourix lo si vede pensare \"...e si definisce un poeta!\"\nAncora, talvolta Idefix si dimostra piuttosto critico nei confronti dell'irrazionale esuberanza dei suoi amici Galli, che commenta sbuffando o picchiandosi la testa con un dito, in un gesto tipico di Obelix. In almeno due occasioni mostra apertamente il suo dissenso di fronte ad alcuni atteggiamenti particolarmente insensati di Obelix, andando invece ad appoggiare il pi\u00f9 assennato Asterix: avviene in \"Asterix e l'indovino\" e soprattutto in \"Asterix e la Obelix SpA\", storia in cui arriva a mordere il suo stesso padrone. Inoltre, forse per gelosia, Idefix si dimostra sempre estremamente critico nei confronti del ben noto debole di Obelix per le ragazze, sbuffando o ringhiando irritato ogni qual volta questi perde la testa per qualche fanciulla, come in \"Asterix legionario\", \"Asterix e il regalo di Cesare\" e \"Asterix e il grande fossato\".\nInfine, la caratteristica pi\u00f9 saliente di Idefix \u00e8 di certo il suo grande amore per la Natura: definito dai suoi stessi autori un \"cane ecologista\", Idefix soffre terribilmente quando vede maltrattare o sradicare un albero, esprimendo il suo dolore con lunghi ululati di pianto. Questa peculiarit\u00e0 emerge la prima volta nell'albo \"Asterix e i Normanni\", e diventer\u00e0 da allora in poi un tratto distintivo del personaggio.\nApparizioni notevoli.\nIdefix appare almeno per una vignetta in tutti gli albi della serie successivi alla sua prima apparizione in \"Asterix e il giro di Gallia\"; il suo ruolo in alcuni di questi \u00e8 estremamente limitato, mentre in altri la sua parte si fa pi\u00f9 corposa. Spesso il cagnolino accompagna Asterix e Obelix nei loro viaggi intorno al mondo, sebbene Asterix stesso di solito obietti come il cane sia troppo piccolo per imbarcarsi in simili avventure, opinione non condivisa dall'amico, che tenta sempre di trovare dei modi per portarselo dietro. Questo fin dalla sua prima avventura in \"Asterix e Cleopatra\", in cui Idefix viene nascosto da Obelix in una sacca e da lui portato in Egitto; nel corso della storia il suo contributo si rivela importante, prima aiutando i padroni a fuggire dalla piramide e poi portando un messaggio a Cleopatra (sebbene a sua volta portato da Asterix).\nIn \"Asterix alle Olimpiadi\" partecipa alla spedizione olimpica in Grecia insieme al resto del villaggio, e lo si pu\u00f2 vedere sognare di salire sul gradino pi\u00f9 alto del podio e vedersi ricevere un osso d'oro. In \"Asterix e il paiolo\" accompagna i due Galli nella loro ricerca di denaro, e in \"Asterix in Iberia\" diventa grande amico di Pepe, il ragazzo ibero, legame che tuttavia suscita la gelosia di Obelix convinto che il giovane abbia una pessima influenza sul suo amico.\nIn \"Asterix e il Regno degli dei\" mette per la prima volta in luce tutto il suo animo ecologista, prendendo in antipatia l'architetto Angolacutus, reo di rovinare gli alberi e di aver intenzioni disboscatorie. In \"Asterix e l'indovino\" finisce nelle mire del ciarlatano del titolo, che vorrebbe leggere gli aruspici nelle sue interiora, ma viene difeso da un infuriato Obelix che dichiara \"chi tocca Idefix si prende una sberla!\", al che Asterix risponde ironicamente all'indirizzo dell'indovino \"attento, le predizioni di Obelix in genere si avverano...\". In \"Asterix in Corsica\" Obelix, pur di portarlo con s\u00e9 nel viaggio, regala il cagnolino al corso Ocatarinetabelasciscix, per poi farselo donare indietro alla fine dell'avventura.\nIn \"Asterix e la Obelix SpA\" si dimostra insofferente verso i modi da \"commerciante arricchito\" di Obelix; in \"Il figlio di Asterix\" mette in luce le sue doti di baby-sitter trovandosi a doversi prendere cura di un bambino.\nInfine, in \"Asterix e Latraviata\" trova una compagna e alla fine dell'episodio lo si pu\u00f2 vedere attorniato da una vasta cucciolata.\nIn altri media.\nCinema.\nIdefix appare in tutti i lungometraggi d'animazione che hanno per protagonista Asterix.\n\u00c8 inoltre presente nei film dal vivo tratti dalla serie a partire dal 2000, in cui il suo ruolo \u00e8 interpretato da un West Highland White Terrier.\nLibri illustrati.\nPersonaggio molto amato dai lettori pi\u00f9 piccoli, negli anni settanta Idefix \u00e8 stato fatto protagonista di una serie di libri illustrati dedicati ai bambini. Il primo albo della serie \u00e8 uscito nel 1973 ed \u00e8 stato seguito da altri quindici:\nIn altre lingue.\nIdefix mantiene il suo nome, con poche varianti di scrittura, nella maggior parte delle lingue in cui gli albi sono tradotti. Fa eccezione in particolare l'edizione in lingua inglese, sia negli Stati Uniti sia in Gran Bretagna, in cui \u00e8 stato ribattezzato \"Dogmatix\", nome con cui \u00e8 universalmente noto nel mondo anglofono.\nIn italiano, un'eccezione \u00e8 stata la traduzione delle edizioni Star Comics, che, per far meglio comprendere il senso originale del nome (idea fissa), hanno utilizzato \"Ideafix\"; inoltre nell'edizione italiana del film \"Asterix e Cleopatra\" il suo nome \u00e8 stato ineditamente tradotto con \"Ercolino\".\nAltre variante del suo nome, nelle lingue in cui \u00e8 stato pubblicato il fumetto, sono le seguenti:"}
{"id": "117832", "revid": "7077", "url": "https://it.wikipedia.org/wiki?curid=117832", "title": "HIPERMAN", "text": "HIPERMAN (HIgh PErformance Radio Metropolitan Area Network) indica lo standard creato dall'European Telecommunications Standards Institute (ETSI), in particolare dal gruppo Broadband Radio Access Networks (BRAN), per dotare l'Europa ed altri paesi che aderiscono agli standard ETSI di una rete di comunicazione wireless sulla banda di 2 - 11 GHz. HIPERMAN \u00e8 l'alternativa Europea a WiMAX ed a IEEE 802.16."}
{"id": "117839", "revid": "671029", "url": "https://it.wikipedia.org/wiki?curid=117839", "title": "Heineken Cup 2005-2006", "text": "La Heineken Cup 2005-06 fu l'11\u00aa edizione della coppa d'Europa di rugby XV per club.\nDisputatasi tra ottobre 2005 e maggio 2006 tra 24 club europei provenienti da Francia, Galles, Inghilterra, Irlanda, Italia e Scozia, si tenne secondo la forma consueta a 6 gironi per determinare le otto squadre della fase finale a eliminazione (le sei vincitrici di ciascun girone pi\u00f9 le migliori seconde classificate).\nIn tale fase si adott\u00f2 il sistema di punteggio dell'Emisfero Sud, con 4 punti per la vittoria, 2 per il pareggio e i punti di \"bonus\", uno a partita per le squadre che marcassero almeno quattro mete pi\u00f9 un ulteriore per la squadra sconfitta che eventualmente perdesse con meno di 8 punti di scarto.\nIl 24\u00b0 club usc\u00ec dallo spareggio italo-celtico, introdotto in tale edizione della Coppa per stabilire chi, tra la prima squadra non qualificata della Celtic League e l'analoga del campionato italiano, dovesse partecipare alla competizione.\nIl primo spareggio si tenne tra il Viadana, miglior semifinalista perdente del campionato italiano 2004/05, e il Cardiff Blues, primo tra i club gallesi non qualificatisi, e fu vinto da questi ultimi.\nIn tale edizione della Coppa debutt\u00f2 pure un direttore di gara italiano, Carlo Damasco, che il 14 gennaio 2006 diresse il suo primo incontro di Heineken Cup (anche se gi\u00e0 dal 2002 arbitrava in Challenge Cup, la competizione cadetta) tra Ospreys e Clermont a Swansea.\nI campioni uscenti del Tolosa, pur avendo disputato un'ottima prima fase (la squadra risult\u00f2 essere la prima delle qualificate al turno a eliminazione), nel confronto interno dei quarti di finale contro il Biarritz, a sua volta ultimo tra le squadre che passarono il primo turno, furono sconfitti.\nFu proprio la formazione franco-basca ad arrivare in finale, sconfitta 19-23 dal Munster, che port\u00f2 in Irlanda per la seconda vola il titolo di campione d'Europa per club.\nSpareggio italo-celtico.\nIl primo spareggio italo-celtico si tenne a Brescia tra Viadana e Cardiff Blues; i gallesi si imposero nettamente 38-9."}
{"id": "117856", "revid": "125625646", "url": "https://it.wikipedia.org/wiki?curid=117856", "title": "Ghisa", "text": "La ghisa (detta anche fino all'Ottocento ferraccio per la minore qualit\u00e0 e la peggiore lavorabilit\u00e0 rispetto all'acciaio dolce) \u00e8 una lega ferrosa costituita principalmente da ferro e carbonio con tenore di carbonio relativamente alto (2,06% &lt; C &lt; 6,67% che \u00e8 il limite di saturazione) ottenuta per riduzione o trattamento a caldo dei minerali di ferro.&lt;br&gt; Le ghise si classificano come ipoeutettiche, eutettiche o ipereutettiche se il tenore di carbonio \u00e8 rispettivamente minore di 4,3%, uguale a 4,3% o maggiore di 4,3%. \nLe leghe ferrose con tenore di carbonio 0,08% &lt; C &lt; 2,06% sono gli acciai.\nLa ghisa fonde a circa 1150\u00a0\u00b0C con tenore di carbonio 4,3% (punto eutettico). All'aumentare o al diminuire del tenore di carbonio la temperatura di fusione aumenta.\nProduzione.\nLa produzione della ghisa avviene generalmente per riduzione degli ossidi di ferro mediante combustione di carbon coke a contatto con gli stessi, in apparecchiature chiamate altiforni. Il minerale viene disposto a strati alternati con carbon coke a basso tenore di zolfo; il ferro contenuto nel minerale, quando raggiunge lo stato fuso, cola verso il basso raccogliendosi in appositi contenitori.\nA partire dagli anni novanta del novecento \u00e8 disponibile industrialmente il processo Corex che pu\u00f2 sostituire l'altoforno introducendo numerosi vantaggi, tra cui l'eliminazione della cokeria.\nL'impiego principale della ghisa \u00e8 quello intermedio nella produzione di acciaio, che si ottiene per decarburazione della ghisa in apparecchiature dette convertitori in cui viene insufflato ossigeno o aria: il gas, reagendo con il carbonio, ne riduce il tasso nel metallo fuso e viene evacuato come anidride carbonica.\nRispetto all'acciaio dolce (C &lt; 1,5%), la ghisa presenta maggiore durezza, quindi maggior resistenza all'abrasione, e minore resilienza, quindi maggiore fragilit\u00e0, inoltre ha un coefficiente di dilatazione termica pi\u00f9 basso (10 ppm contro 12 ppm, cio\u00e8 circa il 20% in meno), questa caratteristica, aggiunta all'effetto lubrificante del carbonio presente nella lega sotto forma di grafite, la rende adatta per accoppiamenti ove vi siano variazioni di temperatura. Inoltre la presenza del carbonio in elevata quantit\u00e0 nella ghisa ha una notevole attivit\u00e0 antiruggine, cos\u00ec che spesso i manufatti in ghisa, e specialmente gli arredi urbani (panchine, fontanelle, chiusini), sono verniciati non al fine di una particolare protezione, ma solo per motivi estetici.\nLa struttura cristallina (microstruttura) discontinua della ghisa costituisce uno smorzatore delle vibrazioni meccaniche.\nA differenza dell'acciaio, che pu\u00f2 essere modellato in prevalenza solo per forgiatura dato che a temperatura di fusione si liquefa restando notevolmente viscoso, la ghisa, per la sua bassa viscosit\u00e0 alla temperatura di fusione, \u00e8 usata in larga misura anche nella produzione di getti di fusione. Questi consistono nel realizzare la forma negativa di ci\u00f2 che si vuole ottenere e con la successiva colata della ghisa liquida nello stampo che, andando a occupare la parte vuota, assume la forma desiderata. Le fusioni in ghisa con materiali di qualit\u00e0 permettono la realizzazione di forme complesse e dettagli minuti. Il raffreddamento dei getti influenza la struttura della ghisa che risulta bianca se il raffreddamento \u00e8 rapido o grigio scura se il raffreddamento \u00e8 lento.\nIn passato la fusione della ghisa avveniva esclusivamente in terra; poi si \u00e8 passati alla fusione in conchiglia; oggi si \u00e8 arrivati alla colata continua, da cui si ricava la ghisa che \u00e8 denominata anche ghisa idraulica. Le barre a colata continua, grazie alle loro estrema compattezza e assoluta assenza di soffiature, si presentano qualitativamente ottime. Il procedimento di colata continua permette di ottenere una barra di profilo costante e inoltre le caratteristiche meccaniche risultano nettamente migliori, a parit\u00e0 di lega, di quelle di una tradizionale fusione in terra. Si pu\u00f2 usare questo tipo di ghisa, come si desume dal nome, nella produzione di valvole e componenti idraulici senza il rischio di riscontrare trafili del fluido idraulico a causa delle soffiature.\nLe caratteristiche che consentono il conveniente uso della ghisa in molte applicazioni sono:\nLe eccellenti caratteristiche meccaniche del materiale e la facilit\u00e0 di formatura spiegano la sua diffusione nell'uso, anche in prodotti attuali di buona tecnologia, come i monoblocchi dei motori automobilistici. La facilit\u00e0 di fusione permette che questa operazione primaria sia anche quella definitiva per dare la forma (salvo le lavorazioni finali), mentre per l'acciaio le fucinature a caldo e le lavorazioni meccaniche a freddo sono energeticamente onerose ed impegnano riprese di lavorazioni, magazzinaggi e tempo.\nTipi di ghisa.\nLa ghisa pu\u00f2 essere classificata in:\nStoria della ghisa.\nNel bacino del Mediterraneo si possono far risalire i primi tentativi di produzione della ghisa a oltre 1000 anni a.C.: i minerali ferrosi venivano riscaldati con carbone di legna in forge rudimentali. Lo sviluppo della ghisa inizi\u00f2 in Europa in relativo ritardo, dato che i forni riuscivano solo saltuariamente a superare i 750\u00a0\u00b0C (temperatura di fusione minima della combinazione ferro - carbonio con presenza di carbonio del 0,81%).\nInfatti il \"ferro\" veniva in realt\u00e0 prodotto direttamente come \"acciaio\" in quanto il carbonio incombusto presente nel carbone di legna si combinava con il ferro. La massa arroventata e spugnosa prodotta veniva percossa, da cui la presenza di magli in prossimit\u00e0 di corsi d'acqua, fino ad espellere le impurit\u00e0 minerali contenute. L'operazione \u00e8 chiamata puddellaggio. Durante l'operazione l'acciaio veniva sottoposto a numerose operazioni di ripiegatura che ne favorivano la formazione di fibre.\nNelle montagne sopra Bienno, in Val Camonica, \u00e8 stato ritrovato un forno con un massello di \"ferraccio\" databile al 700 d.C. circa, segno dei buoni progressi tecnici dei forni, in grado di superare i 900\u00a0\u00b0C e di avvicinarsi ai 1200\u00a0\u00b0C.\nLa ghisa era un sottoprodotto indesiderato della produzione della spugna di ferro in bassoforni particolarmente efficienti. Trovava un limitato utilizzo, assieme al ferro dolce, nella produzione dell\"'acciaio a pacchetto\". Per buona parte del Medioevo nell'Europa occidentale la produzione siderurgica continu\u00f2 a essere basata sulla battitura delle spugne ottenute nei bassoforni.\nNei secoli successivi in diverse parti d'Europa un progressivo lavoro di affinamento dei metodi di costruzione dei forni port\u00f2 alla realizzazione dei primi forni \"a torre\", antenati dei moderni altiforni, in varie forme.\nDue dei pi\u00f9 vecchi siti di produzione della ghisa mediante forni a torre sono stati trovati a Lapphyttan e Vinarhyttan, in Svezia, e sono datati tra il 1150 ed il 1350.\nMentre i forni a cupola per la produzione della spugna metallica necessitavano di essere distrutti alla fine della combustione, i cosiddetti \"Stuckofen\", forni \"alla norvegese\", e forni \"alla bresciana\" lavoravano con un processo continuo e consumavano meno combustibile, potendo produrre fino a 1.300\u20131.500\u00a0kg di ghisa al giorno consumando 3.000\u20133.200\u00a0kg di carbone di legna.\nLa ghisa era un ottimo materiale da fonderia, ma aveva scarse qualit\u00e0 meccaniche. Con le tecniche dell'epoca solo piccole quantit\u00e0 potevano essere decarburate per ottenere acciaio lavorabile; per questo motivo le forge catalane rimasero in uso in Europa e nel Nord America fino alla fine del XVIII secolo.\nAl termine del XIV secolo inizi\u00f2 a crearsi un mercato specifico della ghisa, spinto dalla necessit\u00e0 di produrre cannoni e palle da cannone, ed essa cominci\u00f2 ad essere prodotta in diverse parti d'Europa in forni a torre che usavano il carbone di legna come agente riducente.\nIl termine 'ghisa' deriva dal tedesco 'Gusseisen', che indica proprio la ghisa e che letteralmente significa 'ferro colato'.\nUso dialettale e figurativo del termine.\nA Milano \"el ghisa\" \u00e8 l'appellativo familiare dato al vigile urbano, probabilmente a causa dell'uniforme nera, che appunto ricorda il colore dei getti di ghisa. Altri sostengono che questo appellativo sia dovuto allo stemma di ghisa che portano sul caschetto. L'origine pi\u00f9 probabile \u00e8 il fatto che il cappello a cilindro alto e grigio che i vigili portavano nel 1860 ricordava i tubi di ghisa di certe stufe o dei tubi di gronda che anticamente erano chiamati appunto \"can\u00f3n de stua\", appunto \"canna di stufa\".&lt;br&gt;Nel mondo dell'arrampicata alpinistica e sportiva il termine \"ghisa\" sta a sottolineare come i muscoli degli avambracci, dopo diversi sforzi, si siano induriti a tal punto da non riuscire pi\u00f9 a decontrarsi e poter cos\u00ec generare una nuova contrazione. \u00c8 frequente sentire espressioni del tipo \"ho le braccia ghisate\" oppure \"sono ghisato\" per intendere che il muscolo sia indurito a causa del soffocamento dei vasi sanguigni e all'impedito smaltimento di acido lattico e sostanze di rifiuto generate durante l'attivit\u00e0 sportiva.&lt;br&gt;Nel sollevamento pesi si fa riferimento ai pesi in generale con il termine \"ghisa\" dato che la maggior parte degli attrezzi utilizzati in questo sport \u00e8 fatta di questo materiale."}
{"id": "117857", "revid": "124562043", "url": "https://it.wikipedia.org/wiki?curid=117857", "title": "Fender Stratocaster", "text": "La Fender Stratocaster, informalmente anche \"Strat\" o, in Italia, \"Strato\", \u00e8 una chitarra elettrica \"solid-body\" (priva di cassa armonica) ideata da Leo Fender negli anni cinquanta e tuttora prodotta dalla Fender Musical Instruments Corporation. Assieme alla Gibson Les Paul \u00e8 considerata la chitarra elettrica per antonomasia, per la sua popolarit\u00e0 e la sua diffusione, come per l'influenza esercitata sul panorama musicale e sull'immaginario collettivo.\nNascita e caratteristiche principali.\nIdeata e realizzata da Leo Fender nel 1954, con la collaborazione di Freddie Tavares, Rex Gallion e Bill Carson, la Fender Stratocaster \u00e8 tuttora commercializzata senza differenze sostanziali rispetto al modello originale.\nNelle intenzioni di Fender, alla base della creazione di una nuova linea di chitarre che affiancasse il successo del modello Telecaster, c'era l'aspirazione a realizzare una chitarra che introducesse innovazioni sia di carattere tecnico (fra le quali un maggior numero di \"pick-up\" e l'introduzione della leva del vibrato), sia di carattere progettuale (l'abbandono della tradizionale forma della chitarra verso soluzioni pi\u00f9 ergonomiche).\nIl risultato \u00e8 un progetto rivoluzionario: grazie alla forma innovativa, alla leggerezza dello strumento e alla maggiore facilit\u00e0 ad accedere alle note pi\u00f9 acute della tastiera dovuta alla particolare forma scavata della spalla, la Stratocaster \u00e8 considerata la pi\u00f9 evoluta fra le chitarre elettriche dell'epoca.\nIl montaggio di una \"leva vibrato\" di nuova concezione integrata nel corpo della chitarra ha permesso di sfruttare originali effetti sonori, mantenendo un notevole sustain. Inoltre, la nuova concezione del \"ponte\" con \"sellette\" regolabili per lunghezza ed altezza delle corde permette una regolazione accurata dello strumento.\nUna ricerca attenta fu eseguita nella disposizione dei pick-up, piazzando i due superiori perpendicolarmente alle corde, mentre quello al ponte presenta un'angolazione di circa 20 gradi in grado di enfatizzare i toni alti. I primi pickup ad essere stati utilizzati furono in Alnico 3, ma gi\u00e0 alla fine del 1956 vennero sostituiti da quelli in Alnico 5.\nLe modifiche immediatamente successive furono suggerite dai musicisti dell'epoca, che, spostando il selettore in posizione intermedia si accorsero che ne nasceva un suono nasale particolarmente interessante (tipico di due pick-up in parallelo). In seguito alle numerose segnalazioni la Fender nel 1977 sostitu\u00ec il selettore a tre posizioni con uno a cinque posizioni che permette, in maniera semplice, di utilizzare anche 2 pick-up contemporaneamente. Questa \u00e8, in pratica, l'unica modifica tecnica considerevole al modello originale.\nLa prima Stratocaster su base commerciale \u00e8 stata prodotta il 15 maggio 1954.\nTra le Fender Stratocaster del 1954 \u00e8 importante ricordare la \"Hard-Tail\" ovvero il primo prototipo della Stratocaster a ponte fisso, senza tremolo, progettato in circa 20 esemplari che divenne poi di serie in produzione limitata da fine marzo 1955.\nIl successo della Stratocaster and\u00f2 sempre crescendo, almeno fino alla fine degli anni '60, quando l'impatto della CBS, che acquist\u00f2 la Fender il 5 gennaio del 1965, divenne evidente. Furono molte le modifiche che gradualmente vennero apportate dalla multinazionale sulla chitarra per velocizzarne la produttivit\u00e0 a scapito spesso della qualit\u00e0: il palettone, il corpo meno sagomato o il Tilt-neck con giunzione del manico a 3 viti. Ma di sicuro quelle che contribuirono in modo maggiormente al \"declino\" della Stratocaster furono l'utilizzo di un nuovo ponte scadente in metallo pressofuso e le nuove vernici in poliestere.\nA tutt'oggi la Fender Stratocaster rappresenta grazie alle sue peculiarit\u00e0 un punto di riferimento nel sound delle chitarre elettriche grazie alle scelte di Leo Fender tutte orientate a favorire un suono pi\u00f9 squillante, come i pick-up a bobina singola e l'utilizzo di legni che enfatizzano le sonorit\u00e0 acute, contrariamente ai suoni pi\u00f9 bassi e profondi tipici delle chitarre Gibson.\nQuesto orientamento verso sonorit\u00e0 pi\u00f9 brillanti nacque comunque anni prima, quando Leo Fender nel 1948 cre\u00f2 la prima chitarra elettrica \"solid body\" di produzione industriale (alcuni esperimenti erano stati condotti da altri liutai, ma mai messi in vendita), ovvero la Fender Broadcaster, successivamente evolutasi nei modelli Esquire, a singolo pick-up e Telecaster a due pick-up.\nNel 2006, da una collaborazione tra Fender e la nota casa giapponese Roland, \u00e8 infine nata la Stratocaster VG che unisce alla classica tecnica costruttiva dei modelli USA-made, la versatilit\u00e0 del sistema di sintesi Roland (suoni campionati di vari modelli Fender, accordature non tradizionali, effetto 12 corde) pilotata da un pick-up esafonico connesso ad una complessa parte elettronica alimentata da una batteria 9v. Esteticamente la si riconosce per la presenza di una quarta manopola, un led blu indicante l'accensione dello strumento ed il pick-up esafonico a ridosso del ponte.\nLa diffusione dello strumento dagli anni cinquanta ad oggi.\nNegli anni cinquanta la Stratocaster era considerata una chitarra giovanile, rispetto agli altri strumenti musicali dell'epoca. La forma rivoluzionaria e le tonalit\u00e0 brillanti che la contraddistinguevano, la facevano considerare uno strumento interessante ma poco versatile, relegato a specifici generi musicali. Sono stati molti i chitarristi ad aver imbracciato la nuova chitarra: da Pee Wee Crayton (a cui probabilmente si deve la prima incisione della Stratocaster su vinile), a Otis Rush e Buddy Guy, da Gene Vincent (l'autore di \"Be-Bop-A-Lula\") a Mary Kaye, soprannominata la \"prima donna del rock'n'roll\". Ma sicuramente il chitarrista che diede il contributo pi\u00f9 importante alla diffusione di questa chitarra fu Buddy Holly, che apparve per la prima volta in televisione nel 1957, all'Ed Sullivan Show.\nNei primi anni sessanta il noto chitarrista statunitense Dick Dale inizi\u00f2 a suonare musica \"surf\" con la Stratocaster, evidenziando le peculiarit\u00e0 dello strumento sui suoni acuti.\nHank Marvin, leader e chitarra solista del gruppo rock The Shadows, il gruppo britannico pi\u00f9 influente prima dell'avvento dei Beatles, \u00e8 stato il proprietario della prima Fender Stratocaster venduta in Inghilterra: con il suo caratteristico stile, dal sound personalissimo, tagliente e morbido allo stesso tempo, contribu\u00ec alla diffusione e all'affermazione di questo strumento.\nDal 1965 George Harrison e John Lennon la utilizzarono per molti pezzi fra cui \"Nowhere Man\". Successivamente la Stratocaster ottenne grande notoriet\u00e0 grazie al chitarrista Jimi Hendrix, il cui stile ampli\u00f2 enormemente le potenzialit\u00e0 espressive dello strumento.\nAltri musicisti contribuirono alla popolarit\u00e0 della Stratocaster, fra i quali si possono citare: Jimi Hendrix, Richie Sambora, Dave Murray, Paul Kossoff, Janick Gers, Eric Clapton, Yngwie Malmsteen, Stevie Ray Vaughan, Steve Hackett, Ritchie Blackmore, Tom DeLonge, Mark Knopfler, Frank Zappa, David Gilmour, Nile Rodgers, Mike Oldfield, Rory Gallagher, Kurt Cobain, Jeff Beck, Jeff Healey, John Frusciante, Max Cottafavi, The Edge, Stef Burns, Eric Johnson, Billie Joe Armstrong e Buddy Guy.\nNegli anni settanta il suo suono brillante ottenne importanza nella produzione di musica funk e discomusic. Negli anni ottanta fu ampiamente utilizzata nella musica rock e pop per il contrasto fra la sua sonorit\u00e0 ed i suoni elettronici delle tastiere.\nNegli anni novanta, la ricerca di sonorit\u00e0 \"vintage\", rese la Stratocaster uno strumento comunque molto popolare nel rock ed in particolare nel Grunge.\nModelli.\nLa lista dei modelli in produzione \u00e8 cresciuta molto negli anni: nei cataloghi del 1990 apparivano 31 diverse Stratocaster, 44 nel 1992.\nFino a pochi anni fa l'American Standard era il modello pi\u00f9 diffuso, con l'ampliamento del listino e la concorrenza interna derivante dal sempre pi\u00f9 importante stabilimento messicano di Ensenada, che produce strumenti di qualit\u00e0 a minor prezzo rispetto alla produzione americana, ha permesso una distribuzione delle vendite pi\u00f9 omogenea, anche se molti musicisti preferiscono usare modelli \"vintage\", ovvero strumenti prodotti negli anni cinquanta e sessanta nel periodo d'oro dell'azienda chiamato pre-CBS spesso dal grande valore economico, oppure rivolgersi al \"Custom Shop\" Fender che realizza strumenti artigianalmente, formato da un gruppo selezionato di liutai e da un laboratorio separato dalla normale produzione. Il Fender Custom Shop prevede una serie di modelli a listino, ma permette la realizzazione di strumenti su specifiche fornite dal cliente, potendo eventualmente scegliere quale specifico liutaio incaricare, in questo caso si parla di \"Custom Shop Masterbuilt\".\nTra le altre serie di Stratocaster molto diffuse ricordiamo le varianti \"economiche\" come le americane Highway One, le Standard o le Classic messicane, ovvero le versioni a basso costo rispettivamente delle standard e delle repliche Vintage americane, oppure i modelli \"modernizzati\" come le Deluxe, con pick-up Humbucker al ponte oppure con pick-up Samarium Cobalt Noiseless a cancellazione del rumore. Idea nata negli anni ottanta (le cosiddette \"Superstrat\") dalla necessit\u00e0 di ampliare la versatilit\u00e0 sonora dello storico modello di casa Fender. A questo proposito si citano due chitarristi degli Iron Maiden, Janick Gers e Dave Murray, i quali usano Stratocaster dotate di ben tre Humbucker (tre minihumbucker Hot Rails Seymour Duncan) insieme a un ponte di tipo Floyd Rose.\nAltri modelli sempre pi\u00f9 diffusi sono le \"Artist Series\", modelli sviluppati in collaborazione con artisti come Eric Clapton (suo nel 1988 il primo modello \"signature\" prodotto dalla Fender), Jeff Beck, John Mayer, Yngwie Malmsteen, Eric Johnson, Buddy Guy, Robert Cray, Mark Knopfler, Mike Oldfield, David Gilmour e molti altri.\nElemento che pu\u00f2 provocare confusione \u00e8 il fatto che nei propri cataloghi la Fender indica come \"Vintage\" (o \"Reissue\") qualunque chitarra di produzione contemporanea che, in una certa misura, ricalchi le caratteristiche costruttive dei modelli del 1957 e del 1962, e come \"Custom\" qualunque chitarra (anche prodotta industrialmente), che presenti qualche modifica rispetto al modello principale.\nFender Tom DeLonge Stratocaster.\nIl modello Fender Tom DeLonge Stratocaster era una chitarra elettrica prodotta dalla collaborazione di Tom DeLonge e della Fender dal 1999 al 2002. Aveva il corpo in ontano, il manico, pezzo unico in acero con tastiera 21 tasti in palissandro, era di media sezione non spianata ma quasi tonda, abbastanza intonato e rifinito. La novit\u00e0 del modello, pressoch\u00e9 assoluta della casa americana, \u00e8 l'utilizzo di un solo humbucker al ponte, un Seymour Duncan SH-8 con un solo potenziometro per il volume. La paletta era stile anni '70 con la scritta \"Fender\" dorata con contorno nero e la scritta \"stratocaster\" in grassetto nera, mentre verso la punta c'era la scritta \"deluxe series\". Le meccaniche erano prive di regolazione di tiro, classico colore argento. Il ponte era cromato, senza tremolo. La placca era argentata con la scritta \"Tom DeLonge\".\nLa versione Squier aveva con il corpo in ontano, il manico in acero e tastiera con 21 tasti in palissandro. Anzich\u00e9 montare il Seymour Duncan Sh-8, montava il Duncan Designed \"detonator\". L'unica differenza nei 2 pick-up erano i magneti. And\u00f2 fuori produzione nel 2003. Era disponibile nei colori nera, surf green e bianca.\nFender Stratocaster American Standard.\nLa chitarra \u00e8 composta da tipi di materiale diversi a seconda della parte: il corpo \u00e8 in ontano oppure in frassino, il manico \u00e8 di acero, mentre la tastiera \u00e8 in acero oppure in palissandro. Il manico \u00e8 a forma di C, i tasti sono Medium Jumbo, mentre la tastiera ha un Radius di 9.5\"(24,1 cm). Il manico ha una finitura satinata che ne mantiene la scorrevolezza, il Truss-Rod ha un sistema Bi-Flex. La chitarra monta dei Pick-up Alnico V e i controlli sono: Master Volume, Tone 1 (Neck Pick-up), Tone 2 (Middle and Bridge Pick-up). L'hardware \u00e8 Cromato, il ponte \u00e8 un tremolo a due Pivot."}
{"id": "117862", "revid": "363629", "url": "https://it.wikipedia.org/wiki?curid=117862", "title": "Metraggio", "text": "Il metraggio \u00e8 la lunghezza della pellicola cinematografica espressa in metri, oppure la lunghezza di un'opera audiovisiva per la televisione misurata in minuti.\nIn base al metraggio avviene la classificazione del film in cortometraggio, mediometraggio e lungometraggio.\nEsiste una precisa relazione tra la lunghezza della pellicola e la durata di proiezione; il metraggio viene normalmente designato da quest'ultima:\nIn televisione, considerate le svariate velocit\u00e0 di avanzamento dei videonastri, il termine ha scarso significato e in pratica non viene usato."}
{"id": "117864", "revid": "1745361", "url": "https://it.wikipedia.org/wiki?curid=117864", "title": "Cengia", "text": "La cengia (o anche cornice rocciosa) \u00e8 una sporgenza pianeggiante di una parete rocciosa, che interrompe la verticalit\u00e0 di una montagna, spesso sede di sentiero o punto di riposo durante un'ascensione.\nStoria.\nPrima guerra mondiale.\nDurante la prima guerra mondiale, nelle cime delle Alpi, vennero molto utilizzate, o addirittura scavate, delle cenge, per poter muoversi di nascosto e al riparo dal nemico. Un esempio \u00e8 la \"Cengia della Salvezza\" della Strada degli Alpini, una cengia che attraversa la parete di Cima Undici, arrivando al passo della Sentinella, un valico mai conquistato dagli italiani durante la guerra.\nAspetti ecologici.\nLe cenge, cos\u00ec come le terrazze e le cavit\u00e0 possono essere utilizzate dagli uccelli per la nidificazione. In ambiente costiero, le cavit\u00e0 presenti sulle falesie a strapiombo sul mare possono essere utilizzate dalle berte, gabbiani, piccioni, mentre in ambiente montano da uccelli rapaci quali avvoltoi, aquile, falconi."}
{"id": "117866", "revid": "1165513", "url": "https://it.wikipedia.org/wiki?curid=117866", "title": "Bios", "text": ""}
{"id": "117870", "revid": "1546219", "url": "https://it.wikipedia.org/wiki?curid=117870", "title": "Abonsam", "text": "Abonsam \u00e8 uno spirito del male dell'Africa occidentale, in particolare del Ghana. \nNella cultura ghanese.\nQuando un'area \u00e8 afflitta da disgrazie o malattie e gli sciamani locali hanno affermato che la colpa \u00e8 di Abonsam, lo spirito \u00e8 guidato al mare tramite un rituale che comincia con quattro settimane di totale silenzio, seguite dalla rimozione di tutto il mobilio dalle case coinvolte; l'interno delle case \u00e8 poi battuto con dei bastoni e si crea un gran rumore con grida e spari."}
{"id": "117872", "revid": "436907", "url": "https://it.wikipedia.org/wiki?curid=117872", "title": "Keane (gruppo musicale)", "text": "I Keane sono un gruppo musicale rock alternativo britannico formatosi a Battle, East Sussex, nel 1997.\nIl gruppo \u00e8 formato dal compositore, bassista e pianista Tim Rice-Oxley, dal cantante Tom Chaplin, dal batterista Richard Hughes e dal bassista Jesse Quin. Fino al 2001 faceva parte del gruppo anche il chitarrista Dominic Scott.\nLa loro musica, rispetto a quella di altri gruppi inglesi come Coldplay e Travis, \u00e8 caratterizzata dall'assenza di chitarre. I Keane infatti non hanno avuto un chitarrista da quando Scott abbandon\u00f2 il gruppo nel luglio 2001 e, fino alla pubblicazione del terzo album \"Perfect Symmetry\" (2008), i loro pezzi si sono basati fondamentalmente sulla tastiera, che a volte sintetizza il suono della chitarra. \u00c8 soprannominata per questo motivo \"la band senza chitarra\". Dalla sua nascita fino ad oggi, la band ha venduto pi\u00f9 di 10 milioni di album in tutto il mondo.\nStoria del gruppo.\nPrimi anni.\nIl fratellino di Tim Rice-Oxley, Tom, nasce nello stesso ospedale e nello stesso giorno di Tom Chaplin. Le due madri divennero cos\u00ec amiche e decisero di chiamare i loro figli con lo stesso nome; \u00e8 cos\u00ec che Rice-Oxley e Chaplin iniziarono la loro lunga amicizia. David Chaplin, padre di Tom, era il preside della Vinehall School, frequentata sia da Rice-Oxley che da Chaplin, ed \u00e8 qui che i due conobbero Richard Hughes. Insieme, i tre si scoprono amanti della musica (Tim inizi\u00f2 a suonare il pianoforte), ma nessuno di loro pensava ancora ad una possibile carriera nel campo. Nel periodo del diploma (1988), Rice-Oxley e Hughes decisero di formare un gruppo, ma passarono diversi anni prima che il progetto diventasse realt\u00e0. Nel 1995, infatti, Rice-Oxley incontr\u00f2 Scott, collega all'universit\u00e0 di lettere classiche; insieme a lui e a Hughes, Rice-Oxley decise di formare un gruppo rock, denominato The Lotus Eaters. Il gruppo inizi\u00f2 come cover band, suonando pezzi storici di gruppi come i Beatles, U2 e Oasis. Adam Tudhope, collega e amico di Rice-Oxley, divent\u00f2 il manager del gruppo.\nNel frattempo, Chaplin lasci\u00f2 Edimburgo, dove stava studiando storia dell'arte, per fare ritorno a Battle. Nel 1997, Chris Martin, cantante dei Coldplay, chiese a Rice-Oxley, suo collega all'universit\u00e0, di unirsi al suo gruppo, a quel tempo ancora agli inizi, ma quest'ultimo rifiut\u00f2. Chaplin si un\u00ec ai Lotus Eaters, inizialmente contro il volere di Hughes e Scott, i quali non gradivano il fatto che Rice-Oxley non fosse pi\u00f9 il cantante. Nella primavera del 1997, Chaplin decise di cambiare il nome del gruppo in Cherry Keane, dal nome di un'amica di sua madre che si occupava di Chaplin e di Rice-Oxley da bambini. Ben presto il nome fu accorciato in Keane.\nIl 13 luglio 1998, i Keane fecero il loro debutto dal vivo allo storico pub \"Hope &amp; Anchor\", durante il quale venne presentato anche materiale proprio del gruppo, scritto in particolare da Rice-Oxley e da Scott. Tra il 1998 e il 1999, i Keane iniziarono ad esibirsi in molti locali di Londra.\nPrimi singoli e l'abbandono di Dominic Scott (1999-2003).\nAlla fine del 1999 e senza un'etichetta discografica alle spalle, i Keane registrarono il loro primo singolo, intitolato \"Call Me What You Like\" e prodotto dalla Zoomorphic, etichetta discografica indipendente fondata dai Keane. Questo singolo fu venduto esclusivamente durante la serie di concerti tenuti nei locali inglesi nel febbraio 2000 e ad oggi si contano 500 copie vendute del singolo.\nNel giugno del 2001, la Zoomorphic pubblic\u00f2 il secondo singolo \"Wolf at the Door\", con una tiratura limitata a cinquanta copie. Il mese successivo Scott abbandon\u00f2 i Keane per proseguire gli studi al London School of Economics and Political Science; attorno allo stesso periodo i tre musicisti rimasti furono invitati dal produttore James Sanger nei suoi studi a Les Essarts, in Francia, nel quale hanno realizzato nuovi brani da sonorit\u00e0 pi\u00f9 vicine alla musica elettronica e d'ambiente.\nIl 2002 fu un brutto anno per i Keane, che decisero di interrompere l'attivit\u00e0 dal vivo, segnati dalla sfiducia che prima segn\u00f2 Scott e soprattutto per la mancanza di un contratto discografico. Tuttavia, nel dicembre dello stesso anno, i Keane decisero di ritornare ad esibirsi dal vivo nei locali di Londra e, proprio in uno di questi locali, il gruppo incontr\u00f2 Simon Williams, produttore della Fierce Panda Records, lo stesso che scopr\u00ec anni prima i Coldplay. Williams offr\u00ec al gruppo la possibilit\u00e0 di registrare due singoli promozionali. Il 12 maggio 2003 venne pubblicato il singolo \"Everybody's Changing\". Grazie all'attenzione ricevuta, i Keane ricevettero l'offerta di un contratto discografico ad ampio respiro con la Island Records, nell'estate del 2003. Prima di iniziare a lavorare per il loro album di debutto, i Keane registrarono il secondo singolo previsto nel contratto con la Fierce Panda, intitolato \"This Is the Last Time\".\n\"Hopes and Fears\" (2004-2005).\nIl 16 febbraio 2004, supportato da un videoclip promozionale, usc\u00ec quello che da molti viene considerato il vero primo singolo del gruppo, \"Somewhere Only We Know\". Alla prima settimana, il singolo si piazz\u00f2 alla terza posizione della Official Singles Chart. Il 3 maggio usc\u00ec il secondo singolo \"Everybody's Changing\" (gi\u00e0 collaudato dall'esperienza con la Fierce Panda Records), il quale si piazz\u00f2 alla quarta posizione nella classifica britannica. Il 10 maggio usc\u00ec il primo album in studio \"Hopes and Fears\" e il giorno successivo i Keane partirono per il loro primo tour mondiale, l'Hopes and Fears Tour, conclusosi il 4 ottobre 2005. L'album debutt\u00f2 alla prima posizione e divenne l'album pi\u00f9 venduto del 2004 nel Regno Unito, dietro all'omonimo album degli Scissor Sisters. Ad oggi, l'album ha venduto circa 5 milioni e mezzo di copie in tutto il mondo, venendo certificato nove volte disco di platino nel Regno Unito, dove rimase in classifica per 72 settimane.\nDopo l'uscita di altri due singoli di successo, \"Bedshaped\" (posizione n. 10) e \"This is the Last Time\" (posizione n. 18), nel febbraio del 2005 il gruppo vinse due BRIT Award, uno dei quali per il miglior album. Durante tutto il 2005, i Keane girarono per l'Europa, partecipando a molti festival estivi e a numerose iniziative ed eventi di beneficenza, il pi\u00f9 importante dei quali \u00e8 il Live 8. Il 3 maggio venne pubblicato l'EP \"Live Recordings 2004\", che ripercorre le performance pi\u00f9 belle della prima parte del tour mondiale. Il disco usc\u00ec in alcuni paesi europei, proprio come il quinto singolo \"Bend and Break\", ma non nel Regno Unito. Durante la seconda parte del tour, furono presentati tre brani inediti, le quali sarebbero state inserite nell'album successivo: \"Nothing in My Way\", \"Hamburg Song\" e \"Try Again\". Ad agosto il gruppo sbarc\u00f2 negli Stati Uniti d'America, dove l'album \"Hopes and Fears\" raggiunse la 45\u00aa posizione nella Billboard 200.\n\"Under the Iron Sea\" (2005-2007).\nNell'aprile del 2005, nonostante gli impegni del tour, il gruppo inizi\u00f2 la lavorazione del secondo album \"Under the Iron Sea\" con il produttore Andy Green. Le registrazioni si tennero nuovamente agli Helioscentric Studios e pi\u00f9 tardi anche si Magic Shop Studios di New York. Il gruppo rivel\u00f2 il nome del nuovo album il 14 marzo 2006, attraverso un messaggio sul proprio sito web. Presentando un nuovo stile musicale attraverso i suoni della tastiera e abbandonando per molti versi le sonorit\u00e0 del pianoforte e le atmosfere del precedente album, \"Under the Iron Sea\" prende il suo nome dal terzo singolo \"Crystal Ball\", riferendosi alle sensazioni di Rice-Oxley nei riguardi del gruppo e dell'amicizia con Chaplin; l'album viene presentato come una rappresentazione di un mondo fatato, incantato, ma allo stesso tempo triste e gotico.\nL'uscita dell'album venne anticipata prima con l'uscita del video del primo singolo \"Atlantic\" (pubblicato digitalmente e su formato vinile) e dopo con l'uscita del secondo singolo \"Is It Any Wonder?\", il quale raggiunse la terza posizione nella classifica britannica, eguagliando il risultato di \"Somewhere Only We Know\". Il 12 giugno 2006 venne pubblicato il secondo album, \"Under the Iron Sea\", il quale si piazz\u00f2 direttamente alla prima posizione in Gran Bretagna e alla quarta negli Stati Uniti. I Keane intrapresero il loro nuovo tour mondiale, l'Under the Iron Sea Tour. Il 21 agosto esce il secondo singolo, \"Crystal Ball\", che si piazza alla posizione numero 20; due giorni dopo, Chaplin decise di interrompere il tour cancellando alcuni concerti statunitensi ed entrare in una clinica di disintossicazione dall'alcool. Dopo due mesi di cure, il 6 ottobre, Chaplin lasci\u00f2 la clinica londinese, pi\u00f9 intento che mai a tornare a fare musica; il 17 ottobre i Keane ricominciarono il tour, con rinnovata energia e passione.\nIl 30 ottobre usc\u00ec il terzo singolo \"Nothing in My Way\", il quale si piazz\u00f2 alla posizione numero 19 nel Regno Unito ed ottenne un ottimo successo in Messico, aprendo cos\u00ec ai Keane il mercato dell'America Latina. Inoltre \"Nothing in My Way\" fu impiegata come canzone di sottofondo nel videogioco \"FIFA 07\". Intanto, in Germania, il brano \"Try Again\" fu scelto come tema portante del film \"One Way\", oltre ad essere pubblicato come singolo nel gennaio 2007, esclusivamente in Germania. Nel Regno Unito, invece, il 27 gennaio 2007 venne pubblicato il quarto singolo \"A Bad Dream\", il quale si piazz\u00f2 alla posizione numero 23 e riport\u00f2 tra i vertici delle classifiche l'album \"Under the Iron Sea\". Nel frattempo i Keane proseguirono il loro tour, tornando negli Stati Uniti a gennaio, nel Regno Unito tra febbraio e marzo e preparandosi a conquistare i Paesi dell'America Latina con una serie di concerti ad aprile che avrebbero toccato il Messico, il Cile, il Brasile e l'Argentina. Il 7 luglio 2007 hanno partecipato al Live Earth nello Stadio di Wembley di Londra.\n\"Perfect Symmetry\" e \"Night Train\" (2008-2011).\nNel luglio 2008, fu annunciata l'uscita del terzo album in studio dei Keane, \"Perfect Symmetry\", pubblicato il 13 ottobre ed anticipato dal singolo \"Spiralling\", reso inizialmente disponibile per il download gratuito a partire dal 4 agosto 2008. Nel novembre dello stesso anno inizi\u00f2 il Perfect Symmetry World Tour. Nell'ottobre 2009 il gruppo ha prestato i brani \"Again and Again\" e \"Pretend That You're Alone\" al gioco \"PES 2010\".\nIl 24 settembre 2009, i Keane annunciarono la pubblicazione di un'edizione speciale del primo album \"Hopes and Fears\", pubblicata il 9 novembre. Questa versione \u00e8 costituita da un doppio CD contenente, oltre alla lista tracce originale, anche i primi singoli autoprodotti (\"Call Me What You Like\" e \"Wolf at the Door\") e quelli pubblicati con la Fierce Panda Records (\"Everybody's Changing\" e \"This Is the Last Time\"), oltre anche al brano inedito \"Into the Light\" e registrazioni dal vivo in vari concerti.\nIl 29 novembre 2009 venne annunciata la pubblicazione di un nuovo EP, intitolato \"Night Train\" e registrato durante il Perfect Symmetry World Tour. Il disco ha visto la partecipazione della MC giapponese Tigarath e del rapper canadese K'naan nei brani \"Looking Back\" e \"Stop for a Minute\", quest'ultimo pubblicato il 5 aprile come unico singolo estratto dall'EP. Il brano inoltre \u00e8 stato inserito nella playlist di \"Pro Evolution Soccer 2011\".\nIl 3 febbraio 2011 il gruppo annunci\u00f2 l'entrata in formazione del bassista Jesse Quin, collaboratore in precedenza con il gruppo per la realizzazione di \"Perfect Symmetry\" e di \"Night Train\". Il 13 aprile 2011 il gruppo si esib\u00ec di fronte alla Grande muraglia cinese su invito della fashion company Burberry.\n\"Strangeland\" (2012).\nIn un'intervista concessa alla rivista \"NME\", il pianista Tim Rice-Oxley ha affermato che i Keane hanno ingaggiato Dan Grech-Marguerat alla produzione del quarto album in studio del gruppo; Grech-Marguerat, intervistato da \"Billboard\", ha invece spiegato che il gruppo voleva \"ritornare a scrivere i brani come hanno fatto nei primi due album\", cercando pertanto di realizzare un disco che suonasse \"ricco e semplice\".\nIl 27 febbraio 2012, il gruppo ha annunciato il titolo del quarto album in studio, ovvero \"Strangeland\", e la data di pubblicazione, fissata al 7 marzo dello stesso anno. La copertina, invece, \u00e8 stata rivelata il 5 marzo. Il disco \u00e8 stato anticipato dai singoli \"Silenced by the Night\" nel Regno Unito e da \"Disconnected\" in Germania, Austria e Svizzera. \"Sovereign Light Caf\u00e9\" \u00e8 stato annunciato come il secondo singolo internazionale ad essere estratto dall'album, venendo pubblicato per il download digitale il 19 luglio.\nIl 18 settembre, i Keane hanno pubblicato nel solo formato vinile l'EP \"Upstairs at United - Vol. 5\", i cui proventi sono stati devoluti alla Scott Johnson Bursary, un fondo istituito a favore dei giovani musicisti presso le scuole di Rotherham (Regno Unito); il 4 ottobre \"Disconnected\" \u00e8 stato pubblicato a livello internazionale il terzo ed ultimo singolo estratto da \"Strangeland\".\n\"The Best of Keane\" e la pausa (2013-2016).\nIl 16 agosto 2013 i Keane hanno annunciato la pubblicazione della loro prima raccolta di successi, intitolata \"The Best of Keane\" e pubblicata l'11 novembre. La raccolta \u00e8 stata anticipata dal singolo \"Higher Than the Sun\", pubblicato il 27 settembre. Nella met\u00e0 del mese di ottobre viene inoltre annunciato che la raccolta sarebbe stata l'ultima pubblicazione dei Keane, i quali hanno annunciato di prendersi una pausa a tempo indeterminato per dedicarsi a vari progetti paralleli, tra cui il progetto solista di Tom Chaplin e la collaborazione di Tim Rice-Oxley con altri artisti.\nNel mese di dicembre 2013 \u00e8 stato annunciato come secondo ed ultimo singolo estratto dalla raccolta l'altro inedito \"Won't Be Broken\", pubblicato per il download digitale il 20 gennaio 2014. Intorno allo stesso periodo il gruppo ha composto un brano inedito per il film \"Sette minuti dopo la mezzanotte\" del regista Juan Antonio Bayona per poi registrarlo nel gennaio 2016 tra Londra e Sussex. Intitolato \"Tear Up This Town\", il brano \u00e8 stato pubblicato per il download digitale il 23 settembre dello stesso anno ed \u00e8 stato anticipato l'11 del medesimo mese dal relativo videoclip.\nTemi e stile musicale.\nDurante i primi anni di carriera, Tim Rice-Oxley e Dominic Scott erano i compositori principali dei brani. Quando Scott abbandon\u00f2 il gruppo, Rice-Oxley ne divenne il compositore principale. Tuttavia, Rice-Oxley accredita il resto del gruppo in tutti i brani, in modo tale che i diritti d'autore dei brani siano condivisi. Durante i primi anni, molti brani trattavano tematiche quali amore o relazioni d'amore interrotte (come ad esempio i brani \"She Has No Time\" e \"On a Day Like Today\"). Tuttavia, altri temi \u2013 come la relazione d'amicizia tra Rice-Oxley e Chaplin \u2013 sono emersi nella maggior parte dei brani pi\u00f9 recenti: ad esempio, i brani \"Is It Any Wonder?\" e \"A Bad Dream\" parlano della guerra, \"Better Than This\" e \"Clear Skies\" affrontano l'impatto di essere una celebrit\u00e0 mentre \"Perfect Symmetry\" \u00e8 una critica rivolta alle violenze religiose.\nI Keane sono inoltre noti per essere conosciuti come \"il gruppo senza chitarre\", a causa della maggior parte dei brani impostati sul pianoforte. Tuttavia, il gruppo \u00e8 solito usare delay e distorsioni con il pianoforte, creando suoni particolari non immediatamente riconducibili al pianoforte. La distorsione di pianoforte di Rice-Oxley \u00e8 stata fondamentale per la maggior parte dello stile poliedrico dei Keane, che varia dall'hip hop in \"Dirtylicious\" fino alla musica dance in \"Tyderian\". A partire dal 2006 il gruppo ha introdotto le chitarre durante i concerti, per poi impiegarle in gran parte dei brani presenti nelle pubblicazioni successive a \"Under the Iron Sea\".\nI Keane inoltre hanno reinterpretato brani di artisti quali U2, Rufus Wainwright, Depeche Mode, Genesis, The Beatles, The Cult e i Queen."}
{"id": "117873", "revid": "106908", "url": "https://it.wikipedia.org/wiki?curid=117873", "title": "Abassi", "text": "Abassi \u00e8 il dio del cielo creatore della prima coppia di uomini, della popolazione africana nigeriana, Efik. Abassi \u00e8 il marito di Atai. \nLa mitologia Efik riguardo a questo dio, ricorda in parte la mitologia cristiana e in parte quella classica riguardante la fiaccola di Prometeo. Creata la prima coppia e posta in libert\u00e0 sulla terra, il dio le proibisce di procurarsi il cibo e di riprodursi, per paura che l'umanit\u00e0 potesse poi cos\u00ec facendo, superare in capacit\u00e0 il loro stesso dio.\nLe imposizioni vengono tradite, ed il dio infuriato si vendica sull'umanit\u00e0 uccidendo la coppia originale e portando la discordia tra i suoi figli.\nUn'altra versione, sostiene che discordia e morte furono donate da Atai per ovviare alla sovrappopolazione dovuta appunto alla scoperta del sesso da parte dell'umanit\u00e0."}
{"id": "117874", "revid": "287204", "url": "https://it.wikipedia.org/wiki?curid=117874", "title": "Efik", "text": "Gli Efik sono una popolazione africana della Nigeria sud occidentale e del Camerun (circa 10.000 persone).\nLa loro lingua \u00e8 parlata da 400.000 persone e da 2.000.000 come seconda lingua. Essa \u00e8 usata in ogni scuola, dalla primaria all'universit\u00e0, e nei mezzi di comunicazione; usa i caratteri latini.\nLa religione del passato.\nLa popolazione \u00e8 di religione animista e cristiana. Nella mitologia degli Efik, Abassi \u00e8 il Dio creatore. Sua moglie Atai lo convinse a permettere a due esseri umani (loro figli, un maschio ed una femmina) a colonizzare la Terra, proibendogli di riprodursi e lavorare con l'obbligo di tornare al Paradiso quando Abassi suonava la campana per il pranzo; queste regole furono fissate per non permettere di superare Abassi in forza e saggezza. Quando i figli violarono queste regole Atai li uccise entrambi, e caus\u00f2 guerra e morte fra i loro discendenti. Abassi e Atai furono cos\u00ec disgustati dai comportamenti che non si interessarono pi\u00f9 delle vicende dei loro discendenti."}
{"id": "117875", "revid": "919135", "url": "https://it.wikipedia.org/wiki?curid=117875", "title": "Curva di Koch", "text": "La curva di Koch \u00e8 una delle prime curve frattali di cui si conosca una descrizione.\nApparve per la prima volta su un documento del 1904 intitolato \"Sur une courbe continue sans tangente, obtenue par une construction g\u00e9om\u00e9trique \u00e9l\u00e9mentaire\" del matematico svedese Helge von Koch.\nGenerazione della curva.\nLa generazione della curva di Koch avviene grazie all'esecuzione ripetuta di un programma di istruzioni o procedura ricorsiva: \u00e8 una procedura perch\u00e9 precisamente definita da un numero finito di passi, \u00e8 ricorsiva perch\u00e9 viene ripetuta meccanicamente. L'algoritmo della curva consiste nella ripetizione del ciclo sottostante:\nPartendo da un segmento, se ne ottengono quindi quattro (costituenti una linea spezzata) nel primo ciclo, 4x4=16 nel secondo ciclo e cos\u00ec via, generando al limite un elegantissimo frattale. Ingrandendo un qualunque dettaglio del frattale si ottiene ancora lo stesso frattale: in questo consiste l'auto similarit\u00e0 e la struttura fine dei frattali a qualunque livello di scala.\nDefinizione matematica.\nIn ogni passo della generazione della curva che abbiamo descritto otteniamo una curva continua che possiamo pensare parametrizzata da una funzione continua sull'intervallo formula_1. Se si definiscono le parametrizzazioni in modo \"ragionevole\" si ha che la curva corrispondente ad ogni passo differisce dalla curva del passo precedente di quantit\u00e0 via via sempre pi\u00f9 piccole. Si pu\u00f2 dimostrare che questa successione di curve \u00e8 una successione di Cauchy nello spazio di Banach delle curve continue su formula_1 e quindi deve convergere ad un punto limite nello spazio delle curve continue, questo limite \u00e8 la Curva di Koch.\nLa curva di Koch cos\u00ec definita gode delle seguenti propriet\u00e0:\nGenerazione con un grafico di Turtle.\nLa successione come grafico di Turtle.\nUn grafico di Turtle \u00e8 una curva ottenuta in base a una sequenza e a uno schema di istruzioni prefissato. La curva di Koch \u00e8 codificata dalla successione di Thue-Morse, usando come input le seguenti istruzioni:\nLa curva di Koch e i matematici.\nNel suo libro \"Les objets fractals\" Beno\u00eet Mandelbrot propone la curva di Koch come un modello sommario della costa di un'isola.\nEssa \u00e8 una celebre figura che Ces\u00e0ro descrive nel seguente modo: \u00ab\u00c8 questa similitudine tra il tutto e le sue parti, perfino quelle infinitesimali, che ci porta a considerare la curva di Koch alla stregua di una linea veramente meravigliosa tra tutte. Se fosse dotata di vita, non sarebbe possibile annientarla senza sopprimerla al primo colpo, poich\u00e9 in caso contrario rinascerebbe incessantemente dalle profondit\u00e0 dei suoi triangoli, come la vita nell'universo\u00bb.\nL\u00e9vy scrisse altres\u00ec: \u00abSenza dubbio la nostra intuizione prevedeva che l'assenza di tangente e la lunghezza infinita della curva fossero legate a dei tornanti infinitamente piccoli che non si pu\u00f2 pensare di disegnare. Ma si rimane confusi per il fatto che la nostra immaginazione non riesce nemmeno a spingersi oltre i primi passi nella costruzione di questi tornanti infinitamente piccoli\u00bb.\nSulla falsariga di L\u00e9vy, Stainhaus scrisse: \u00abCi avviciniamo alla realt\u00e0, considerando che la maggior parte degli archi che s'incontrano nella natura sono non rettificabili. Questa affermazione contrasta con la credenza che gli archi non rettificabili siano un'invenzione dei matematici, e che gli archi naturali siano rettificabili: si verifica invece il contrario\u00bb.\nCharles Hermite, legato a una certa idea di purezza della funzione geometrica, davanti alla curva di Koch dichiarava di \u00abritrarsi con spavento e orrore da questa piaga lamentevole delle funzioni che non hanno derivata\u00bb.\nFiocco di neve di Koch.\nQuesta curva \u00e8 conosciuta anche col nome \"fiocco di neve di Koch\" (o \"stella/isola di Koch\"), anche se, in questo caso, oltre la curva si considera anche la superficie che essa racchiude.\nLa costruzione parte da un'isola a forma di triangolo equilatero. Quindi, sul terzo centrale di ciascuno dei tre lati di lunghezza unitaria, si colloca un promontorio a forma di triangolo equilatero, dai lati uguali a formula_5. Si ottiene cos\u00ec un esagono regolare stellato, o stella di David, il cui perimetro ha lunghezza uguale a formula_6. Allo stesso modo si procede per ciascuno dei suoi dodici lati, e cos\u00ec di seguito.\nParticolarit\u00e0 di questa figura \u00e8 che ha superficie finita. Per quanto riguarda il perimetro, affermare che sia di lunghezza infinita non corrisponde al vero. Per quanto il limite per infinite iterazioni tenda ad infinito, la misura non ha dimensione uguale a formula_7, ma uguale a formula_8, cosa che non permette di definire la sua misura come lunghezza vera e propria. \nInfatti se per l'n-esima iterazione denotiamo con formula_9 il numero totale di lati, formula_10 la lunghezza di un lato, formula_11 il perimetro, formula_12 l'area, formula_13 l'area del triangolo iniziale e supponiamo per brevit\u00e0 di scrittura formula_14\nRisulta allora\nda cui\nmentre per l'area risulta\nda cui\nCollegamenti esterni.\nQuesti sono esempi di celebri costruzioni utilizzando il metodo Koch generalizzato:"}
{"id": "117877", "revid": "125247391", "url": "https://it.wikipedia.org/wiki?curid=117877", "title": "Universit\u00e0 degli Studi di Napoli &quot;L'Orientale&quot;", "text": "L'Universit\u00e0 degli Studi di Napoli \"L'Orientale\", il cui nucleo originario risale al 1732, \u00e8 considerata il pi\u00f9 antico centro di sinologia ed orientalistica del continente europeo; il cinese mandarino, scritto e parlato, vi \u00e8 stato insegnato dalla fine del 1724, mentre l'hindi e l'urdu dal 1878.\nStoria.\nLe origini dell'Universit\u00e0 degli Studi di Napoli L'Orientale risalgono al 1724, quando il missionario Matteo Ripa, di ritorno dalla propria esperienza in Cina, fond\u00f2 a Napoli un centro di formazione religiosa per giovani cinesi destinati a evangelizzare il proprio paese di origine.\nA seguito del riconoscimento ufficiale con breve del 7 aprile 1732 di papa Clemente XII, il centro assunse la denominazione di \"Collegio dei cinesi\" mentre, a partire dal 1747, furono ammessi anche i giovani dell'Impero ottomano. Il Collegio non si dedic\u00f2 solamente alla formazione religiosa: attraverso il convitto svolse un ruolo importante nella formazione a pagamento di giovani laici napoletani e nella formazione di interpreti per la Compagnia di Ostenda.\nA seguito del processo di unificazione d'Italia, l'istituto \u2013 rinominato \"Real collegio asiatico\" nel 1868 \u2013 introdusse progressivamente lo studio di ulteriori lingue, quali l'arabo, l'hindi, il russo e l'urdu. Il collegio permase quale scuola secondaria superiore sino al 1888 allorquando, divenuto Regio istituto orientale, fu legislativamente equiparato ad universit\u00e0. \nStruttura.\nL'universit\u00e0 \u00e8 organizzata nei seguenti dipartimenti:\nPresso l'ateneo sono attive le seguenti cattedre di insegnamenti linguistici:\nLo studio e la ricerca si focalizzano sugli aspetti linguistico-letterari, storico-artistici e politico-economici concernenti Africa, Americhe, Asia ed Europa. L'attivit\u00e0 didattica \u00e8 integrata da studi e scavi archeologici dislocati in Africa, Asia ed Europa.\nEdifici.\nIl patrimonio architettonico dell'ente consta dei seguenti palazzi:\nOrientale Open Archive.\nL'Ateneo ha realizzato un archivio digitale pubblico denominato \"Orientale open archive\" (OPAR), in linea con la dichiarazione di Berlino sull'accesso aperto alla letteratura scientifica e definite dalla Conferenza dei rettori delle universit\u00e0 italiane con la .\nRettori.\nA partire dal primo rettore, che fu Matteo Ripa, alla guida dell'Universit\u00e0 si succedettero personalit\u00e0 che contribuirono al suo sviluppo. Il primo rettore col Regno delle Due Sicilie fu Mariano Santucci mentre a dirigere l'ateneo dal 1861 col Regno d'Italia fu Giuseppe Gagliano. Elio Migliorini fu l'ultimo rettore di nomina regia e mantenne tale ruolo sino al 1947, cio\u00e8 sino a dopo la proclamazione della Repubblica Italiana avvenuta il 10 giugno 1946.\nRettore dal 1 novembre 2020 \u00e8 Roberto Tottoli che segue a Elda Morlicchio, in carica dal 2014."}
{"id": "117881", "revid": "1543377", "url": "https://it.wikipedia.org/wiki?curid=117881", "title": "Abora", "text": "Abora o Ibru \u00e8 una divinit\u00e0 africana degli abitanti delle Isole Canarie, adorata soprattutto nell'isola di La Palma. Era adorata dai Guanci, che forse la collegavano al dio Magec.\nAbora vive nei cieli ed \u00e8 considerato il dio supremo di \"tutte le cose\"."}
{"id": "117882", "revid": "767487", "url": "https://it.wikipedia.org/wiki?curid=117882", "title": "Convergenza (multimedialit\u00e0)", "text": "La convergenza, in ambito multimediale, \u00e8 l'ibridazione, resa possibile dalla tecnologia digitale, di tanti strumenti atti ad erogare informazione. Convergenza significa utilizzare una sola interfaccia per tutti i servizi di informazione: educazione, sorveglianza, commercio, servizi bancari, intrattenimento, ricerche, medicina, ecc.\nEvoluzione concettuale.\nNicholas Negroponte \u00e8 tra i creatori della \"teoria della convergenza\" che presuppone che la tecnologia digitale permetter\u00e0 la creazione di interfacce chiamate nel suo \"essere digitale\" segretario personale che sar\u00e0 in grado di discriminare in modo automatico le informazioni che ci interessano spostando i confini geopolitici delle zone abitate.\nGraham Murdock parla di Convergenza dei sistemi di comunicazione o per meglio dire \"convergenza delle tecnologie mediatiche\". Negli anni Ottanta c'\u00e8 stato il boom dell'accesso a pi\u00f9 contenuti multimediali, grazie all'introduzione del videoregistratore e della tv via cavo e satellite. Il personal computer ha portato con s\u00e9 i videogiochi e i CD-ROM. La digitalizzazione delle telecomunicazioni ha reso pi\u00f9 agevole la connessione in rete dei pc e l'introduzione della televisione digitale. \u00c8 dagli anni 1990che si diffonde l'idea che tutte queste tecnologie mediatiche avrebbero potuto convergere. Oggi la digitalizzazione ha fatto grandi passi; disponiamo di numerosi dispositivi per usufruire di contenuti digitali. La crescita del multitasking ha permesso la combinazione di Internet, radio, tv e altro.\nHenry Jenkins intende per Convergenza, il flusso dei contenuti su pi\u00f9 piattaforme, la cooperazione tra pi\u00f9 settori dell'industria dei media e il migrare del pubblico alla ricerca continua di nuove esperienze di intrattenimento.\nDescrizione.\nLa libera circolazione di informazioni a profilo ritagliato su misura del fruitore far\u00e0 s\u00ec che si mettano in evidenza pregi e difetti del territorio immediatamente locale in base alla qualit\u00e0 della vita del micro-territorio e dall'altro lato che si mettano in evidenza i grandi interessi di carattere globale legati agli eventi e alle zone di interesse economico e turistico. Questa dicotomia tender\u00e0 a modificare in modo radicale e molto veloce i confini di stato cos\u00ec come li conosciamo ora mettendo in evidenza i pregi del micro-territorio locale e del macro-territorio globale.\nSono cinque le leggi che regolano la convergenza:"}
{"id": "117884", "revid": "56620", "url": "https://it.wikipedia.org/wiki?curid=117884", "title": "Achill", "text": ""}
{"id": "117885", "revid": "1034604", "url": "https://it.wikipedia.org/wiki?curid=117885", "title": "Intel 80486", "text": "L'Intel i486 o Intel 80486 (abbreviazioni comuni: \"Intel 486\", \"80486\", \"i486\", \"486\") \u00e8 una famiglia di microprocessori monolitici general purpose x86 dell'Intel Corporation prodotti tra il 1989 e il 2007.\nPredecessore dell'Intel i486 \u00e8 stato l'Intel i386. Successore dell'Intel i486 \u00e8 stato l'Intel Pentium.\nStoria.\nFu introdotta una versione di 80486 a 25 MHz nell'aprile del 1989, una a 33\u00a0MHz nel maggio 1990, e una a 50\u00a0MHz nel giugno 1991. Nel maggio 2006 Intel ha annunciato che la produzione dell'80486 sarebbe cessata alla fine di settembre 2007.\nNonostante la famiglia di microprocessori 80486 sia da molto tempo troppo lenta per le applicazioni odierne, Intel ha continuato comunque a produrla per sistemi embedded.\nDescrizione.\nDa un punto di vista software l'80486 era molto simile al predecessore 80386, se non per l'aggiunta di alcune istruzioni. Da un punto di vista hardware invece questo processore \u00e8 molto innovativo: possiede una memoria cache di 8 kB unificata per dati e istruzioni, un'ulteriore unit\u00e0 di calcolo in virgola mobile (opzionale, inclusa solo nelle versioni DX, DX2 e DX4), una \"bus interface unit\" migliorata, e le caratteristiche di \"Power management\" e l'SMM (\"System Management Mode\") che divennero standard nel processore. In condizioni ottimali, questo processore poteva eseguire un'istruzione per ciclo di clock. Questi miglioramenti permisero all'80486 di offrire prestazioni quasi doppie a quelle del predecessore, a parit\u00e0 di frequenza di clock. Ci\u00f2 nonostante, alcuni dei modelli di fascia pi\u00f9 bassa (specialmente le prime versioni SX a 16 e 25 MHz) erano effettivamente inferiori rispetto agli 80386DX pi\u00f9 veloci (33 e 40\u00a0MHz).\nL'80486 \u00e8 capace di operare fino a 41 milioni di istruzioni per secondo.\nModelli principali e varianti.\nCome per l'Intel i386, suo predecessore, dell'Intel i486 sono state prodotte e commercializzate numerose versioni. La gamma di frequenza di clock del \"core\" include 16, 20, 25, 33, 40, 50, 66, 75 e 100 MHz.\nModelli principali.\nIntel i486DX.\nL'Intel i486DX o Intel 80486DX \u00e8 stato il primo modello di microprocessore Intel i486 commercializzato. Inizialmente \u00e8 stato noto semplicemente come \"Intel i486\" o \"Intel 80486\". Le lettere \"DX\" sono state aggiunte nel \"brand name\" e nel \"part number\" in seguito alla commercializzazione dell'Intel i486SX (il secondo modello di microprocessore Intel i486 commercializzato).\nIntel i486SX.\nL'Intel i486SX o Intel 80486SX \u00e8 un Intel i486DX con la FPU disabilitata o assente. I primi esemplari di Intel i486SX commercializzati sono degli Intel i486DX con la FPU difettosa e quindi disabilitata. In seguito sono stati prodotti e commercializzati anche Intel i486SX privi di FPU in modo da ridurre la superficie del \"die\" e quindi i costi di produzione del microprocessore. L'Intel i486SX nasce quindi come modo per recuperare microprocessori destinati alla distruzione.\nIntel i486SX2.\nL'Intel i486SX2 o Intel 80486SX2 \u00e8 un Intel i486SX con frequenza di clock del core doppia rispetto alla frequenza di clock del Front-Side Bus.\nIntel i486GX.\nL'Intel i486GX o Intel 80486GX \u00e8 un Intel i486SX con un bus dati esterno a 16 bit e un consumo di energia molto pi\u00f9 basso, caratteristica quest'ultima che lo rende adatto ai computer portatili alimentati a batteria elettrica. L'Intel i486GX \u00e8 l'unico modello di microprocessore Intel i486 dotato di bus dati esterno a 16 bit (tutti gli altri modelli di microprocessori Intel i486 hanno un bus dati esterno a 32 bit).\nIntel i486DX2.\nL'Intel i486DX2 o Intel 80486DX2 \u00e8 un Intel i486DX con frequenza di clock del core doppia rispetto alla frequenza di clock del Front-Side Bus.\nIntel i486SL.\nL'Intel i486SL o Intel 80486SL \u00e8 un Intel i486DX con un circuito per la gestione dell'energia. Soprattutto per l'uso nei computer portatili.\nIntel i486SL-NM.\nL'Intel i486SL-NM \u00e8 un Intel i486SX con un circuito per la gestione dell'energia.\nIntel DX4.\nL'Intel DX4 o Intel 80486DX4 \u00e8 un Intel i486DX con frequenza di clock del core tripla (non quadrupla come spesso si crede) rispetto alla frequenza di clock del Front-Side Bus. Rispetto a tutti gli altri modelli di microprocessori Intel i486, l'Intel DX4 ha anche una memoria cache doppia (16 kB). Stranamente per questo modello di microprocessore non \u00e8 stato utilizzato \"i486\" nel \"brand name\".\nIntel 486 esemplari produzione 2007.\nGli ultimi esemplari costruiti alla fine del 2007 riportano stampigliato un'unione di logo del modello (i486) con la grafica anni 80 e il logo Intel introdotto nel 2006 con carattere tipografico diverso.\nPrincipali differenze.\nLa tabella sottostante mostra le principali differenze tra i modelli di microprocessori Intel i486, varianti comprese. In particolare di ogni variante viene riportato il part number, la frequenza di clock del \"core\" e del Front-Side Bus, la presenza o l'assenza di una FPU funzionante, la quantit\u00e0 e la tipologia di memoria cache incorporata, il voltaggio dell'alimentazione elettrica del \"core\" (il cosiddetto \"V core\"), la tipologia del package e il numero di piedini presenti nel package. Infine, nell'ultima colonna della tabella, viene indicato se il microprocessore \u00e8 predisposto per essere montato su socket oppure \u00e8 un surface mounting device.\nAltri modelli.\nMicroprocessori che possono essere considerati appartenenti alla famiglia Intel i486, anche se hanno un nome diverso, sono stati prodotti sia dall'Intel Corporation che da altri produttori.\nIntel Corporation.\nIntel RapidCAD.\nL'Intel RapidCAD \u00e8 un Intel i486DX in package CPGA a 132 pin e privo di memoria cache. Questo modello di microprocessore pu\u00f2 essere montato al posto di un Intel i386DX ed \u00e8 destinato a migliorare le prestazioni dei computer basati su tale microprocessore.\nIntel OverDrive.\nL'Intel OverDrive \u00e8 un Intel i486SX, i486SX2, i486DX2 o i486DX4. Descritti come processori per l'upgrade, alcuni modelli avevano differenti attacchi o abilit\u00e0 di gestione del voltaggio rispetto agli ordinari chip della stessa velocit\u00e0.\nAltri produttori.\nGli Intel i486 furono prodotti sotto licenza, o analizzati e riprogettati, da aziende come IBM, Texas Instruments, AMD e Cyrix. Alcuni di questi microprocessori erano identici nelle specifiche e nelle prestazioni agli originali, altri no."}
{"id": "117889", "revid": "1602064", "url": "https://it.wikipedia.org/wiki?curid=117889", "title": "MMX", "text": "L'MMX \u00e8 un \"instruction set\" SIMD, creato da Intel ed introdotto per la prima volta con i microprocessori Pentium MMX. Deriva da un oggetto simile incluso nell'i860. L'MMX \u00e8 stato supportato in seguito dalla maggior parte dei processori IA-32 di Intel e di altri produttori.\nSi \u00e8 supposto che MMX fosse l'acronimo di MultiMedia eXtensions o di Multiple Math eXtension, sebbene ufficialmente Intel non abbia mai specificato il significato della sigla.\nPer semplificare la progettazione gli ingegneri Intel decisero di preservare la vecchia architettura alla quale venne aggiunta l'unit\u00e0 MMX che operava tramite un cambio di contesto del processore. L'unit\u00e0 MMX utilizza i registri IA-32 della FPU. Questa infelice scelta progettuale impediva di utilizzare istruzioni in virgola mobile e istruzioni MMX contemporaneamente. Quando il processore incontrava istruzioni per la FPU doveva salvare i dati MMX per eseguire le istruzioni dell'FPU. Per massimizzare le prestazioni i programmatori utilizzavano il processore in uno solo dei due modi possibili, isolando le parti MMX che venivano eseguite in modo esclusivo in modo da evitare il pi\u00f9 possibile i lenti cambi di contesto.\nUn altro difetto delle istruzioni MMX \u00e8 che erano istruzioni in grado di operare solo su dati interi. I registri a 64 bit della FPU venivano utilizzati per memorizzare 2 dati a 32 bit oppure 4 dati a 16 bit o 8 dati a 8 bit. Nell'architettura del i860 l'utilizzo di questi vettori formati da dati interi era sensato dato che questi vettori venivano utilizzati per la grafica 2D e 3D. Ma nei personal computer moderni la grafica viene gestita dalla scheda grafica e quindi il mancato supporto delle operazioni in virgola mobile rappresenta una grave mancanza.\nIntel successivamente decise di espandere le istruzioni MMX e svilupp\u00f2 le istruzioni SSE. Queste istruzioni erano anch'esse istruzioni SIMD ma supportavano operazioni in virgola mobile e utilizzavano registri separati a 128 bit. Questo consentiva l'utilizzo delle istruzioni SSE in contemporanea con la FPU e rappresentava un notevole miglioramento alle istruzioni MMX. Le istruzioni SSE vennero successivamente estese con le SSE2, poi le SSE3 e le SSE4 . Supportare questi set di istruzioni implica il supporto del MMX per retrocompatibilit\u00e0.\nL'azienda concorrente AMD implement\u00f2 nei suoi processori le istruzioni MMX espandendole, chiamando il suo set di istruzioni 3DNow!."}
{"id": "117890", "revid": "26630", "url": "https://it.wikipedia.org/wiki?curid=117890", "title": "Cambio (meccanica)", "text": "Il cambio (o cambio di velocit\u00e0) \u00e8 un componente meccanico che ha la funzione di modificare la caratteristica della coppia motrice di un motore, similmente ad un riduttore di velocit\u00e0. Inoltre permette di selezionare di volta in volta un rapporto di trasmissione differente, a seconda della gamma di cui il cambio \u00e8 dotato. \nGeneralmente con il termine ci si riferisce alla tipologia comunemente presente sugli automezzi, ovvero quella a scatola di ingranaggi: \u00e8 grazie a questo dispositivo che \u00e8 possibile \"cambiare la marcia\" di un veicolo a motore.\nDescrizione generale.\nIl cambio \u00e8 comunemente usato negli autoveicoli e nei rotabili ferroviari a motore termico, allo scopo di poter variare entro ampi limiti la velocit\u00e0 del mezzo pur mantenendo il motore a combustione interna entro un regime di funzionamento ottimale per rendimento, coppia motrice o potenza. Il motore a combustione interna, infatti, mediamente ha una velocit\u00e0 di rotazione compresa tra 600 e 12.000 rpm, mentre la velocit\u00e0 delle ruote varia tra zero e 2.500 rpm.\nCambi di velocit\u00e0 sono anche impiegati in macchine industriali come per esempio i torni per metalli.\nIn macchine e veicoli che impiegano una trasmissione di tipo elettrico o idraulico il cambio non \u00e8 utilizzato, poich\u00e9 sono caratterizzati da alta coppia anche a motore fermo o a bassissimi regimi di rotazione e quindi viene a mancare il motivo stesso dell'uso di un cambio di velocit\u00e0: la necessit\u00e0 di mantenere comunque una velocit\u00e0 di rotazione apprezzabile per avere la coppia necessaria.\nNei veicoli a motore.\nNei mezzi di trasporto su strada, il cambio \u00e8 fondamentale anche perch\u00e9 permette di variare il rapporto tra il regime motore e la velocit\u00e0 del veicolo, al fine di ottenere una coppia motrice appropriata alle ruote. Il motore infatti presenta regimi di rotazione ottimali diversi a seconda che occorra privilegiare il rendimento chilometrico (generalmente a velocit\u00e0 costante), la coppia e potenza (per la velocit\u00e0 massima, la ripresa, accelerazione, salite etc.) o regime di sottocoppia (per i fondi innevati o a bassa aderenza).\nNelle automobili standard, nelle marce basse (I, II, III, a volte IV) il cambio agisce come riduttore di velocit\u00e0, mentre nelle marce alte (V e molto spesso anche la VI) i rapporti di trasmissione sono unitari o sopra l'unit\u00e0 (fino ad un 20% o 30%); di solito le marce pi\u00f9 alte (tipicamente la V, ma anche la VI se il cambio ne \u00e8 dotato) sono del tipo \"a riposo\", studiate per limitare i consumi nelle autostrade o comunque nelle percorrenze a velocit\u00e0 elevate.\nQuesto perch\u00e9, storicamente, nel classico schema delle auto americane degli anni 30 con motore longitudinale, trazione posteriore e cambio a 4 marce ( + RM), l'albero di entrata e di uscita sono coassiali e pertanto, per ragioni di efficienza, il rapporto della IV anzich\u00e9 passare per l'albero ausiliario come gli altri rapporti, prevedeva un sincronizzatore che innestava direttamente le estremit\u00e0 dell'albero di entrata e di uscita con rapporto 1:1 (\"presa diretta\"). Per tale ragioni \"storiche\", i rapporti inferiori alla IV sono generalmente demoltipliche, mentre al di sopra sono moltipliche.\nManuale (cambio ad H).\nIl cambio manuale \u00e8 presente nelle primissime moto e pressoch\u00e9 universalmente nelle automobili. Questo cambio varia il rapporto di trasmissione tramite una leva che viene mossa, andando a formare la tipica forma ad \"H\".\nLe coppie d'ingranaggi sono disposte su due alberi e sono sempre tutti accoppiati e in rotazione, ma gli ingranaggi sull'albero condotto sono liberi di girare e non ingaggiano l'albero condotto stesso, che ci scivola dentro.\nInterposto tra l'albero condotto e gli ingranaggi ci sono dei selettori (che sono delle corone internamente dentate) calettati su di esso e ad esso solidali. Con l'azionamento della leva si sposta il selettore (tramite le forchette selezionatrici), cos\u00ec da collegare la ruota dentata calettata sull'albero motore ai corrispondenti denti praticati su una corona solidale all'ingranaggio della marcia scelta.\nIl cambio pu\u00f2 avere un'azione di cambiata differente a seconda che sia del tipo \"sincronizzato\" o \"non sincronizzato\".\nCambio non sincronizzato.\nNelle prime automobili il cambio era costituito da ingranaggi non sincronizzati, le ruote dentate non erano permanentemente ingranate come avviene nei cambi moderni. Esse venivano spostate dal guidatore mediante i comandi, ed era richiesta una buona preparazione e sensibilit\u00e0 dell'operatore per capire quando gli ingranaggi stavano ruotando alla giusta velocit\u00e0 per permettere l'inserimento, in caso contrario \"grattavano\" rumorosamente e l'innesto non avveniva. In mancanza degli innesti ausiliari a frizione presenti nei cambi sincronizzati, gli innesti delle marce possono avvenire solo quando la velocit\u00e0 relativa tra le ruote \u00e8 molto bassa o nulla.\nNel salire di marcia, era necessario rallentare l'ingranaggio motore, e per questo era sufficiente premere la frizione ed attendere il momento giusto per cambiare. Nello scalare la marcia invece, era necessario accelerare il motore. Per velocizzare o semplicemente rendere possibile questo veniva utilizzata una tecnica detta del \"doppio disinnesto (doppietta)\", che pu\u00f2 essere ascendente (per i passaggi a marce superiori) e discendente (per i passaggi a marce inferiori). Il primo caso (doppietta ascendente) prevede di portare il cambio in folle, quindi rilasciare la frizione senza accelerare in modo da decrementare la velocit\u00e0 dell'albero di cambio al regime giusto e quindi inserire la marcia superiore.\nIl secondo caso (doppietta discendente) prevede di portare il cambio in folle, quindi rilasciare la frizione accelerando contemporaneamente in modo da incrementare la velocit\u00e0 dell'albero di cambio al punto giusto, e quindi inserire la marcia inferiore.\nCambio sincronizzato.\nI cambi manuali delle automobili prodotte dopo il '60 sono di tipo sincronizzato.\nIl meccanismo del cambio \u00e8 costituito da due alberi paralleli, quello di entrata connesso alla frizione e quello di uscita, connesso all'albero di trasmissione.\nSui due alberi sono montati parallelamente gli ingranaggi. Tutti gli ingranaggi sono costantemente ingranati, ma solamente una coppia \u00e8 connessa all'albero di uscita.\nTecnicamente il meccanismo di innesto consiste in un collare (manicotto) che scorre lateralmente su un supporto coassiale all'albero, il manicotto viene fatto scorrere lateralmente dalle forchette di comando azionate dal selettore del cambio.\nIl supporto del manicotto rimane solidale all'albero motore grazie all'accoppiamento millerighe tra i due e agli ingranaggi e spessori che non permettono il suo spostamento laterale. Il manicotto che \u00e8 esterno a questo supporto ha anch'esso un accoppiamento millerighe con il suo supporto, ma con una maggiore tolleranza, in modo da permettere la corretta lubrificazione e uno scorrimento pi\u00f9 fluido.\nAffinch\u00e9 questo manicotto si sposti lateralmente rispetto alla sua posizione di riposo, bisogna forzare il rientro all'interno del supporto delle piccole chiavette che, spinte da alcune molle contro il manicotto, servono normalmente a stabilizzarne la posizione; questo meccanismo serve a rendere lo scorrimento del manicotto a scatto. Per effetto dello scorrimento, il manicotto ingrana il sincronizzatore e oltre a ci\u00f2 \u2015 e qui sta il cuore del funzionamento \u2015 lo spinge contro l'ingranaggio della marcia. L'attrito che si viene cos\u00ec a creare tra il sincronizzatore e l'ingranaggio della marcia permette a quest'ultimo di entrare, in via per cos\u00ec dire preliminare, in rotazione, ancor prima di essere ingranato dal manicotto e quanto basta a portarlo pi\u00f9 o meno alla stessa velocit\u00e0 di rotazione del manicotto stesso (e quindi dell'albero motore). A questo punto, manicotto e ingranaggio hanno la stessa velocit\u00e0 di rotazione e ci\u00f2 permette finalmente il loro innesto. Una volta che il manicotto si ingrana sull'ingranaggio (per essere pi\u00f9 precisi sulla corona laterale dell'ingranaggio), inizia il trasferimento, possiamo dire, definitivo della coppia motore, non pi\u00f9 cio\u00e8 per attrito ma per ingranamento. Notare che il preliminare ingranaggio tra il manicotto e il sincronizzatore non presenta invece problemi in quanto anche il sincronizzatore ruota solidale all'albero.\nI sincronizzatori possono quindi essere considerati come delle minifrizioni coniche o ad anello che portano il manicotto (quindi l'albero di ingresso) e la corona solidale all'ingranaggio a girare alla stessa velocit\u00e0. Quando si sente grattare durante un cambio di marcia, non sono i denti degli ingranaggi a \"grattare\", in quanto questi sono sempre ingranati, ma quelli del manicotto e della corona dell'ingranaggio. Inoltre, come si pu\u00f2 vedere dalla foto, la corona dell'ingranaggio \u00e8 sensibilmente pi\u00f9 sottile dell'ingranaggio stesso, per il fatto che tra gli ingranaggi si ha il contatto con solo un dente per volta (in verit\u00e0 questo nel caso di denti dritti, nel caso di denti elicoidali possiamo dire approssimativamente un paio di denti per volta, dipende dall'angolo \u03b2 di inclinazione dei denti), mentre la corona ingrana con tutti i denti e quindi ogni singolo dente \u00e8 soggetto ad uno sforzo inferiore.\nIl primo cambio sincronizzato fu introdotto dalla Cadillac nel 1929, mentre l'attuale sistema a coni fu sviluppato dalla Porsche nel 1952. Negli anni cinquanta solamente la seconda e terza marcia erano sincronizzate, ed il manuale d'uso suggeriva, per passare dalla seconda alla prima, di fermare prima completamente il veicolo.\nNei cambi attuali, sono sincronizzate tutte le marce esclusa generalmente la retromarcia, pertanto la \"grattata\" si ha nei casi in cui quest'ultima venga inserita con il mezzo ancora in movimento; non \u00e8 tuttavia raro che anche la retromarcia venga sincronizzata, rendendo possibile l'innesto anche con il veicolo leggermente in movimento, ma \u00e8 comunque buona norma attendere che il veicolo sia totalmente fermo prima di ingranarla.\nIl cambio sincronizzato presenta diversi svantaggi, tra cui:\nPer questo motivo nei grandi camion, nei macchinari e nei cambi speciali per corse automobilistiche si usa un sistema non sincronizzato. Nei cambi impiegati in gara si usano anche cambi sincronizzati con un numero ridotto di denti sui collari per avere una velocit\u00e0 di cambiata migliore, avendo per contro un'usura molto rapida.\nLa sigla MT che compare nei modelli, preceduta dal numero di marcia (es. 2MT o 5MT), sta per \"manuale tradizionale\" (cio\u00e8 il cambio meccanico manuale).\nNumero delle marce.\nPer essere chiamato tale, un cambio deve possedere almeno due rapporti mentre non esiste un limite superiore a questo numero al di fuori di quello dettato da ragioni di costo, utilit\u00e0 ed ingombro. Un cambio munito di un numero maggiore di rapporti \u00e8 generalmente pi\u00f9 pesante, ingombrante e costoso di un cambio che ne possiede meno, tuttavia a seconda delle caratteristiche del motore e dell'inerzia del carico a valle del cambio stesso \u00e8 in molti casi possibile ottenere maggiori efficienze globali con il frazionamento dell'accelerazione su un numero maggiore di rapporti.\nStoricamente, il motore Minarelli \"Pettirosso\" da 50\u00a0cm\u00b3, del 1955, in quanto veicolo relativamente economico, era munito di un cambio a due velocit\u00e0 comandato dalla manopola, mentre la maggior parte delle automobili gi\u00e0 nella prima met\u00e0 del Novecento era dotata di cambio a tre o quattro rapporti, sia per via del costo pi\u00f9 elevato di acquisto che lo permetteva, sia per la maggiore utilit\u00e0 di questo a fronte della grossa inerzia di cui le pesanti autovetture erano dotate. Con il miglioramento dei processi produttivi e quindi l'abbattimento dei costi di produzione, i cambi a maggior numero di rapporti sono diventati comuni. Tradizionalmente i cambi meccanici moderni sono dotati di cinque o pi\u00f9 rapporti. La quinta e la sesta marcia furono introdotte con l'aumentare delle velocit\u00e0 raggiungibili dai veicoli, per risparmiare combustibile.\nA valle del cambio, anche il differenziale (rapporto pignone cambio/corona differenziale) incide sul rapporto tra giri motore e giri ruota.\nLe macchine agricole ed i mezzi pesanti tendono ad avere cambi dotati di molti rapporti, per via dei grossi carichi che devono poter affrontare. Tali cambi hanno talvolta la possibilit\u00e0 di selezionare due ingranaggi di una serie, in modo da avere quindi due cambi di velocit\u00e0 in serie. Il comando in quel caso avviene per mezzo di leve distinte, comandi secondari sulla leva o elettronicamente.\nLa retromarcia \u00e8 realizzata con l'ausilio di un terzo albero con un ingranaggio folle su di esso, che trasmette il moto tra l'albero primario e secondario invertendone il senso di rotazione (ruota oziosa).\nUn cambio pu\u00f2 anche essere dotato di un numero multiplo di retromarce, uguale o diverso da quello delle marce normali. Pu\u00f2 essere presente, a monte o a valle del cambio, un sistema con la sola funzione di invertire il senso di rotazione dell'albero condotto in tutte le marce (di fatto un cambio di velocit\u00e0 a due rapporti, avanti e retromarcia) permettendo al cambio principale di essere sprovvisto di retromarcia.\nSchema della leva del cambio automobilistico.\nNelle automobili degli ultimi decenni, il comando del cambio \u00e8 solitamente una leva sporgente dal pavimento dell'auto tra i due sedili anteriori oppure posta sporgente dal cruscotto in posizione centrale. Nel secondo dopoguerra fino agli anni '70 del '900 era molto comune la soluzione di avere la leva del cambio orizzontale e ridotta sporgente dal volante. Questa soluzione aveva l'indubbio vantaggio di avere la leva del cambio vicinissima al volante e quindi di facilitare l'accesso alla stessa; altro vantaggio significativo era quello di liberare la parte centrale dell'abitacolo nella parte anteriore, consentendo di avere una prima fila a divano che poteva ospitare 3 passeggeri. Tuttavia questa soluzione venne in seguito abbandonata perch\u00e9 richiedeva un meccanismo di trasmissione del comando pi\u00f9 complesso e con un maggior numero di rimandi meccanici. Comunque, in tutti i casi, muovendo la leva lateralmente ed avanti/indietro si pu\u00f2 ingranare la marcia desiderata. In posizione centrale si ha la posizione di folle, in cui nessun rapporto \u00e8 inserito e le ruote sono isolate dal motore.\nSchemi standard.\nGli schemi pi\u00f9 diffusi attualmente prevedono due configurazioni\nGli schemi seguenti illustrano le posizioni di un classico/tipico cambio a cinque marce:\nN sta per \"Neutral\", ovvero Folle in inglese.\nA volte l'inserimento della retromarcia deve essere sbloccato agendo su un comando supplementare, questo per ridurre i rischi di inserimento accidentale. Nel caso dello schema a sinistra, ci\u00f2 si potrebbe verificare quando si scala dalla quinta alla quarta marcia oppure cercando di innestare una inesistente sesta marcia; tuttavia questo rischio \u00e8 spesso limitato da altri dispositivi meccanici che impediscono l'inserimento della retromarcia ad alte velocit\u00e0. Il problema \u00e8 pi\u00f9 insidioso per lo schema a destra (cosiddetto cambio dog leg), dove la possibile confusione \u00e8 tra due marce inseribili con vettura ferma (prima e retromarcia); inoltre la retromarcia si viene a trovare nella posizione tradizionalmente occupata dalla \"prima\".\nUn'alternativa, tipica delle auto tedesche, \u00e8 quella di posizionare la R dallo stesso lato della prima e seconda marcia ma con un'escursione maggiore; nelle vetture Opel e Volkswagen la R sta in avanti (vedi figura), mentre nelle Mercedes sta in basso. Poich\u00e9 con questa disposizione \u00e8 concreta la possibilit\u00e0 di innestare la R invece di una marcia in avanti, vengono spesso implementate delle sicure meccaniche grazie alle quali, per inserire la R, occorre un'azione supplementare; per esempio nelle vetture Opel l'innesto della R richiede l'azione meccanica su un pulsante o una corona posto sulla leva del cambio, mentre nelle vetture VW l'innesto della R richiede che la leva del cambio venga schiacciata verso il basso. Incidentalmente, questa modalit\u00e0 di azione era richiesta anche in vetture classiche come la Fiat 500 e la Fiat 600 con motore posteriore. \nLo schema \u00e8 di solito riportato sulla manopola stessa.\nPosizione della leva.\nIn alcune vecchie auto il comando del cambio era costituito da una leva posta sul piantone dello sterzo. Il funzionamento era simile a quello a pavimento, ma con i movimenti riportati sul piano verticale invece che su quello orizzontale.\nIn tempi recenti su alcune auto europee (in particolare su alcune FIAT), la leva del cambio \u00e8 stata notevolmente accorciata e posta sulla plancia, alla sinistra dell'autoradio. Tale configurazione viene talvolta detta \"leva all'americana\", poich\u00e9 ricorda la disposizione della leva del cambio automatico nelle vetture d'oltreoceano.\nCambio a chiavetta scorrevole.\nIl cambio a chiavetta scorrevole chiamato anche a crociera per via della forma della chiavetta scorrevole, e a volte ridenominato cambio a manopola, \u00e8 stato usato su molti scooter con il comando d'azionamento a manopola, tra cui Vespa e Lambretta, cos\u00ec come il triciclo a motore Ape Piaggio, questo tipo di cambio \u00e8 pi\u00f9 vicino al cambio manuale delle auto che al cambio sequenziale delle moto.\nQuesto tipo di cambio nella versione a manopola ha la peculiarit\u00e0 d'avere una leva che comanda la frizione e le marce del cambio, infatti azionando (premendo) la leva si aziona la frizione e ruotandola in alto o in basso si poteva scegliere la marcia, l'inconveniente di questo cambio \u00e8 di dover trovare la giusta posizione della leva, la quale per poter facilitare il suo posizionamento aveva un dente che doveva essere ingranato in una gola del preselettore (un disco metallico al lato della leva), ma permetteva di passare dalla marcia pi\u00f9 alta alla pi\u00f9 bassa o viceversa con un semplice comando.\nUna caratteristica di questo cambio \u00e8 quella d'avere le marce disposte in ordine crescente o decrescente, con la folle generalmente tra I e II marcia.\nSequenziale (cambio a innesti frontali).\nPresente raramente su auto (sostituito dal semimanuale) e pressoch\u00e9 universalmente installato su motociclette \u00e8 il cambio sequenziale o a innesti frontali, dove non si usa lo schema della leva del cambio ma la si aziona in due sole direzioni, con ritorno automatico in posizione di neutro per poter cambiare la marcia, questo cambio rimane del tipo completamente manuale, difatti l'azionamento della frizione e il comando del cambio sono manuali.\nIn questi cambi a innesti frontali, ogni ingranaggio del cambio ha dei pioli o risalti perpendicolari alla sua superficie laterale oppure delle sedi e il selettore desmodromico scanalato che \u00e8 calettato su un albero, tale sistema pu\u00f2 essere di diverso tipo:\nIl cambio sequenziale a innesti laterali pu\u00f2 essere realizzato con innesti di varie forme, inoltre gli innesti possono essere dritti o trapezoidali (coda di rondine), in quest'ultimo caso l'ingranamento risulta pi\u00f9 costante in quanto i vari innesti hanno una forma che evita o riduce l'inconveniente di rigetto della marcia.\nPer far ruotare il selettore e quindi selezionare la marcia, tramite il comando del cambio che ha solo tre posizioni (marcia su, marcia giu, neutra o riposo), il selettore \u00e8 munito di una ruota dentata o simili, che viene governata da due dispositivi, il primo serve per evitare che il selettore si muova senza essere selezionato, il secondo \u00e8 dato dai rinvii del comando del cambio, i quali hanno una forma tale che agiscano solo in una direzione (quella di comando), non agendo nell'azione di ritorno alla posizione di riposo (conferita da una molla) della leva del cambio.\nLa fluidit\u00e0 del cambio \u00e8 determinata sia dalla conformazione delle forchette, sia dal selettore, il quale inizialmente ruotava sull'alluminio del carter, poi si \u00e8 adottato una boccola sul lato in cui agivano i rinvii della leva del cambio, mentre sull'altro si aveva sempre il contatto diretto con l'allumino del carter, poi comparvero i rasamenti per questo lato, poi si adottarono delle sfere al posto della boccola, che vennero velocemente rimpiazzate da cuscinetti, pi\u00f9 recentemente su modelli di alta gamma si stanno utilizzando dei cuscinetti su entrambi i lati del selettore.\nI comandi per il cambio sequenziale possono essere:\nInterruttore di cambiata.\nCon \"l'interruttore di cambiata\" o \"quick shifter\", i cambi sequenziali che vengono muniti di questo dispositivo vengono chiamati anche \"cambio elettronico\", ma non si deve confondere con i cambi robotizzati (semimanuale), perch\u00e9 \u00e8 un dispositivo/accorgimento extra per i cambi sequenziali, che serve per ridurre le sollecitazioni del cambio in condizioni gravose dove si passa da una marcia inferiore ad una superiore con il motore sempre in trazione, come nel caso delle competizioni o ogni qual volta si aziona il cambio senza togliere l'acceleratore e azionare la frizione, soprattutto quando il mezzo in questione sviluppa una potenza elevata ed \u00e8 munito di un cambio che \u00e8 studiato per resistere a un periodo di sollecitazione/lavoro ridotto (come nei prototipi sportivi).Tale dispositivo taglia l'accensione del motore durante il tempo di cambiata in modo da avere una cambiata veloce e non gravosa per il cambio e tutti i cuscinetti, infatti ogni qual volta si passa ad una marcia superiore si ha una modifica del rapporto di trasmissione, che, per non creare eccessive forze di sollecitazione, deve essere effettuata senza che il cambio sia sollecitato/trazionato. Per far ci\u00f2 si usa una centralina munita di un sensore per rilevare gli spostamenti della leva del cambio o di un pulsante che effettui questo taglio solo durante il passaggio ad una marcia superiore ma non in tutte le competizioni \u00e8 ammesso questo sensore che permette, assieme alla centralina, di determinare per quanto tempo non si alimenta il motore.\nQuesto sistema (insieme ad altri sofisticati sistemi elettronici tipo: controllo di trazione, anti impennamento e il controllo della partenza) viene proposto dal 2010/2011 su moto di serie di tipo sportivo come Ducati 1199 Panigale S, Aprilia RSV4 APRC SE e Bmw S1000 RR. Negli ultimi anni \u00e8 diventato sempre pi\u00f9 diffuso anche nelle moto di media e piccola cilindrata, come KTM Duke 790, KTM RC 390, KTM 390 Adventure, Yamaha MT-09, Kawasaki ZX-25R, Aprilia RS660 e Triumph Street Triple. \nCambio semimanuale (Cambio robotizzato).\nNel sistema semimanuale o semiautomatico il guidatore deve semplicemente scegliere la marcia (generalmente possono funzionare anche in modalit\u00e0 automatica).\nI comandi per il cambio semiautomatico possono essere:\nI primi test di questo cambio avvennero gi\u00e0 nel 1983 presso la Scuderia Ferrari.\nCon l'utilizzo dei pulsanti si elimina la necessit\u00e0 di usare uno schema di manovra come con l'uso della leva del cambio; in genere \u00e8 automatizzata anche la frizione.\nQuesto tipo di cambio venne per la prima volta utilizzato sulla Ferrari 640 F1, monoposto del cavallino per la stagione 1989 di Formula 1.\nNelle automobili moderne con cambio automatico questa funzione (cambio semi-automatico) \u00e8 in genere controllata da un computer ed \u00e8 un'alternativa alla modalit\u00e0 completamente automatica.\nLe prime autovetture ad adottarlo sono state le Alfa Romeo 156 e poi di conseguenza altri marchi (per esempio alcune BMW e Audi) impiegano un cambio manuale manovrato da un computer (cambio robotizzato), ed il guidatore agisce semplicemente sui comandi sequenziali.\nLa prima motocicletta ad usare questo tipo di cambio (sia in modalit\u00e0 automatica che semiautomatica) in sostituzione al classico cambio sequenziale \u00e8 stata l'Aprilia Mana 850, presentata nel 2008.\nCambio seamless o ad innesti continui o zero-shift.\nNel 2007 \u00e8 stato introdotto il cambio ad innesti continui, un'evoluzione del cambio semimanuale e sviluppato dalla Scuderia Ferrari assieme alla Zeroshift, il quale permette un cambio istantaneo della marcia: appena si preme la leva dietro il volante la marcia viene innestata, senza che ci sia il tempo di transito da una marcia all'altra, quindi si ha sempre la motricit\u00e0 anche durante la cambiata. Il tutto \u00e8 permesso grazie a un nuovo sistema di selettori, che richiedono due forchette di selezione, anzich\u00e9 una, ma in compenso non richiede l'uso del sincronizzatore.\nIl cambio di base \u00e8 quello automobilistico (cambio ad H), ma con il selettore completamente rivisto, in modo d'agganciare le diverse marce in modo simile a un cambio ad innesti frontali, infatti il selettore che si trova tra le due marce \u00e8 accoppiato a due dischi scorrevoli, che si vanno ad agganciare alle marce poste ai lati del selettore e che azionano le rispettive coppie d'innesti, i quali sono sagomati in modo tale che una volta ingranata la marcia superiore la seconda coppia d'innesti si sganci automaticamente dalla marcia inferiore, grazie al profilo smussato, che permette di svincolarlo in modo automatico.\nSpiegando pi\u00f9 in dettaglio si ha la prima coppia d'innesti che si prepara ad ingranare la marcia superiore, ma permettendo alla seconda coppia di rimanere vincolata e quindi di continuare la trasmissione del moto, quando la marcia viene ingranata \u00e8 questa prima coppia d'innesti che ora trasmette il moto, senza che ci sia un tempo di commutazione privo di trazione, da questo momento, si ha l'ingranaggio della marcia inferiore che ruota ad una velocit\u00e0 minore rispetto all'albero del cambio a cui \u00e8 vincolato e quindi non \u00e8 pi\u00f9 quella marcia (inferiore) che permette la rotazione dell'albero stesso, di conseguenza si trover\u00e0 poi a trattenere l'innesto del selettore che prima lo vincolava all'albero, ma grazie al profilo smussato questo si svincoler\u00e0, lasciando ruotare liberamente l'ingranaggio del cambio.\nCambio a doppia frizione.\nUn'altra tipologia di cambio da comprendere \u00e8 il cambio a doppia frizione (\"Dual Clutch Transmission\" o \"Dual Clutch Gearbox\"); Si tratta di un cambio in cui sono presenti due alberi collegati a due frizioni a loro volta collegate all'albero di trasmissione. Su un albero si trovano i rapporti dispari mentre sul secondo i rapporti pari: ci\u00f2 che accade \u00e8 una contemporanea rotazione degli alberi interni, tuttavia, solo uno dei due, grazie ad una frizione, trasferisce il moto all'albero di trasmissione. Nel frattempo, l'altro continua a ruotare ed ha cos\u00ec \"gi\u00e0 pronto\" il rapporto successivo. Il vantaggio consiste in una notevole velocit\u00e0 di cambiata sequenziale. Il passaggio fra rapporti non contigui (e.g. kick down) \u00e8 invece tanto rapido quanto lo \u00e8 un singolo albero.\nAutomatico.\nMolte automobili attualmente sul mercato hanno un cambio automatico, in grado di selezionare automaticamente il rapporto senza l'intervento umano, semplificando notevolmente la guida.\nIl sistema pi\u00f9 usato \u00e8 di tipo idraulico, basato sulle variazioni di pressione, che per\u00f2 presenta problemi di costo, affidabilit\u00e0 e consumo di combustibile.\nIl cambio automatico infatti \u00e8 particolarmente diffuso in paesi dove il costo del combustibile \u00e8 particolarmente basso, come gli Stati Uniti, dove cinque auto su sei hanno installato questo dispositivo.\nEvoluzione.\nCon il progresso tecnologico e soprattutto l'introduzione dell'elettronica nel settore automobilistico, sono stati realizzati diversi tipi di cambi automatici a controllo computerizzato:\nDiffusione del cambio automatico.\nIl cambio automatico \u00e8 storicamente stato poco diffuso in Europa, dove era tutt'al pi\u00f9 considerato solo un \"costoso\" optional impiegato sulle auto di fascia alta o nei veicoli per disabili.\nNegli ultimi anni la situazione \u00e8 in controtendenza. In effetti si realizzano cambi automatici sempre pi\u00f9 prestanti con un consumo minore di carburante a prezzi sempre pi\u00f9 ridotti. La tradizione di guida europea induce per\u00f2 il pubblico a preferire il pi\u00f9 controllabile cambio manuale rispetto a quello automatico, che sebbene semplifichi la guida, lascia al guidatore minore controllo sullo stile di guida.\nNegli Stati Uniti invece la situazione \u00e8 esattamente opposta. Una diversa tradizione di guida, i costi accessibili del carburante, gli enormi ingorghi nelle grandi citt\u00e0 hanno sancito il successo del cambio automatico adottato nella maggior parte dei veicoli. Il cambio manuale \u00e8 invece considerato tutt'al pi\u00f9 un \"costoso\" optional impiegato solo sulle auto sportive o che comunque non vengano usate come semplice mezzo di trasporto.\nCambio a presa diretta.\nVengono definiti tali quei cambi che almeno in alcune situazioni utilizzano solo un albero del cambio e quindi trasmettono con un rapporto 1:1 alla trasmissione finale.\nRientrano in questo campo alcuni sistemi costituiti nell'uso della sola frizione centrifuga, senza la possibilit\u00e0 alcuna di variare il rapporto di trasmissione, questa soluzione \u00e8 usata sui piccoli utensili da lavoro con motore termico, come i decespugliatori e le motoseghe, anche se era stato usato su alcuni ciclomotori come i primi Piaggio Ciao.\nVengono definiti tali dei cambi per autotrazione pesante che riescono ad avere sull'albero primario, sia l'ingranaggio che riceve la forza del motore (albero primario del cambio), sia l'ingranaggio che rimanda la forza alla trasmissione finale (quest'ingranaggio pu\u00f2 essere disposto su un terzo albero del cambio, coassiale al primo), questo \u00e8 possibile perch\u00e9 quest'ultimo ingranaggio scorre sull'albero primario e non vi \u00e8 solidale, per la variazione del rapporto di trasmissione si ha un secondo albero, che viene utilizzato per tutte le marce tranne una (la marcia su cui si ha la trasmissione 1:1, dove l'ingranaggio di rinvio alla trasmissione finale viene calettato all'albero primario), mentre per le altre rinvia sempre la forza a quest'ultimo ingranaggio.\nCambio Mabon (Variatore manuale).\nQuesta tipologia di cambio \u00e8 stato utilizzato in particolar modo sulle motociclette ed \u00e8 costituito da un variatore azionato/comandato tramite una leva, la quale pu\u00f2 essere vincolata tramite una guida metallica lineare o con andamento curvilineo, in quest'ultimo caso permette un azionamento rapido del comando definendo delle marce di trasmissione, questo tipo di comando venne poi riutilizzato per i primi cambi ad innesti frontali.\nNei primi modelli di motocicletta questo sistema poteva essere presente di serie o montato successivamente, in quest'ultimo caso o nei casi in cui il mezzo era disponibile sia nelle versioni a cambio singolo che a cambio Mabon si contraddistingue per una forma ovale, in quanto oltre al variatore manuale contiene anche una ruota condotta e una ruota motrice (pignone motore).\nCambio a frizione automatica.\nQuesta struttura, consiste nell'uso di un cambio (a H, a CVT, ecc.) con associata una frizione centrifuga, che collega/scollega automaticamente il motore alla ruota a seconda delle sue condizioni operative.\nQuesta struttura del cambio viene usata nel sistema Variomatic e quindi sulla stragrande maggioranza degli scooter.\nVantaggi e svantaggi del cambio manuale, sequenziale e semimanuale.\nDi seguito sono elencati i vantaggi del cambio manuale su quello automatico:\nDi seguito sono elencati i vantaggi del cambio automatico su quello manuale:\nNella bicicletta.\nCambio a deragliatore.\nIl cambio a deragliatore \u00e8 costituito da una catena, diverse ruote affiancate ed un meccanismo comandato dal guidatore, in grado di spostare la catena (\"deragliare\") da una ruota all'altra e tenere la catena in tensione.\nNelle biciclette da passeggio qualora non siano monomarcia \u00e8 generalmente presente un solo deragliatore sulla ruota dentata collegata alla ruota posteriore, mentre nelle biciclette da corsa e nelle mountain bike \u00e8 presente anche un deragliatore (e quindi ruote multiple) sulla corona dei pedali. Questo consente di aumentare le marce teoriche fino al prodotto tra i rapporti anteriori e posteriori, il numero delle corone dentate \u00e8 molto variabile a seconda dell'applicazione e del periodo storico.\nAlcune combinazioni tra i due deragliatori prevedono per\u00f2 un eccessivo disassamento della catena e non \u00e8 consigliabile usarle per via dell'usura e della minore resa, ma data la disposizione delle ruote si tratta in genere di rapporti ridondanti, ottenibili diversamente. Le ruote anteriori e posteriori sono disposte in ordine di diametro inverso di grandezza, in modo che sia per i rapporti pi\u00f9 elevati che per quelli minori la catena sia in asse.\nIl comando del cambio avviene tramite un selettore marcia e il cambio marcia avviene durante la pedalata (preferibilmente senza sforzare sui pedali per facilitare il cambio e ridurre l'usura), poich\u00e9 questo cambio non agisce a catena ferma.\nCambio epicicloidale.\nIn alcune biciclette \u00e8 utilizzato un sistema di ingranaggi epicicloidali integrati nel mozzo della ruota posteriore. \nIl vantaggio di questo sistema \u00e8 di avere una cambiata pi\u00f9 \"liscia\", possibilit\u00e0 di cambiare anche a bicicletta ferma (caratteristica vantaggiosa in citt\u00e0), maggiore protezione dallo sporco e minore necessit\u00e0 di manutenzione. Inoltre permette di mantenere sempre la linea di catena ottimale e un miglior tensionamento della stessa.\nGeneralmente un cambio epicicloidale \u00e8 pi\u00f9 costoso di uno a deragliatore, ma ne esistono modelli - per uso non agonistico - dal prezzo conveniente. \u00c8 infine da sottolineare che il minor numero di rapporti che questo sistema permette rispetto ai cambi con deragliatore \u00e8 solo teorico: infatti, i 27 rapporti di questi ultimi non sono in realt\u00e0 tutti sfruttabili, mentre i rapporti del cambio epicicloidale (fino a 14) sono tutti reali. Di fatto lo sviluppo di rapporti dei due sistemi \u00e8 equivalente.\nQuesto sistema era molto diffuso fino agli anni settanta, quando si diffuse il cambio a deragliatore. Negli anni venti del XX secolo il cambio epicicloidale veniva utilizzato anche su alcuni modelli di autovettura.\nIn Italia tale sistema \u00e8 poco utilizzato, mentre \u00e8 molto diffuso nelle bici da citt\u00e0 nel nord Europa.\nGrazie ai recenti progressi tecnologici nel campo dell'attuazione elettronica il cambio CVT epicicloidale \u00e8 comparso sia nei sistemi di trasmissione per trattori agricoli di elevata potenza sia in ambito automotive come alcuni modelli di Toyota e Lexus.\nCambio a ingranaggi.\nSi tratta di un cambio molto simile a quello utilizzato sui veicoli a motore, dove ci sono due alberi muniti d'ingranaggi dentati, di cui un albero ha ingranaggi fissi ad eccezione dell'ingranaggio di rinvio a cui \u00e8 accoppiata la corona ed il secondo albero ha ingranaggi ruotanti ad eccezione dell'ingranaggio di rinvio, su quest'albero \u00e8 presente il sistema a chiavetta scorrevole che permette di selezionare il rapporto.\nQuesto sistema in caso di bici non ammortizzate non necessita di un tensore catena, mentre nel caso di carri ammortizzati si rende necessario in quanto varia la distanza tra corona e pignone.\nRapporto fisso e cambio.\nAlcuni ciclisti professionisti o meno preferiscono la bicicletta a rapporto fisso, pi\u00f9 robusta, senza cambio e cavi. Essi approvano l'affermazione di Henri Desgrange, cofondatore del Tour de France:\n\"Ritengo sempre che il cambio di velocit\u00e0 sia per persone oltre i 45 anni. Non \u00e8 meglio trionfare con la forza dei propri muscoli piuttosto che grazie all'artificio meccanico del deragliatore? Ci stiamo rammollendo, per me...datemi una bici a rapporto fisso!\"\nPosizione.\nIl cambio pu\u00f2 essere posto in diverse posizioni:\nAccorgimenti.\nPer l'uso sportivo si usano alcune soluzioni:"}
{"id": "117891", "revid": "6392", "url": "https://it.wikipedia.org/wiki?curid=117891", "title": "Cambio di velocit\u00e0", "text": ""}
{"id": "117893", "revid": "599013", "url": "https://it.wikipedia.org/wiki?curid=117893", "title": "Cnt", "text": ""}
{"id": "117894", "revid": "1463849", "url": "https://it.wikipedia.org/wiki?curid=117894", "title": "Giovanni Battista Baliani", "text": "\u00c8 noto per i suoi studi di meccanica e di astronomia. \u00c8 spesso altres\u00ec indicato come Giovanni Battista Baliano.\nBiografia.\nAppartenente ad un'eminente famiglia fu avviato dal padre, senatore della Repubblica di Genova, alla carriera politica dove ricopr\u00ec importanti incarichi. Nel 1623 entr\u00f2 nel Senato e nel 1647 come governatore di Savona fece da mediatore evitando uno scontro navale nel porto tra la flotta francese comandata da Richelieu e quella napoletana.\nBaliani, pur non trascurando la sua attivit\u00e0 politica, si impegn\u00f2 attivamente nella ricerca scientifica, suo primario interesse sviluppato sin da giovane con un'intensa applicazione agli studi filosofici e letterari.\nL'avanzare del metodo sperimentale nel XVII secolo e il decadere delle teorie peripatetiche trovarono in lui un fecondo sostenitore impegnato nelle indagini scientifiche degli aspetti pi\u00f9 complessi della fisica (equilibrio meccanico delle masse e moto naturalmente accelerato), le cui soluzioni furono per\u00f2 contrastate dando luogo ad una polemica europea che dur\u00f2 per pi\u00f9 di un secolo dopo la sua morte.\nL'incontro con Galilei.\nNel 1613 Baliani viene presentato per lettera a Galilei da Filippo Salviati che cos\u00ec lo descrive al maestro: \u00abche si ride di Aristotile e di tutti i Peripatetici... [e che] a molte cose mi ha date l'istesse ragioni che ho intese da lei.\u00bb . Inizi\u00f2 cos\u00ec, con una lettera di Galilei a Baliani (25 gennaio 1614), una corrispondenza scientifica che dur\u00f2 per oltre venticinque anni sino alla morte dello scienziato pisano. Dalle lettere scambiate si evidenziava soprattutto una completa identit\u00e0 metodologica tra i due studiosi. Scriveva Galilei \u00ab\"... il Sig. Filippo ... mi scrive aver trovato gran conformit\u00e0 tra le sue speculazioni e le mie; di che non mi sono meravigliato, poich\u00e9 studiamo sopra il medesimo libro e con i medesimi fondamenti.\u00bb e confermava Baliani: \u00abE invero io mi sono sempre riso di tutte le conclusioni filosofiche che non dipendano (oltre quelle che sappiamo essere vere per lume di fede) o da dimostrazioni matematiche o da esperienze infallibili; ... io conosco aver incartato pi\u00f9 volte nell'istesse sue opinioni; il che ... non \u00e8 per altro che per aver ambidue studiato nello stesso libro ...\"\u00bb \nIl 4 aprile del 1614 Baliani comunica a Galilei di aver fatto una formidabile scoperta: un sistema per cuocere senza fuoco. Riempita una pentola d'acqua la si teneva ferma sopra un piatto di ferro che girando vorticosamente provocava attrito e calore facendo bollire l'acqua. Questo primo esperimento confermava la trasformazione dell'energia in calore.\nLa stima crescente negli anni per Baliani port\u00f2 Galilei, che ebbe modo di conoscerlo di persona nel 1615 a Firenze, a proporlo per l'iscrizione nei Lincei con queste parole registrate a verbale nella seduta accademica del 26 gennaio 1616: \u00ab\"maximopere laudavit animi candorem, ingenii sublimitatem, morum suavitatem et verum philosophandi modum...\" \u00bb \nLa pressione dell'aria.\nNel 1630 Baliani aveva notato, eseguendo dei lavori nel porto di Genova, l'anormale salita dell'acqua in un sifone e ne aveva chiesto una spiegazione a Galilei. La risposta non soddisfece Baliani che continu\u00f2 a studiare lo strano fenomeno giungendo per suo conto alle stesse conclusioni degli studi sullo stesso argomento che Isaac Beeckman a Dordrecht e Cartesio ad Amsterdam avevano condotto scoprendo che la salita dell'acqua nel sifone era causata non dall'antico principio finalistico dell'horror vacui, ma dalla pressione uniforme dell'aria.\nBaliani rifer\u00ec il 24 ottobre 1630 questi risultati a Galilei che sosteneva l'opinione di Erone di Alessandria sulla mancanza di peso, e quindi di pressione, dell'acqua e dell'aria nei loro luoghi naturali. Ne nacque cos\u00ec una \"querelle\" tra i parigini con Marin Mersenne e gli italiani che si concluse solo con le convergenti scoperte di Evangelista Torricelli e Blaise Pascal.\nLa polemica sul \"De motu\".\nMentre Galilei nel 1638 con la prevista pubblicazione delle \"Nuove scienze\" stava per dar forma definitiva ai suoi manoscritti relativi al moto, che gi\u00e0 erano apparsi clandestinamente in Olanda, Baliani anticipandolo di alcuni mesi pubblicava il suo trattato \"De motu naturali gravium solidorum\" basato su le stesse conclusioni galileiane.\nBaliani, senza alcun riferimento agli studi di Galilei, rivendicava l'originalit\u00e0 e la priorit\u00e0 delle sue scoperte risultanti da esperimenti risalenti al 1611, effettuati nella rocca di Savona, che anticipavano i fenomeni della \u00abindipendenza della velocit\u00e0 di caduta dei gravi dal loro peso; e la stessa enunciazione delle proposizioni sull'isocronismo delle oscillazioni pendolari e di quelle riguardanti le propriet\u00e0 del moto uniformemente accelerato.\u00bb \nDiscussioni e malignit\u00e0 si diffusero nell'ambiente scientifico europeo alimentate anche dallo strano comportamento di Baliani che, se nel 1638 inviava una copia del \"De motu\" a Galilei dichiarandosi \u00abautore che, ancorch\u00e9 di lontano, si ingegna di seguire le sue pedate\u00bb, nello stesso tempo confermava all'antigalileiano gesuita Niccol\u00f2 Cabeo la presunta priorit\u00e0 delle sue scoperte.\nRisentita fu la reazione di Galilei che in pi\u00f9 lettere, alcune andate perdute, rimproverava il comportamento di Baliani e si dimostrava non alieno dal considerare anche lui, come scriveva il 12 marzo 1639 a Daniele Spinola, che per primo aveva avanzato l'accusa, un plagio l'opera \"De motu\". \nDopo la morte di Galilei, Baliani pubblic\u00f2 nel 1646 un'edizione accresciuta del \"De motu\" senza mai citare Galilei, che pure gli aveva fatto notare nell'edizione precedente un errore nelle sue teorie. Il fisico genovese continuava a sostenere la priorit\u00e0 delle sue scoperte appoggiato nella sua pretesa da Cabeo e da Mersenne che gli scriveva il 25 ottobre del 1647: \u00abHo gran gusto che V. S. mi habbia imparato per l'ultima sua, che Galileo non sia il primo che ha osservato la proporzione del moto dei corpi gravi che cadono gi\u00f9, perch\u00e9 io pubblicher\u00f2 a tutti quanti che in ci\u00f2 siete stato il primo osservatore, come l'ha confermato il padre Cabeo nel luogo citato da voi nelle sue meteore.\u00bb \nDopo la morte di Baliani continu\u00f2 per lungo tempo, anche dopo la riedizione delle sue opere nel 1792, la polemica sulla priorit\u00e0 delle scoperte da risolvere probabilmente con la tesi di un cronologico parallelismo nelle ricerche avvenuto in buona fede tra i due scienziati."}
{"id": "117899", "revid": "628767", "url": "https://it.wikipedia.org/wiki?curid=117899", "title": "Acoran", "text": "Acoran \u00e8 l'essere supremo della mitologia indigena di Gran Canaria.\nMitologia.\nSi sa poco su ci\u00f2 che \u00e8 tramandato dagli indigeni. \u00c8 noto che adoravano molti d\u00e8i e credevano in una figura superiore a tutte le altre, appunta chiamata Acoran. La tradizione voleva che i templi dedicati al dio fossero eretti su montagne difficilmente accessibili per offrirgli una dimora inviolabile. A lui una fanciulla vestita di cuoio bianco presentava quotidianamente un'offerta di latte in sacrificio.\nNell'isola di Tenerife, il dio supremo prende il nome di Acham\u00e1n."}
{"id": "117901", "revid": "123517118", "url": "https://it.wikipedia.org/wiki?curid=117901", "title": "Benchmark (informatica)", "text": "Con il termine benchmark si intende un insieme di test (collaudo o prova) del software volti a fornire una misura delle prestazioni di un computer per quanto riguarda diverse operazioni. Vi \u00e8 in realt\u00e0 una seconda definizione, relativa ai test di particolari software: in questo caso il benchmark \u00e8 la determinazione della capacit\u00e0 di detto software di svolgere pi\u00f9 o meno velocemente, precisamente o accuratamente, un particolare compito per cui \u00e8 stato progettato.\nTipologie.\nEsistono software di benchmark appositamente studiati per misurare la velocit\u00e0 di un computer nell'eseguire calcoli di natura grafica, o altri che privilegiano la capacit\u00e0 nell'eseguire calcoli di natura gestionale.\nSi possono distinguere due tipologie fondamentali di programmi per il benchmark:\nIn entrambi i casi il programma di test restituisce un indice che dovrebbe rappresentare le prestazioni del sistema.\nI benchmark sintetici possono essere raggruppamenti di semplici test (\"microbenchmark\") e fornire un risultato per ogni test eseguito. Spesso un'analisi di ciascun risultato risulta pi\u00f9 affidabile dell'indice complessivo.\nDibattiti.\nLa validit\u00e0 delle misurazioni delle prestazioni di un computer mediante benchmark \u00e8 fonte di dibattiti perch\u00e9 l'interpretazione dei risultati \u00e8 spesso complessa. Nel caso di benchmark sintetici che restituiscono un indice, vi \u00e8 un'inevitabile perdita di informazione nel considerare il risultato complessivo, cosa che pu\u00f2 portare ad un'errata interpretazione di esso.\nUn problema che affligge i test di benchmark condotti dai produttori \u00e8 che i programmi di test potrebbero essere scelti o costruiti in modo da privilegiare le caratteristiche dei propri prodotti.\nNel 2014 Intel chiude una class action decennale, ripagando alcuni degli utenti che fra novembre 2000 e giugno 2002 comprarono un Pentium 4 di prima generazione (Willamette) invece che un AMD Athlon, in quanto i test benchmark restituivano valori migliori per il Pentium 4, in quanto i test si basavano su operazioni in cui i Pentium andavano meglio, evitando quelle in cui gli Athlon avrebbero primeggiato. Alla fine il punteggio era calcolato correttamente, ma non era necessariamente veritiero.\nPrincipi di benchmarking.\nCi sono sette caratteristiche fondamentali per i benchmark. Queste propriet\u00e0 chiave sono:"}
{"id": "117902", "revid": "768068", "url": "https://it.wikipedia.org/wiki?curid=117902", "title": "Cleopatra III", "text": "Biografia.\nOrigini familiari.\nCleopatra era figlia di Tolomeo VI Filometore e Cleopatra II, tra di loro fratelli. I suoi nonni erano quindi Tolomeo V Epifane e Cleopatra Sira, mentre suo zio era Tolomeo VIII Evergete Fiscone. Era la sorella minore di Tolomeo Eupatore, Tolomeo VII Neo Filopatore e Cleopatra Tea.\nGiovinezza e matrimonio con Tolomeo VIII (160-116 a.C.).\nNel 144 a.C. Cleopatra II, madre di Cleopatra, spos\u00f2 il fratello minore Tolomeo VIII Evergete II \"Fiscone\", il quale, ucciso il nipote, si proclam\u00f2 re d'Egitto e nel 142, ripudiata la sorella, spos\u00f2 la nipote Cleopatra III, nominandola correggente.\nNel 131, in seguito ad una rivolta scatenata da Cleopatra II, il Fiscone e la moglie furono cacciati da Alessandria d'Egitto, dove tornarono verso il 127 a.C.\nCleopatra III ebbe con Tolomeo VIII cinque figli: Tolomeo IX Filometore Sotere II Latiro, Tolomeo X Alessandro I, Cleopatra Trifena, Cleopatra IV e Cleopatra Selene.\nRegni dei figli e morte (116-101 a.C.).\nQuando Tolomeo VIII mor\u00ec, nel 116 a.C., lasci\u00f2 il trono alla moglie Cleopatra, che avrebbe dovuto scegliere con quale figlio governare. Cleopatra avrebbe voluto regnare con il figlio pi\u00f9 piccolo Tolomeo X Alessandro, ma gli Alessandrini la obbligarono a scegliere Tolomeo IX Latiro, che era governatore di Cipro. Il giovane Alessandro fu mandato a Cipro per sostituire il fratello.\nNel 110 a.C. Cleopatra per\u00f2 accus\u00f2 Latiro di volerla uccidere e lo depose, richiamando il figlio pi\u00f9 piccolo ad Alessandria. L'anno seguente Tolomeo IX riusc\u00ec a riconquistare il trono, ma la madre nel 107 a.C. richiam\u00f2 Tolomeo Alessandro. Dopo aver combattuto la guerra degli scettri al fianco di Tolomeo X Alessandro contro Tolomeo IX Latiro, nel 101 Cleopatra mor\u00ec, probabilmente fatta assassinare dal figlio Alessandro."}
{"id": "117903", "revid": "1494169", "url": "https://it.wikipedia.org/wiki?curid=117903", "title": "Koper", "text": ""}
{"id": "117904", "revid": "104265", "url": "https://it.wikipedia.org/wiki?curid=117904", "title": "Fiocco (vela)", "text": "Il fiocco \u00e8 una vela triangolare issata tra l'albero pi\u00f9 a prua di un'imbarcazione e l'estremit\u00e0 della prua o del bompresso.\nCaratteristiche.\nNell'armo a sloop il fiocco consente di mantenere il controllo della prua dell'imbarcazione e contribuisce significativamente nella capacit\u00e0 dell'imbarcazione di bordeggiare (di risalire il vento). Il fiocco viene inserito su uno strallo. L'angolo di scotta viene regolato tramite una cima, detta scotta del fiocco.\nInteso come vela triangolare di prua, il fiocco presenta diverse varianti:"}
{"id": "117906", "revid": "367445", "url": "https://it.wikipedia.org/wiki?curid=117906", "title": "Acidit\u00e0", "text": ""}
{"id": "117909", "revid": "554814", "url": "https://it.wikipedia.org/wiki?curid=117909", "title": "Ajok", "text": "Ajok \u00e8 la divinit\u00e0 principale maschile della popolazione Lotuko del Sudan.\nSe \u00e8 oggetto di sacrifici resta benevolo e felice.\n\u00c8 il Dio della pioggia e della resurrezione, ha il potere di resuscitare i morti, ma non esercita il suo potere perch\u00e9 ritiene che gli uomini, che per lui sono ingrati, non meritano di essere aiutati per questo."}
{"id": "117913", "revid": "125672386", "url": "https://it.wikipedia.org/wiki?curid=117913", "title": "Stevie Ray Vaughan", "text": "Annoverato tra i pi\u00f9 dotati e influenti esponenti del blues statunitense, sebbene a causa della prematura scomparsa abbia pubblicato solo quattro album in studio e un live, nel 2011 \"Rolling Stone\" lo ha classificato al dodicesimo posto nella sua lista dei cento migliori chitarristi di sempre mentre \"Classic Rock Magazine\" lo ha inserito al terzo posto nella sua lista \"100 Wildest Guitar Heroes\" nel 2007.\nBiografia.\nStevie Ray Vaughan nasce a Dallas nel 1954 da Jim e Martha Vaughan e si trasferisce in giovane et\u00e0 ad Austin. A sette anni inizia a suonare la chitarra seguendo le orme del fratello maggiore Jimmie, anche lui rinomato musicista e futuro chitarrista dei \"Fabulous Thunderbirds\".\nA diciassette anni abbandona la scuola per dedicarsi completamente alla musica; in quanto totalmente autodidatta, senza alcuna conoscenza della teoria musicale, suona, canta e compone \"ad orecchio\": in un'intervista del 1983 racconta come si trovasse spesso a \nDagli esordi al Festival di Montreux del 1982.\nIl primo gruppo di cui fa parte sono i Cast of Thousands nel 1971. Nel 1973 passa ai Nightcrawlers, con cui incide un demo. Dal 1975 fa parte dei Paul Ray &amp; the Cobras con cui registra l'album \"Texas Clover\", particolarmente ricercato tra i collezionisti. Dopo lo scioglimento dei Cobras nel 1977 forma i Triple Threat Revue assieme alla cantante Lou Ann Barton.\nDopo i primi successi nei locali dell'area di Austin il gruppo cambia nome in Double Trouble, ispirandosi all'omonima canzone di Otis Rush, e Vaughan ne diventa il leader; oltre a lui, il gruppo comprende il batterista Chris Layton e il bassista Jackie Newhouse. Nel novembre 1979 questa formazione incide un album che non verr\u00e0 mai pubblicato ufficialmente. Il repertorio della band \u00e8 di genere blues e rock and roll.\nIniziano le prime apparizioni radiofoniche importanti e quella del 1\u00ba aprile 1980 sar\u00e0 pubblicata dopo la morte del chitarrista nell'album \"In the Beginning\" del 1992. La Barton lascia la band nel 1980 e Tommy Shannon prende il posto di Newhouse nel 1981, entrando a far parte della formazione definitiva che accompagner\u00e0 Vaughan verso la scalata al successo. Nel frattempo il 20 dicembre 1979 quest'ultimo convola a nozze con Lenora Bailey, soprannominata \"Lenny\", al \"Rome Inn\" di Austin.\nDal Festival di Montreux alla morte.\nIl produttore Jerry Wexler si accorge di Vaughan su indicazione di Mick Jagger e nel luglio del 1982 lo porta assieme ai Double Trouble al Montreux Jazz Festival. Al termine del concerto il gruppo riceve dei sonori fischi dalla platea, poco incline alle crude sonorit\u00e0 di un chitarrista d'estrazione blues; l'esibizione suscita per\u00f2 l'interesse di David Bowie, presente tra il pubblico, che decide di ingaggiare Vaughan per la registrazione dell'album \"Let's Dance\", dove Vaughan suona su sei degli otto brani presenti. Il chitarrista viene ingaggiato anche per il tour mondiale che segue l'album nel maggio 1983, ma a pochi giorni dall'inizio l'accordo tra le parti viene meno e Vaughan non prende parte al tour di Bowie, concentrandosi invece sull'attivit\u00e0 con i Double Trouble.\nNell'estate del 1983 viene pubblicato l'album di debutto \"Texas Flood\", a nome di Stevie Ray Vaughan and Double Trouble, inciso grazie al produttore John Hammond per la Epic Records. L'album viene registrato in soli due giorni grazie anche all'aiuto di Jackson Browne, anch'egli presente all'esibizione di Montreux, che mette a disposizione gratuitamente il proprio studio di registrazione, il Downtown Studio a Los Angeles. Alcuni dei brani pubblicati sono stati interamente registrati in presa diretta, senza alcuna minima aggiunta o modifica successiva.\n\"Texas Flood\" ottiene presto consensi, sia di critica sia di pubblico, soprattutto grazie al singolo \"Pride and Joy\", che entra nella classifica dei venti brani pi\u00f9 venduti e i concerti per il gruppo si moltiplicano, divenendo centinaia all'anno. Nel 1984 il successo viene confermato e accresciuto con \"Couldn't Stand the Weather\", l'album successivo, che comprende una delle pi\u00f9 celebri esecuzioni di Stevie Ray Vaughan: la cover del brano \"Voodoo Child (Slight Return)\" di Jimi Hendrix. Il tour promozionale questa volta tocca anche l'Europa del Nord, l'Australia, la Nuova Zelanda e il Canada. L'ironico video musicale del brano \"Cold Shot\" viene trasmesso frequentemente anche in Italia.\nNel 1985 esce \"Soul to Soul\", che vede l'inserimento nel gruppo del tastierista Reese Wynans che sebbene fosse considerato il terzo Double Trouble non ne far\u00e0 mai ufficialmente parte. I brani rivelano una connotazione pi\u00f9 prettamente rock dei precedenti, distaccandosi dai suoni grezzi e dalle armonie blues dei lavori iniziali, e riscuote grande risonanza internazionale. Il 1985 \u00e8 per Vaughan anche l'anno del ritorno al Festival di Montreux, questa volta nelle vesti di acclamata star internazionale. Lo show tenuto il 15 luglio \u00e8 di grande intensit\u00e0 ed \u00e8 particolarmente degna di nota la versione del brano \"Tin Pan Alley\", suonata in coppia col bluesman Johnny Copeland.\nL'esibizione di Montreux, presente sull'album \"Blues Explosion\", lo porta anche alla vittoria di un Grammy Award e il tour promozionale di \"Soul to Soul\" giunge in Svizzera, Francia, Paesi Bassi, Finlandia, Svezia e Giappone; il 14 luglio 1985 si esibisce per la prima volta anche in Italia, all\"'Umbria Jazz Festival\" di Perugia. In questo periodo partecipa anche ad album di altri artisti quali \"Texas Twister\" di Johnny Copeland e \"Gravity\" di James Brown nel 1986, \"I'm in the Wrong Business\" di A.C. Reed nel 1987, \"Soulfull Dress\" di Marcia Ball nel 1984 e \"Strike Like Lightning\" del suo idolo giovanile Lonnie Mack nel 1985.\nIntanto l'abuso di alcol e droghe mina pesantemente il fisico di Vaughan, che durante una tappa del tour in Germania nell'ottobre del 1986, viene colto da un collasso: il ricovero in ospedale e il successivo periodo di disintossicazione in un centro della Georgia lo tengono lontano dalle scene per quasi due mesi. Sul finire del 1986 esce \"Live Alive\", il primo album live dell'artista, che raccoglie alcune delle migliori esibizioni dell'estenuante tourn\u00e9e del periodo precedente e alcuni inediti, riscuotendo anch'esso un buon successo. Nel 1987 divorzia dalla moglie e in seguito si fidanzer\u00e0 con la modella Janna Lapidus, conosciuta in Nuova Zelanda.\nNel gennaio del 1987 inizia un interminabile tour americano che durer\u00e0 fino al 1988, buona parte svolto assieme al chitarrista Jeff Beck, con una breve interruzione solo per il mese di ottobre 1987. Tra giugno e luglio 1988 il tour fa tappa in Europa e Vaughan torna ancora ad esibirsi in Italia: il 3 luglio \u00e8 a Pistoia per il \"Pistoia Blues Festival\", il 4 luglio \u00e8 a Milano al \"Palatrussardi\", il 6 luglio suona all\"'Arena Alpe Adria\" di Lignano Sabbiadoro, il 7 luglio \u00e8 di nuovo a Milano per lo \"Hiotfin Festival\" e infine \u00e8 a Salerno per il \"II Festival internazionale del Blues di Salerno\" l'8 luglio. Il ritorno in studio nel 1989 coincide con l'uscita dell'album \"In Step\", con cui vince un Grammy Award nella categoria \"Best Contemporary Blues Record\", grazie anche al record raggiunto di pi\u00f9 di un milione di copie vendute.\nPur rimanendo il blues una delle componenti pi\u00f9 importanti del suo stile, il disco denota un'ulteriore flessione verso il rock melodico, distanziandosi sempre pi\u00f9 dalle sonorit\u00e0 grezze di inizio carriera. Nel 1990 Stevie collabora con suo fratello Jimmie al disco di Bob Dylan \"Under the Red Sky\", che uscir\u00e0 postumo, e incide con Jimmie anche l'album \"Family Style\", prodotto da Nile Rodgers, a sua volta pubblicato dopo la morte e poco acclamato da critica e pubblico.\nNel gennaio dello stesso anno partecipa a \"MTV Unplugged\", registrando in versione acustica con una chitarra a dodici corde i brani \"Rude Mood\", \"Pride and Joy\", \"Testify\" e \"Life Without You\", che interrompe dopo pochi accordi incalzato dal pubblico che chiede a gran voce di ripetere \"Testify\": questa rappresenta una delle poche registrazioni conosciute in cui Stevie imbraccia una chitarra acustica. Durante tutta la prima met\u00e0 dell'anno effettua un intenso tour negli Stati Uniti con Joe Cocker.\nLa notte del 27 agosto 1990, dopo aver partecipato assieme a Eric Clapton, Robert Cray, Buddy Guy e il fratello Jimmie a un grande concerto all'Alpine Valley Music Theater di Alpine Valley Resort, vicino a East Troy nel Wisconsin, Stevie sal\u00ec su un elicottero per tornare in albergo a Chicago. Come dichiarato in seguito da Clapton, Vaughan, stanco per il concerto, chiese di prendere il suo posto e partire per primo; poco dopo il decollo, il velivolo si schiant\u00f2 contro una collina a causa della fitta nebbia e della poca esperienza del pilota in simili condizioni atmosferiche. Nessuno si accorse dell'incidente fino alla mattina seguente, allorch\u00e9 l'elicottero non giunse a destinazione. Nell'incidente, oltre allo stesso Vaughan, morirono il pilota Jeff Brown e tre membri dello staff di Clapton: Bobby Brooks, Nigel Browne e Colin Smythee.\nVaughan fu sepolto il 31 agosto 1990 al Laurel Land Memorial Park di Dallas accanto al padre, morto il suo stesso giorno quattro anni prima.\nDopo la morte.\nIn seguito alla morte vengono pubblicati diversi album, tra cui numerose raccolte e incisioni dal vivo e un solo album di brani di studio inediti, \"The Sky Is Crying\" nel 1990, un album degno del livello dei precedenti, celebre per la formidabile interpretazione strumentale di \"Little Wing\" di Jimi Hendrix e per la presenza dell'unico brano acustico registrato in studio e pubblicato ufficialmente, \"Life by the Drop\".\nSignificativo anche l'album \"In Session\", frutto della registrazione in studio di una jam session con Albert King, registrata nel 1983 e pubblicata nel 1999 dalla Stax Records, in cui viene evidenziata al meglio l'influenza del bluesman del Mississippi su Vaughan. Nel 1991 Ann Richards, il governatore del Texas, proclama il 3 ottobre, giorno di nascita dell'artista, \"Stevie Ray Vaughan Day\".\nNel 1992 la Fender inizi\u00f2 la produzione della \"Stevie Ray Vaughan Signature Stratocaster\", progettata assieme a Stevie poco tempo prima della sua morte. La chitarra \u00e8 la replica commerciale della chitarra preferita da Stevie, che lui chiamava affettuosamente \"Number One\" o \"First Wife\" (\u00abprima moglie\u00bb). In realt\u00e0 il modello prodotto in serie differisce dall'originale in numerosi particolari: oltre ai legni utilizzati per la tastiera e ai pick-up progettati per l'occasione, anche il battipenna, le meccaniche e altri particolari minori.\nProbabilmente gi\u00e0 nel 1989 vennero realizzate almeno una dozzina di prototipi SRV Custom Shop, dei quali met\u00e0 sembra sia custodita gelosamente da Jimmie Vaughan e l'altra met\u00e0 sia stata regalata o venduta.\nNel 1993 un gruppo di chitarristi di fama mondiale incide l'album tributo \"Hats Off to Stevie Ray\", in cui vengono riproposti alcuni dei brani classici eseguiti da SRV come \"Pride and Joy\", \"Texas Flood\" e \"Cold Shot\". Tra i musicisti presenti ci sono Pat Travers, Steve Hunter, Jon Butcher e Kevin Russell. Nel 1994 una statua in memoria del chitarrista viene eretta allo \"Shores Auditorium\" presso il Lady Bird Lake di Austin.\nNel 1996 la Sony pubblica un album registrato dal vivo dedicato a Stevie Ray Vaughan, \"A Tribute to Stevie Ray Vaughan\", che comprende interpretazioni di grandi musicisti internazionali tra i quali Bonnie Raitt, B.B. King, Buddy Guy ed Eric Clapton. Nello stesso anno esce \"Crossfire: A Salute to Stevie Ray\", secondo album tributo da parte di soli chitarristi impegnati nella riproposta dei classici, tra cui \"Pride and Joy\" e \"Riviera Paradise\". Tra i musicisti presenti ci sono Steve Morse, Steve Stevens, John Sykes e Walter Trout.\nNel 2000 la Columbia Records pubblica l'intera discografia di Stevie Ray Vaughan inserendo per ogni album da due a quattro tracce bonus scelte tra incisioni dal vivo, brani inediti ed esecuzioni rare. Sempre nel 2000 esce l'album \"Pickin' on Stevie Ray Vaughan\" con la rivisitazione di dodici classici di Stevie Ray Vaughan in chiave bluegrass.\nNel 2004 viene prodotta in soli 100 esemplari una riproduzione fedelissima della \"Number One\" di Vaughan. A questa replica, fedele in ogni dettaglio compresi i graffi sulla vernice, viene dato il nome di \"Stevie Ray Vaughan Tribute Model Number One Stratocaster guitar\". Ogni esemplare \u00e8 numerato e ha grande valore collezionistico. Nel 2007 la Fender produce in serie limitata l'esatta replica della chitarra da lui battezzata \"Lenny\" in onore della moglie.\nLo stile.\nLa musica di Vaughan affonda le sue radici nel Blues, nel Rock e nel Jazz.\n\u00c8 stato influenzato da artisti come Albert King, B.B. King, Freddie King, Albert Collins, Buddy Guy, Howlin' Wolf, Otis Rush, Chuck Berry, Johnny \"Guitar\" Watson, Muddy Waters e soprattutto Jimi Hendrix, da cui Vaughan ha, per sua stessa ammissione, tratto grande ispirazione, come dimostrato dalle numerose canzoni di Hendrix riproposte dall'artista. Vaughan \u00e8 stato anche influenzato da chitarristi jazz quali Django Reinhardt, Kenny Burrell, Wes Montgomery e George Benson. Un'altra fondamentale influenza \u00e8 sicuramente quella di Lonnie Mack, chitarrista americano che \u00e8 sempre stato messo in cima alla lista dei chitarristi da lui ascoltati, sia da giovane che in et\u00e0 adulta.\nLa sua relazione con Johnny Winter, un'altra leggenda del Texas Blues, \u00e8 invece pi\u00f9 complicata. Sebbene si siano incontrati pi\u00f9 volte e abbiano condiviso il palco, i musicisti (Tommy Shannon infatti ha suonato con Winter prima di unirsi ai Double Trouble) e sebbene abbiano in alcuni casi suonato gli stessi brani (come nel caso di \"Boot Hill\"), Vaughan in un'intervista ha negato di conoscerlo. In \"Raisin' Cain\", la sua biografia, Winter dice di essersi irritato quando ha letto l'affermazione nell'intervista di Vaughan. Quest'ultimo sistem\u00f2 la faccenda nel 1988 in occasione di un Festival Blues in Europa dove entrambi erano ospiti, spiegando di essere stato citato erroneamente e che \"ogni musicista in Texas conosce Johnny e ha imparato qualcosa da lui\".\nLo stile chitarristico di Vaughan \u00e8 scandito da fraseggi veloci e movimentati spesso ripetuti pi\u00f9 volte, con grande precisione ritmica ed \u00e8 anche fatto di assoli lenti e melodici.\nDurante il corso degli anni il sound \u00e8 passato dai suoni e riff di chitarra brillanti e taglienti sullo stile di Albert King dei primi anni ottanta a figurazioni pi\u00f9 melodiche e corpose nello stile di Eric Clapton all'inizio del 1990. Una particolarit\u00e0 del suono di Vaughan derivava dall'uso di corde di dimensioni molto maggiori alla norma, di scalatura 0.013\" e talvolta 0.014\" per il mi cantino, fino ad arrivare a scalature estreme come la 0.017\"/0.070\". Ren\u00e8 Martinez, liutaio e tecnico di fiducia di Stevie Ray Vaughan, lo convinse ad abbandonare queste corde in favore di altre di dimensioni pi\u00f9 convenzionali per evitare danni alle dita.\nPer ovviare a questi inconvenienti, Vaughan ricopriva i polpastrelli di colla \"Superglue\", usata anche dai soldati americani in Vietnam per chiudere in emergenza le ferite in attesa di soccorsi. Inoltre era solito accordare lo strumento un semitono sotto l'accordatura standard: questo rendeva meno dure le corde e dava alla stratocaster un suono meno aspro. Lo stile di Vaughan ha segnato in modo importante il mondo del rock/blues, influenzando molti musicisti."}
{"id": "117914", "revid": "2039709", "url": "https://it.wikipedia.org/wiki?curid=117914", "title": "Carta SIM", "text": "Una carta SIM (dall'acronimo inglese \"Subscriber Identity Module\", modulo d'identit\u00e0 dell'abbonato) \u00e8 una smart card che viene inserita in un telefono cellulare e consente di archiviare in modo sicuro l'IMSI, un numero univoco associato a tutti gli utenti di telefonia mobile di reti GSM o UMTS, che rappresenta l'identit\u00e0 internazionale di un utente di telefonia mobile. Le carte SIM sono utilizzate dagli operatori di telefonia mobile per mettere a disposizione degli abbonati connessioni per servizi voce e dati, garantendo il loro controllo.\nStoria.\nL'idea di incorporare un circuito integrato in silicio su una scheda di plastica ha origine dalla fine degli anni '60. Da allora le smart card hanno utilizzato circuiti integrati MOS insieme a tecnologie di memoria MOS come memoria flash e EEPROM (memoria di sola lettura programmabile cancellabile elettricamente). Le SIM card sono nate durante lo sviluppo del GSM. Infatti, nel 1991, venne sviluppato il primo prototipo di SIM per utilizzare lo standard comunicativo adottato dall'Unione Europea nel 1987. La prima \u00e8 stata sviluppata dalla Giesecke+Devrient, che ha venduto le prime 300 schede SIM all'operatore di rete wireless finlandese Radiolinja.\nCaratteristiche.\nLa SIM ha il compito di conservare in modo sicuro l'identificativo unico dell'abbonato (IMSI) che permette all'operatore telefonico di associare il dispositivo mobile in cui \u00e8 inserita la SIM al profilo di un determinato cliente dei propri servizi di telefonia mobile e di conseguenza associarlo a uno o pi\u00f9 numeri MSISDN, ovverosia numeri di telefono, dati e fax. Lo scambio di informazioni con l'apparecchio che la ospita avviene tramite contatti elettrici.\nLa SIM, al femminile secondo l'uso che se ne \u00e8 diffuso in lingua italiana, conserva anche una copia della chiave segreta necessaria per l'autenticazione dell'abbonato e pu\u00f2 contenere anche una rubrica telefonica e messaggi di testo, in quantit\u00e0 dipendente dalla sua effettiva capienza di memoria. L'altra copia della chiave segreta \u00e8 conservata in un database del sistema informativo dell'operatore.\nCapacit\u00e0.\nLe prime SIM in circolazione disponevano di 0,5, 1 e 2 kilobyte di memoria; raggiunsero in seguito gli 8 kB attorno agli anni 1998-1999, consentendo 120 posizioni in rubrica e 10 SMS memorizzabili. Negli anni successivi vi si affiancarono altri tagli, quali: 16\u00a0kB, 32\u00a0kB, 64\u00a0kB, 128\u00a0kB e 256\u00a0kB (per supportare i telefoni cellulari con tecnologia DVB-H). Infine, le SIM di ultima generazione sono provviste di 512\u00a0kB, 640\u00a0kB e 750\u00a0kB di memoria.\nLo spazio a disposizione per la rubrica e gli SMS \u00e8 cresciuto nel tempo, attestandosi a un massimo di 250 posizioni in rubrica per le SIM 2G e 500 posizioni per le SIM 3G. Il numero di SMS memorizzabili dipende dall'operatore e dalla capacit\u00e0 della SIM (circa 176 Byte per ogni SMS).\nI moderni apparecchi telefonici permettono di memorizzare numeri telefonici su rubriche condivise in rete e SMS sulla memoria locale rendendo, quindi, irrilevanti i limiti di immagazzinamento della carta SIM.\nServizi.\nLa SIM non contiene il proprio numero telefonico che, in realt\u00e0, \u00e8 associato al seriale IMSI in rete. Molti operatori offrono la possibilit\u00e0 di avere una SIM aggiuntiva con lo stesso numero telefonico: non si tratta di una SIM-clone, bens\u00ec di una SIM con IMSI (numero seriale) diverso; una delle due \u00e8 configurata come \"slave\" e un'altra come \"master\" al fine di stabilire quale debba ricevere per prima le telefonate. Questo servizio \u00e8 utile se si \u00e8 collegati a Internet attraverso una \"connect card\" all'interno di un computer portatile e, volendo possedere una sola utenza, non si vuole ogni volta spostare la SIM dal proprio telefono cellulare alla connect card e viceversa. Oltre al numero di contatti (nome, numeri di telefono) memorizzabili, sulla SIM sono consentiti diversi servizi accessori forniti dall'operatore di telefonia mobile, spesso a pagamento.\nSicurezza.\nL'accesso all'utilizzo della SIM \u00e8 protetto da un codice PIN (\"Personal Identification Number\") composto da 4 a 8 cifre che pu\u00f2 essere disabilitato oppure modificato dall'utilizzatore, andando a sostituire quello preimpostato dal produttore della scheda. La SIM pu\u00f2 essere configurata in modo da chiedere l'immissione del PIN ogni volta che si accende l'apparecchio. Dopo tre tentativi errati di inserimento del codice, la SIM non permette ulteriori inserimenti e richiede l'inserimento di un codice noto come \"Chiave di sblocco PIN\" di 10 cifre (\"PIN Unblocking Key\" o PUK in inglese), rilasciato dal fornitore di servizi al momento della stipula del contratto.\nDopo 10 tentativi errati di inserimento del PUK, la scheda SIM \u00e8 definitivamente bloccata e soltanto l'operatore telefonico pu\u00f2 sbloccarla, dietro prova di essere l'intestatario della SIM, e rilasciare una nuova SIM. Recentemente si sta diffondendo la funzione SIM lock, dove i cellulari possiedono una funzionalit\u00e0 che inibisce l'uso dello stesso in caso di SIM diversa da quella registrata e, a ogni accensione del dispositivo, questi riconosce se la scheda \u00e8 quella del proprietario, senza chiedere il codice.\nSpecifiche tecniche e formati.\nL'identificazione basata su SIM o sulle pi\u00f9 recenti USIM \u00e8 usata nelle reti GSM, UMTS e IMS (in questo caso trattasi di ISIM). Le SIM recenti, indicativamente vendute dopo il 1999, sono del tipo Mini-SIM (ai tempi questo formato veniva chiamato \"plug-in\"), misurano 15\u00d725\u00a0mm (ISO/IEC 7810) e hanno un angolo smussato al fine di evitarne l'inserimento scorretto nell'apparecchio che le ospita che pu\u00f2 essere un telefono cellulare, un palmare, alcuni modelli di computer portatili, un tablet PC o un UMPC che ne preveda l'uso.\nA differenza di quelle attuali, le prime schede erano incapsulate in una tessera di plastica piatta della grandezza di una carta di credito, venivano completamente inserite negli apparecchi e avevano una tensione di lavoro di 5\u00a0V. Attualmente le SIM funzionano a 3,3\u00a0V. Lo spessore \u00e8 di 0,76 mm per tutti i formati tranne che per la nano SIM che \u00e8 di 0,67mm:\nI quattro formati di carta SIM asportabile, cos\u00ec come specificato nello standard ISO/IEC 7810, sono: SIM, Mini-SIM, Micro-SIM e Nano-SIM.\nEsistono appositi adattatori per alloggiare in un apparecchio telefonico schede SIM di formato inferiore a quello richiesto; per l'operazione inversa \u00e8 invalso l'uso irreversibile (a differenza dell'adattamento verso un formato superiore) di ritagliare la SIM secondo una dima con il formato esatto, anche se l'operazione potrebbe provocare il danneggiamento dei contatti del microchip contenuto nella SIM se condotta con imperizia. Normalmente le compagnie telefoniche raccomandano la sostituzione della SIM con una di formato idoneo.\nEsiste anche il formato eSIM (6 \u00d7 5 mm) che tecnicamente non \u00e8 formalizzato in quanto le dimensioni non sono vincolanti, essendo queste SIM destinate all'installazione permanentemente nel dispositivo e quindi soggette a riprogrammazione eventuale, non alla sostituzione. Questo tipo di carta serve a fornire connettivit\u00e0 in dispositivi di dimensione molto ridotta, smartwatch e dispositivi indossabili in primis, in cui la miniaturizzazione \u00e8 un fattore importante.\nSIM.\nLa SIM (ID-1 o 1FF) \u00e8 stata la prima ad apparire ed aveva le dimensioni di una carta di credito (85,60 mm \u00d7 53,98 mm). Le SIM successive, di grandezza notevolmente minore, vengono spesso fornite e incorporate in una scheda 1FF, dalla quale possono essere rimosse. Formato ormai obsoleto, era quello delle SIM utilizzate all'avvento dello standard di comunicazioni GSM.\nMini-SIM.\nLa Mini-SIM (iID-100, Mini-card o 2FF) ha la stessa disposizione dei contatti della scheda SIM ed \u00e8 normalmente fornita all'interno di un supporto per schede full-size, dal quale pu\u00f2 essere rimossa. Questa disposizione (definita in ISO/IEC 7810 come ID-1/000) permette di utilizzarla in un dispositivo che richiede una scheda di dimensioni standard o in un dispositivo che richiede una grandezza inferiore. Poich\u00e9 la SIM a dimensione intera non viene pi\u00f9 utilizzata, alcuni fornitori si riferiscono alla Mini-SIM come \"SIM standard\" o \"SIM normale\". La Mini-SIM \u00e8 il formato utilizzato in tutto il decennio del duemila e parzialmente nel decennio del duemiladieci e presenta uno smusso di 3 millimetri a 45 gradi.\nMicro-SIM.\nLa micro-SIM (o 3FF) ha lo stesso spessore e disposizione dei contatti, ma lunghezza e larghezza ridotte rispetto alla SIM o alla Mini-SIM. Introdotta dall'Istituto europeo per le norme di telecomunicazione (ETSI) insieme a SCP, 3GPP (UTRAN/GERAN), 3GPP2 (CDMA2000), ARIB, GSM Association (GSMA SCaG e GSMNA), GlobalPlatform, Liberty Alliance e Open Mobile Alliance (OMA) allo scopo di adattarsi a dispositivi troppo piccoli per una Mini-SIM. Il fattore di forma \u00e8 stato menzionato nel gruppo di lavoro UMTS 3GPP SMG9 del dicembre 1998, che \u00e8 l'organismo che definisce gli standard per le schede SIM GSM, [22] ed \u00e8 stato concordato alla fine del 2003. Come la Mini-SIM anch'essa presenta uno smusso d'angolo di 3 mm a 45 gradi.\nIntrodotta a inizio del decennio del duemiladieci, la Micro-SIM \u00e8 stata progettata per la compatibilit\u00e0 con le versioni precedenti. Il problema principale con le versioni precedenti era l'area di contatto del chip. Il mantenimento della stessa area di contatto rende la Micro-SIM compatibile con i precedenti lettori SIM pi\u00f9 grandi grazie all'uso di bordi ritagliati in plastica. Questa tipologia di SIM \u00e8 stata progettata anche per funzionare alla stessa velocit\u00e0 (5 MHz) della versione precedente. La stessa dimensione e posizione dei pin ha prodotto numerosi tutorial e video di YouTube, con istruzioni dettagliate, su come tagliare una scheda Mini-SIM al fine di renderla Micro-SIM. L'errore pi\u00f9 comune dei tagli manuali \u00e8 che i chip creano una connessione tra due o pi\u00f9 contatti, che danneggiano o distruggono la SIM quando viene utilizzata per la prima volta.\nIl presidente dell'EP SCP, il dottor Klaus Vedder, ha detto che l'Istituto europeo ha risposto a un'esigenza di mercato richiesta dai suoi clienti, ma in aggiunta ha un forte desiderio di non invalidare, dall'oggi al domani, l'interfaccia esistente e n\u00e9 di ridurre le prestazioni delle SIM.\nLe schede Micro-SIM sono state introdotte da vari fornitori di servizi mobili per il lancio dell'iPad di prima generazione, e successivamente per gli smartphone, a partire dall'aprile del 2010. L'iPhone 4 \u00e8 stato il primo smartphone ad utilizzarla.\nNano-SIM.\nLa Nano-SIM (Nano-card o 4FF) \u00e8 stata introdotta l'11 ottobre 2012, quando i fornitori di servizi di telefonia mobile in vari paesi hanno iniziato a fornirla per i telefoni che supportavano il formato. La Nano-SIM riduce il formato precedente all'area di contatto mantenendo le disposizioni di contatto esistenti. Questa tipologia di scheda presenta uno smusso minore rispetto alla Micro-SIM (2 mm a 45 gradi) e un piccolo bordo di materiale isolante viene lasciato intorno all'area di contatto per evitare cortocircuiti con la presa. La Nano-SIM ha uno spessore di 0,67 mm rispetto agli 0,76 mm, il che rende la sua tipologia la pi\u00f9 piccola ad oggi. Pu\u00f2 essere inserita negli adattatori per l'uso con dispositivi progettati per SIM 2FF o 3FF e le compagnie telefoniche danno il dovuto avvertimento al riguardo. L'iPhone 5, rilasciato nel settembre 2012, \u00e8 stato il primo dispositivo a utilizzare una scheda Nano-SIM.\nFunzionamento.\nQuando la scheda SIM \u00e8 riconosciuta valida dall'operatore, il dispositivo mobile \u00e8 in stato di inattivit\u00e0 (\"idle\") e risulta agganciato ad una certa cella radio della rete cellulare dopo aver depositato i suoi dati nel database utenti del sistema cellulare (VLR), rendendosi eventualmente disponibile per il roaming nel caso di un telefono cellulare.\nSe l'utente richiede l'espletamento di un certo servizio (fonia o dati), il sistema, tramite l'associazione tra numero seriale di SIM, utente e credito disponibile presenti sui database del sistema, verifica la disponibilit\u00e0 o meno del servizio per l'utente in base al credito residuo, inoltrando o rifiutando la richiesta di servizio.\nAspetti legali.\nIn base a quanto stabilito dalle condizioni di contratto della maggior parte dei gestori telefonici, la SIM \u00e8 di propriet\u00e0 del gestore stesso, cui deve essere restituita su richiesta. La SIM non costituisce infatti il servizio venduto al cliente, bens\u00ec lo strumento attraverso il quale il cliente viene identificato per usufruire del servizio.\nSebbene dai contratti non sempre lo si evinca chiaramente, il suo possesso si configura come cessione in rapporto di comodato, anche se non ne ha tutte le caratteristiche. Il comodato \u00e8 infatti un contratto reale, mentre i contratti di telefonia mobile sono contratti consensuali per la cui esecuzione la cessione di una carta SIM risulta indispensabile per l'utilizzo del servizio.\nEra invalso l'uso di vendere carte telefoniche preattivate e dunque funzionanti al momento dell'acquisto; tuttavia, in Italia le disposizioni antiterrorismo del (o \u00abdecreto Pisanu\u00bb), convertito in legge 155/2005, ne hanno impedito l'uso anonimo, per cui, successivamente a questa normativa unica in Europa, le carte telefoniche non sono operative fino ad avvenuto caricamento dei dati anagrafici dell'acquirente, in genere entro 24 ore dalla sottoscrizione presso il rivenditore."}
{"id": "117916", "revid": "3115", "url": "https://it.wikipedia.org/wiki?curid=117916", "title": "Raffaele De Ritis", "text": "Raffaele De Ritis fa parte della generazione creativa nota al principio del XXI secolo come \"nouveau cirque\", legata all'evoluzione del circo classico statunitense ed europeo, attivo in tale campo come regista e storico, \"esponente di punta nel nuovo movimento naturalistico della regia circense\" (Glenn Collins, \"The New York Times\", 2004).\nBiografia.\nDopo aver collaborato con varie istituzioni teatrali europee dalla fine degli anni '80 e poi con il Cirque du Soleil nel 1997, ha firmato negli USA \u201c\"Barnum's Kaleidoscape\"\u201d (1999-2000) per Feld Entertainment, e \"Carnevale!\" per il Big Apple Circus al \"Lincoln Center\" di New York (2001-2002), ciascuno dei quali visti da quasi un milione di spettatori in tourn\u00e9e attraverso gli Stati Uniti.\nA Madrid dirige 'Rocinante' per il teatro-circo stabile Price, una produzione su ampia scala ispirata al \"Don Chisciotte\" Cervantes, integrando attrazioni circensi, teatro e tecnologie multimediali (2008).\nNel 2009 ha curato lo spettacolo multimediale \"Kdo!\" per Franco Dragone Entertainment, dedicato a sale superiori ai diecimila posti.\nAl \"Theatre Princesse Grace\" di Monaco ha diretto gli spettacoli del \u201c\"Monte Carlo Magic Stars\"\u201d (1998); al Festival dei Due Mondi di Spoleto ha ideato la \u201cSerata di Magia\u201d (1998 -1999); ha poi curato la regia per la \"tourn\u00e9e\" mondiale di David Larible (1997-2005).\nIn Italia ha firmato \"recital\" per Raul Cremona, Silvan, Angelo Branduardi, Aldo, Giovanni e Giacomo. Per la Biennale di Venezia ha scritto e messo in scena \u201cHoudini\u201d (2000).\nNel 2007 ha fondato a Pescara il festival internazionale di arti circensi \"Funambolika\".\nNel ruolo di studioso e formatore, ha tenuto corsi e laboratori presso il Dipartimento Spettacolo dell'Universit\u00e0 \"La Sapienza\" (Roma, 1996 e 2008), l'universit\u00e0 di Tor Vergata (Roma, 2011), l'Universit\u00e0 Statale di Milano (2011, 2012), ed \u00e8 stato docente di circo presso l'Accademia del Circo (Rimini, 1997), l'Ecole National du Cirque di Rosny Sous Bois (Francia, 2005), l'ESAC (Ecole Superieur des Arts du Cirque) di Bruxelles, Belgio (2005).\nAutore di varie pubblicazioni, il suo libro \"Storia del Circo\" (Bulzoni, 2008) \u00e8 stato definito \"il pi\u00f9 completo e innovatore del panorama internazionale\" (C.Hamel,\"Le Cirque dans L'Univers\", n.231/2008).\n\u00c8 stato membro della commissione circo presso il Ministero dei Beni e Attivit\u00e0 Culturali (1996-2002), e consulente circense della Rai (1993-2005). Dal 2015 \u00e8 presidente del Teatro d'Annunzio - Ente Manifestazioni di Pescara. \nFormazione.\nFin dall'adolescenza si \u00e8 interessato dell'area organizzativa del circo di tradizione e del teatro. Si \u00e8 poi indirizzato alla regia teatrale seguendo presso La Sapienza di Roma i corsi di Eugenio Barba, Dario Fo, Ferruccio Soleri, Peter Stein, Nikolai Karpov (1986-1989).\nNel 1986 inizia a collaborare con la dinastia circense Togni, che inizia in quegli anni il proprio progetto di rinnovamento del circo classico europeo. Al seguito della compagnia di Livio Togni giunge in Francia dove con essa viene data vita nel 1990 al progetto Il Florilegio (1991), protagonista nel vivace clima di nascita del \"nouveau cirque\", in seguito proposto al Festival d'Avignone e di Edimburgo.\nNel 1991 si avvicina come aiuto regista a Jerome Savary al \"Theatre National de Chaillot\" a Parigi e con lui in tutta Europa in lirica, \"musical\", grandi eventi e prosa (in Italia \u201cLa dodicesima notte\u201d con Renato De Carmine e Ottavia Piccolo, 1991).\n\u00c8 successivamente a Mosca, allievo di Valentin Gneushev (innovatore della regia circense degli anni '90); poi a Montr\u00e9al come coordinatore artistico presso il \"Cirque du Soleil\" (1997), e sar\u00e0 successivamente regista associato di Arturo Brachetti (2001).\nSi \u00e8 Laureato in Storia e Critica del Cinema a Roma, vincendo nel 1995 il premio \"Filippo Sacchi\" del Sindacato Critici Cinematografici Italiani con la motivazione di \"migliore tesi di laurea italiana di Cinema\" (con una ricerca su Tex Avery e la comicit\u00e0 nel cartoon classico hollywoodiano) chiamato poi per due anni consulente presso la presidenza del Centro Sperimentale di Cinematografia (Roma), dove si occupa tra l'altro del rilancio dello storico periodico \"Bianco e Nero\".\nRiconoscimenti e titoli.\nIl lavoro di Raffaele De Ritis \u00e8 descritto in:"}
{"id": "117917", "revid": "124648082", "url": "https://it.wikipedia.org/wiki?curid=117917", "title": "I fiori del male", "text": "I fiori del male (\"Les Fleurs du mal\") \u00e8 una raccolta lirica di Charles Baudelaire (1821-1867). La prima edizione fu pubblicata il 25 giugno 1857, presso l'Editore Auguste Poulet-Malassis, in una tiratura di 1300 esemplari. Il testo comprendeva cento poesie divise in sei sezioni: \"Spleen et ideal\", \"Tableau parisien\", \"Fleurs du mal\", \"R\u00e9volte\", \"Le vin\" e \"La mort\".\nIl titolo dell'opera, \"I fiori del male\", \u00e8 fortemente emblematico: da quest'ultimo, infatti, \u00e8 possibile comprendere l'orientamento dello stile poetico dell'autore, nonch\u00e9 la tendenza che lo spinse a comporre l'intera opera, ovvero il fare poesia su argomenti cupi, scabrosi, talvolta immorali. Non a caso, la traduzione letterale del titolo (\"Les Fleurs du mal\") dalla lingua francese a quella italiana \u00e8 \"I fiori dal male\", vista la volont\u00e0 dell'autore di avvalersi della poesia per \"estrarre la bellezza dal male\" (\"extraire la beaut\u00e9 du Mal\"). Il titolo fu giudicato dai suoi contemporanei e dalla critica come provocatorio e dirompente, tuttavia perfettamente in linea con l'animo misterioso dell'autore.\nGi\u00e0 il 7 luglio, la direzione della Sicurezza pubblica denunci\u00f2 l'opera per oltraggio alla morale pubblica e offesa alla morale religiosa. Baudelaire e gli editori vennero condannati a pagare una multa e alla soppressione di sei liriche incriminate come immorali. La forma poetica e i temi trattati fecero scandalo: risaliva al 1845 l'annuncio della pubblicazione di 26 poesie in un volume intitolato \"Les lesbiennes\" (\"Le lesbiche\"), scelta poi abbandonata.\nNel 1861 usc\u00ec in 1500 esemplari la seconda edizione dei Fleurs du mal, dove Baudelaire rimosse le sei liriche accusate, aggiungendone 35 nuove, con una diversa divisione in 6 sezioni: \"Spleen et ideal\", \"Tableaux Parisiens\", \"Le vin\", \"Les Fleurs du mal\", \"R\u00e9volte\", e \"La mort\".\n\"I fiori del male\" viene considerata una delle opere poetiche pi\u00f9 influenti, celebri e innovative non solo dell'Ottocento francese ma di tutti i tempi. Il lirismo aulico, le atmosfere surreali di un modernismo ancora reduce della poetica romantica, lo sfondo vagamente sinistro, tradusse Baudelaire nello stereotipo del \"poeta maledetto\": chiuso in se stesso, a venerare i piaceri della carne e tradurre la propria visione del mondo in una comprensione d'infinita sofferenza e bassezza. L'intenso misticismo del linguaggio e un rigore formale freddo si trovano ad affrontare temi metafisici, teologici ed esotici. Il poeta e critico letterario scapigliato italiano Emilio Praga defin\u00ec \"I fiori del male\" \u00abun'imprecazione, cesellata nel diamante\u00bb.\nAnalisi critica.\nL'opera pu\u00f2 a ragione considerarsi alla base della poesia moderna grazie allo straordinario contributo che Baudelaire fornisce unendo il suo gusto parnassiano per la forma con i contenuti figli di un tardo romanticismo, ma spinti all'estremo dal gusto del poeta. Temi quali la morte, l'amore e lo slancio religioso vengono estremizzati col gusto dell'orrore, il senso del peccato e il satanismo. Tra i componimenti pi\u00f9 riusciti dell'opera sono da citare \"Spleen\", \"L'albatro\", \"Corrispondenze\" (che anticipa temi tanto cari al decadentismo). Particolare \u00e8 la poesia \"Il nemico\" in cui il poeta sembra aprirsi alla speranza.\nA detta dello stesso Baudelaire l'opera va intesa come un viaggio immaginario che il poeta compie verso l'inferno che \u00e8 la vita. Nella prima sezione \"Spleen et ideal\" Baudelaire esprime lo stato di malessere del poeta (figura fondamentale nella sua produzione). Egli \u00e8 uno spirito superiore capace d'elevarsi al di sopra degli uomini e di percepire con la sua sensibilit\u00e0 innata le segrete corrispondenze tra gli oggetti, i profumi e gli elementi della natura (\"Correspondances\"), ma, proprio a causa delle sue capacit\u00e0, il poeta \u00e8 maledetto dalla societ\u00e0 (\"Benedition\") e diventa oggetto di scherno per gli uomini comuni. Baudelaire sceglie l'albatros per simboleggiare questa condizione: come il grande uccello marino infatti, il poeta si eleva ai livelli pi\u00f9 alti della percezione e della sensibilit\u00e0 ma una volta sulla terra ferma non riesce a muoversi proprio a causa delle sue capacit\u00e0 (paragonate alle ali dell'albatros).\nL'albatro rappresenta anche l'aspirazione dell'uomo al cielo e quindi l'aspirazione ad arrivare ad un piano intellettuale superiore.\nLa causa della sofferenza del poeta \u00e8 lo \"spleen\" (letteralmente \"milza\" in inglese, che \u00e8 associata alla bile, uno dei liquidi vitali per i Greci, che la consideravano il motivo della malinconia, quindi spleen e ideale vuol dire malinconia e ideale), un'angoscia esistenziale profonda e disperata che lo proietta in uno stato di perenne disagio che Baudelaire descrive in ben quattro splendidi componimenti, tutti col titolo di \"Spleen\".\nLa seconda sezione \"Tableaux parisiens\" rappresenta il tentativo di fuggire dall'angoscia proiettandosi al di fuori della sua dimensione personale nell'osservazione della citt\u00e0; tuttavia il tentativo si rivela vano poich\u00e9, nel guardare la grande citt\u00e0, lo spirito inquieto non trova che gente sofferente proprio come lui. Le poesie di questa sezione (notevole \"I sette vecchi\") rappresentano il primo esempio di poesia che descriva l'angoscia della citt\u00e0 moderna. Ad essi s'ispireranno grandi autori successivi come T. S. Eliot che nella sua \"Terra desolata\" si rif\u00e0 dichiaratamente al poeta parigino.\nAnche le sezioni successive \"Le vin\" e \"Fleurs du mal\" sono tentativi di fuggire lo Spleen, che il poeta compie rifugiandosi nell'alcool e nell'alterazione delle percezioni.\nI \"fiori del male\" sono i paradisi artificiali (tanto cari all'autore, che vi dedicher\u00e0 un'intera opera) e gli amori proibiti e peccaminosi che danno l'illusoria speranza di un conforto.\nQuando anche questi effimeri piaceri vengono a svanire, al poeta non rimane che \"La revolte\", il rinnegamento di Dio e l'invocazione di Satana che tuttavia non si rivela utile alla sua fuga.\nL'ultimo appiglio per lo spirito disperato del poeta \u00e8 la morte, intesa non come passaggio ad una nuova vita ma come distruzione e disfacimento a cui tuttavia il poeta s'affida, nel disperato tentativo di trovare nell'ignoto qualcosa di nuovo, di diverso dall'onnipresente angoscia. Per quanto riguarda l'ultima sezione \"La mort\" \u00e8 da notare il componimento \"Le voyage\", poesia che chiude \"I fiori del male\".\nUno dei temi ricorrenti di tutta l'opera \u00e8 la citt\u00e0, ossia Parigi. Prima di lui nella letteratura moderna nessuno l'aveva trattata nella poesia se non alcuni romantici inglesi, come William Blake. L'importanza dell'opera per tutte queste novit\u00e0 \u00e8 inimmaginabile, tanto da essere ancora utilizzato come emblema poetico per antonomasia."}
{"id": "117919", "revid": "465169", "url": "https://it.wikipedia.org/wiki?curid=117919", "title": "Hans Zimmer", "text": "Nella sua carriera ha vinto quattro Grammy Award, l'Oscar alla migliore colonna sonora su 11 candidature, 2 Golden Globe su 9 candidature e un classico BRIT Award.\nI suoi lavori si basano sulla ricerca di suoni sempre meno tradizionali e sempre pi\u00f9 elettronici o campionati. Con la composizione della colonna sonora de \"Il gladiatore\" (2000) inaugur\u00f2 una nuova era cine-musicale che lo condusse in pochi anni ad essere uno dei compositori pi\u00f9 richiesti a livello mondiale. Negli anni settanta e ottanta ha svolto l'attivit\u00e0 di turnista suonando le tastiere in gruppi pop quali Ultravox, The Buggles e Krisma. Successivamente, per oltre tre decenni, ha composto musiche di film e videogiochi. Si \u00e8 avvalso spesso della collaborazione dei cosiddetti \"additional composer\" o \"assistenti musicali\", tra cui Klaus Badelt, Lorne Balfe, Harry Gregson-Williams e altri che fanno parte della compagnia da lui fondata chiamata \"Remote Control Productions\".\nNel 2007 la rivista Daily Telegraph lo inser\u00ec al 72\u00ba posto nella lista dei \"100 migliori geni viventi\".\nBiografia.\nGli inizi.\nNato a Francoforte sul Meno, in Germania, da bambino visse a K\u00f6nigstein-Falkenstein dove inizi\u00f2 a suonare il pianoforte di casa. Non frequent\u00f2 corsi di pianoforte, se non brevemente, poich\u00e9 non amava la disciplina e la formalit\u00e0 nella musica. Da adolescente si trasfer\u00ec a Londra, dove frequent\u00f2 la Hurtwood House, nei pressi di Dorking.\nInizi\u00f2 la sua carriera musicale suonando le tastiere e i sintetizzatori con diverse band, tra cui gli Ultravox e i Buggles, con i quali registr\u00f2 \"Video Killed the Radio Star\": il primo video musicale trasmesso da MTV.\nNel 1980 entr\u00f2 come membro ufficiale nel gruppo Krisma, che per l'occasione da duo divent\u00f2 trio, partecipando alla realizzazione dell'album \"Cathode Mamma\" come tastierista e programmatore. \"Many Kisses\", il singolo tratto dall'LP, vendette pi\u00f9 di un milione di copie in tutta Europa, uno dei classici dell'elettropop anni ottanta. Finita la promozione con i Krisma, Zimmer riprese l'attivit\u00e0 di turnista.\nNel 1985 collabor\u00f2 con Claudio Baglioni alla realizzazione dell'album \"La vita \u00e8 adesso\". Collabor\u00f2 anche con il noto compositore, nonch\u00e9 suo mentore, Stanley Myers che lo spinse a dedicarsi completamente alla composizione per il cinema. Insieme lavorarono sulla fusione del suono orchestrale tradizionale con strumenti elettronici.\nUna delle opere pi\u00f9 durevoli durante la sua permanenza nel Regno Unito \u00e8 la canzone tema per il \"game show\" televisivo \"Going for Gold\", composta nel 1987 insieme a Sandy McClelland. In un'intervista alla BBC, Zimmer disse: \u00ab\"Comporre musica per Going For Gold fu molto divertente. \u00c8 il genere di cose che fai quando la tua strada \u00e8 piena di incognite e non hai davanti una carriera ben definita, mi sentivo molto fortunato.\"\u00bb\nCarriera cinematografica.\nUn punto di svolta nella sua carriera si verific\u00f2 nel 1988 con il film \"Rain Man - L'uomo della pioggia\". Il regista Barry Levinson stava cercando un musicista per la composizione della colonna sonora e fu merito della moglie Diana Rhodes che, dopo aver ascoltato una partitura composta da Zimmer per il film drammatico anti-apartheid \"Un mondo a parte\", lo consigli\u00f2 al marito. Nella partitura Zimmer utilizz\u00f2 diversi sintetizzatori, tra cui un Fairlight CMI, mescolato con fusti di acciaio. La colonna sonora ottenne una candidatura all'Oscar, Il film vinse quattro Premi Oscar su otto candidature, tra queste anche quella per la migliore colonna sonora per Hans Zimmer.\nUn anno dopo gli fu chiesto di comporre la colonna sonora del film \"A spasso con Daisy\" che, come \"Rain Man\", vinse l'Oscar al miglior film. La strumentazione musicale era interamente composta da sintetizzatori e campionatori, tutti suonati da Zimmer che, a proposito della strumentazione utilizzata, afferm\u00f2 scherzando: \u00abNon sembrava assolutamente un pianoforte, ma si comportava come un pianoforte.\u00bb.\nNel 1991 compose la partitura di \"Thelma &amp; Louise\", caratterizzata dallo slide della chitarra di Pete Haycock sul tema \"Thunderbird\". Nel 1992, per realizzare la colonna del film \"La forza del singolo\" (\"The Power of One\"), and\u00f2 in Africa, per utilizzare cori e tamburi africani autentici nella registrazione della colonna sonora.\nNel 1994 la Disney Animation Studios, colpita dal suo lavoro, lo assunse per comporre la colonna sonora de \"Il re leone\". Fu la sua prima partitura per un film d'animazione e si aggiudic\u00f2 numerosi premi tra cui l'Oscar alla migliore colonna sonora, un Golden Globe per il miglior attore in un film commedia o musicale e due Grammy Award. Nel 1997 la partitura fu adattata per una versione musical per Broadway, che vinse nel 1998 il Tony Award per la miglior colonna sonora per musical. Nel 2012 il musical raggiunse il record di maggior incasso di tutti i tempi per uno spettacolo di Broadway.\nNel 1996 ricevette il Broadcast Music Incorporated Richard Kirk Award alla carriera.\nNel 1998, per la partitura del film \"La sottile linea rossa\", disse che il regista Terrence Malick voleva avere a disposizione tutta la colonna sonora prima di cominciare le riprese, per cui incise sei ore e mezza di musica. Il successivo progetto fu la partitura del film d'animazione \"Il principe d'Egitto\", prodotto dalla DreamWorks Animation.\nNegli anni 2000 compose colonne sonore per diversi film tra cui: \"Il gladiatore\", \"\", \"La strada per El Dorado\", \"Black Hawk Down\", \"Hannibal\", \"L'ultimo samurai\", \"Il codice da Vinci\", \"I Simpson - Il film\", \"Angeli e Demoni\" e \"Sherlock Holmes\".\nDurante la composizione della colonna sonora de \"L'ultimo samurai\" fu avvicinato dal produttore Jerry Bruckheimer, con cui aveva lavorato in precedenza alle partiture di \"Crimson Tide\", \"The Rock\" e \"Pearl Harbor\". In quel periodo Bruckheimer aveva terminato il montaggio de \"La maledizione della prima luna\", ma non essendo soddisfatto della musica composta per il film da Alan Silvestri, aveva intenzione di sostituirlo con Zimmer. A causa dei suoi impegni per \"L'ultimo samurai\", il compito di comporre e supervisionare la colonna sonora fu dato a Klaus Badelt assistito dallo stesso Zimmer, che firm\u00f2 il brano centrale del film, intitolato \"He's a Pirate\". Zimmer fu poi assunto come compositore per i tre film successivi della serie.\nNel 2005 Christopher Nolan gli propose di lavorare al film \"Batman Begins,\" per la quale collabor\u00f2 anche con James Newton Howard. I due compositori firmarono la colonna sonora anche per i successivi film della trilogia, \"Il cavaliere oscuro\" (2008) e \"Il cavaliere oscuro - Il ritorno\" (2012).\nNel 2009 compose le musiche per il film \"Sherlock Holmes;\" la rivista \"Daily Variety\" rivel\u00f2 che aveva acquistato uno strano pianoforte, dal suono \"eccentrico\", per 200 dollari e lo utilizz\u00f2 durante il processo di composizione.\nRicevette una serie di onori e riconoscimenti, tra cui il premio Lifetime Achievement in Composizione del film dal National Board of Review, nel 2003 il Premio Frederick Loewe al Palm Springs International Film Festival, l'ASCAP Henry Mancini Award alla carriera.\nNel 2010 compose la colonna sonora di \"Inception\" guadagnandosi un'altra candidatura all'Oscar; nello stesso anno ricevette una stella sulla Hollywood Walk of Fame. Nel 2011 fu nominato dall'Academy consulente musicale per l'84\u00aa cerimonia della Notte degli Oscar.\nNel 2010 firm\u00f2 le colonne sonore di \"Inception\" di Christopher Nolan, per cui ottiene numerosi riconoscimenti, e \"The Pacific\", miniserie prodotta da Steven Spielberg e Tom Hanks, per la quale vinse un premio Emmy. Nel 2013 compose numerose colonne sonore tra cui \"L'uomo d'acciaio\", \"Rush\" e \"12 anni schiavo\". Collabor\u00f2 alla colonna sonora del videogioco \"\", i cui protagonisti sono interpretati da Elliot Page e Willem Dafoe.\nNel 2014 realizz\u00f2 l'inno ufficiale del festival EDM Tomorrowland, svelato durante la sua decima edizione tenutasi dal 18 al 20 luglio e dal 25 al 27 luglio. Lo stesso anno compose la colonna sonora di \"Interstellar\", per la quale ottiene la sua decima candidatura all'Oscar. Nel 2017 continu\u00f2 la sua collaborazione con il regista Christopher Nolan componendo la colonna sonora di \"Dunkirk\", per cui fu candidato all'Oscar alla migliore colonna sonora per l'undicesima volta.\nNel 2018, in occasione dei Mondiali di calcio di Russia 2018, realizz\u00f2 insieme a Lorne Balfe \"Living Football\".\nNel marzo 2019 accett\u00f2 di lavorare con Villeneuve al film Dune; all'epoca Zimmer era stato contattato da Christopher Nolan per la colonna sonora di \"Tenet\", ma scelse di lavorare all'adattamento in quanto profondo estimatore del romanzo. Nel 2022 vinse il Golden Globe per la miglior colonna sonora originale.\nVita privata.\n\u00c8 stato sposato con la modella Vicki Carolin, dalla cui relazione ha avuto un figlio. Dopo il divorzio, si \u00e8 sposato con Suzanne, da cui ha avuto tre figli."}
{"id": "117921", "revid": "1186766", "url": "https://it.wikipedia.org/wiki?curid=117921", "title": "Wikitravel", "text": "Wikitravel \u00e8 un progetto per la creazione di una guida turistica mondiale che sia completa, aggiornata, affidabile e a contenuto libero.Sebbene usi il modello Wiki per creare la guida e presentarla sul World Wide Web, il progetto mira anche alla produzione di guide adatte alla stampa.Wikitravel \u00e8 costruito con la collaborazione di \"Wikitravellers\" da tutto il globo.Le voci possono coprire qualsiasi livello di dettaglio geografico, dai continenti ai distretti di una citt\u00e0. Sono logicamente connesse in una gerarchia, specificando che la localit\u00e0 descritta in una voce \u00e8 contenuta nella localit\u00e0 pi\u00f9 ampia descritta in un'altra voce. Il progetto include anche voci su argomenti di viaggio, frasari per viaggiatori e suggerimenti su itinerari.\nStoria.\nIl progetto Wikitravel fu iniziato nel luglio del 2003 da Evan e Michele Ann Jenkins Prodromou, in parte ispirato da Wikipedia. Esso fa uso del software MediaWiki, lo stesso usato da Wikipedia, tuttavia non \u00e8 un progetto Wikimedia, prese infatti il via come progetto indipendente. Come Wikipedia, fa uso della licenza Creative Commons Attribution ShareAlike.\nIl 20 aprile 2006 Wikitravel annunci\u00f2 di essere stata acquistata insieme a World66 (un'altra guida turistica a contenuto aperto) dalla societ\u00e0 \"Internet Brands\". I signori Prodromou furono assunti dal nuovo proprietario per continuare a gestire Wikitravel come progetto basato sul consenso. Essi spiegarono che il piano a lungo termine della Internet Brands sarebbe stato per Wikitravel di continuare a focalizzarsi su guide oggettive gestite in modo collaborativo, mentre per World66 di focalizzarsi maggiormente sulle esperienze personali e sui resoconti. In seguito alla vendita del progetto a dicembre 2006 numerosi autori della versione tedesca di Wikitravel decisero di effettuare un fork del sito dando cos\u00ec vita al progetto Wikivoyage in lingua tedesca, al quale segu\u00ec anche la versione italiana, inaugurata nel dicembre 2007.\nIl 1\u00ba maggio 2007 Wikitravel vinse il Webby Award come miglior sito di viaggi.\nIl 3 agosto 2007, Prodromou, Jenkins e Jani Patokallio diedero vita alla Wikitravel Press, ditta che produce e vende le guide stampate basate sul materiale raccolto e scritto dai contributori di Wikitravel. Le prime due guide della Wikitravel Press, Chicago e Singapore, sono state ufficialmente lanciate il 1\u00ba febbraio 2008. Il contenuto delle guide \u00e8 disponibile sotto la stessa licenza di Wikitravel, cio\u00e8 Creative Commons Attribution ShareAlike license.\nLa migrazione.\nNel 2012 nacque tra gli utenti di Wikitravel la proposta di spostare tutti i loro contenuti e la loro attivit\u00e0 di editing, riunendo il tutto con Wikivoyage in un nuovo progetto ospitato dalla Wikimedia Foundation. Alla base della proposta c'era l'insoddisfazione degli utenti causata da un servizio di hosting giudicato non all'altezza, la mancanza di aggiornamenti e supporto tecnico, l'eccessiva presenza di pubblicit\u00e0 e l'interferenza da parte di Internet Brands nelle attivit\u00e0 della community. La quasi totalit\u00e0 degli e dei di wikitravel decisero di spostarsi su wikivoyage.\nLa societ\u00e0 Internet Brands si oppose fermamente alla migrazione accusando Wikimedia di violare un marchio registrato e di effettuare concorrenza sleale, e minacci\u00f2 azioni legali nei confronti dei singoli e di Wikimedia. La migrazione dei contenuti tuttavia \u00e8 un'operazione permessa dalla licenza Creative Commons usata da wikitravel, quindi nell'agosto 2012 i contenuti furono scaricati in un database dump che costitu\u00ec la base per l'unione con Wikivoyage.\nWikitravel \u00e8 comunque rimasto online indipendentemente dalla migrazione dei suoi contenuti.\nLicenza.\nLa licenza scelta \u00e8 stata adottata, tra le altre cose, perch\u00e9 rende pi\u00f9 facile la libera stampa di singole pagine di una guida. Da notare anche che sebbene Wikipedia e Wikitravel siano entrambe delle risorse a contenuto libero, la differenza negli obiettivi di Wikitravel ha portato a differenti politiche e linee guida sul contenuto. Per esempio, piuttosto che richiedere un rigido punto di vista neutrale, Wikitravel incoraggia i collaboratori ad esprimere le proprie opinioni personali con il requisito di \"essere giusti\".\nLingue.\nWikitravel \u00e8 un progetto multilingua disponibile ad oggi in 17 differenti idiomi (in ordine di lancio):\nIn data 23 marzo 2007, si \u00e8 raggiunto un numero complessivo di 28099 articoli tra tutte le edizioni in lingua."}
{"id": "117926", "revid": "466539", "url": "https://it.wikipedia.org/wiki?curid=117926", "title": "Zemzem", "text": "Zemzem (\u0632\u0645\u0632\u0645) \u00e8 una fonte sacra per l\u2019Islam nelle immediate adiacenze della Ka\u02bfba di Mecca. Essa prende il suo nome dalla radice geminata araba &lt;z-m-z-m&gt;, che significa \"inghiottire a piccoli sorsi\".\nDescrizione.\nLe fonti o altri elementi naturali - come gli alberi o le sopraelevazioni - erano presenze assolutamente rare negli ambienti semi-aridi o aridi della Penisola araba della \"J\u0101hiliyya\" e, come tali, oggetto di venerazione accompagnata da accentuato timore reverenziale.\nTale venerazione si esprimeva non verso gli oggetti o le cose in quanto tali, ma perch\u00e9 si riteneva che essi non fossero altro che la temporanea residenza terrena delle divinit\u00e0 che, per non annichilire i devoti con la loro \"terribilit\u00e0\", assumevano forme non aliene e familiari agli uomini. Queste erano appunto quelle di oggetti naturali, per quanto rari, cos\u00ec come eccezionale era talora ritenuta dagli spiriti religiosi qualche pietra, vuoi per la sua speciale forma vuoi per il suo particolare colore. Tutto ci\u00f2 veniva pertanto destinato a un culto che non potr\u00e0 essere definito litolatrico ma semplicemente espressione di un polidemonismo che, pi\u00f9 specificamente nel caso arabo pre-islamico, gli storici delle religioni definiscono enoteismo.\nEcco perch\u00e9, nel Hij\u0101z pre-islamico, si adorava la dea al-\u02bfUzz\u00e0 sotto forma di tre acacie (\"sam\u016br\u0101t\" ) che sorgevano nell'oasi di Nakhla. Ecco perch\u00e9 Man\u0101t si mostrava a Mushallal, presso Yathrib, come una grande roccia bianca e perch\u00e9 l'ultima divinit\u00e0 della triade higiazena della \"J\u0101hiliyya\", al-L\u0101t/Allat, era visibile a T\u0101\u02beif, anch'essa sotto l'aspetto di un grande masso bianco squadrato, mentre Hubal - che pure era un idolo antropomorfico - aveva accanto a s\u00e9 una fonte: quella di Zemzem, appunto.\nZemzem subisce ancor oggi un processo d'infiltrazione di acque marine, dal momento che poco distante sorge il porto di Jedda (Judda in arabo), che costituisce l'approdo naturale della citt\u00e0 di Mecca. Il sapore dell'acqua, per quanto potabile, \u00e8 amarognolo ma i musulmani ritengono la sua acqua dotata di caratteristiche eccezionali e, talora, miracolose. \u00c8 questo il motivo per il quale, tanto nel \"hajj\" quanto nella \"\u02bfumra\", i pellegrini si abbeverano con abbondanza entusiastica alla fonte sacra e perch\u00e9 ne portino via con s\u00e9 l'acqua rinchiusa in fiaschette da conservare o da consumare all'occorrenza.\nLa fonte \u00e8 chiamata anche \"il pozzo di Ismaele\" perch\u00e9 si crede che essa sia miracolosamente scaturita per intervento angelico al fine di consentire a una disperata H\u0101gar di abbeverare l'assetato figlioletto Ism\u0101\u02bf\u012bl in un ambiente del tutto privo d'acqua. Questo episodio risulta riconducibili anche alla tradizione biblica. In Genesi 21:8-21 \u00e8 scritto: \n\"8 Il bambino crebbe e fu svezzato e Abramo fece un grande banchetto quando Isacco fu svezzato. 9 Ma Sara vide che il figlio di Agar l'Egiziana, quello che essa aveva partorito ad Abramo, scherzava con il figlio Isacco. 10 Disse allora ad Abramo: \u00abScaccia questa schiava e suo figlio, perch\u00e9 il figlio di questa schiava non deve essere erede con mio figlio Isacco\u00bb. 11 La cosa dispiacque molto ad Abramo per riguardo a suo figlio. 12 Ma Dio disse ad Abramo: \u00abNon ti dispiaccia questo, per il fanciullo e la tua schiava: ascolta la parola di Sara in quanto ti dice, ascolta la sua voce, perch\u00e9 attraverso Isacco da te prender\u00e0 nome una stirpe. 13 Ma io far\u00f2 diventare una grande nazione anche il figlio della schiava, perch\u00e9 \u00e8 tua prole\u00bb. 14 Abramo si alz\u00f2 di buon mattino, prese il pane e un otre di acqua e li diede ad Agar, caricandoli sulle sue spalle; le consegn\u00f2 il fanciullo e la mand\u00f2 via. Essa se ne and\u00f2 e si smarr\u00ec per il deserto di Bersabea. 15 Tutta l'acqua dell'otre era venuta a mancare. Allora essa depose il fanciullo sotto un cespuglio16 e and\u00f2 a sedersi di fronte, alla distanza di un tiro d'arco, perch\u00e9 diceva: \u00abNon voglio veder morire il fanciullo!\u00bb. Quando gli si fu seduta di fronte, egli alz\u00f2 la voce e pianse. 17 Ma Dio ud\u00ec la voce del fanciullo e un angelo di Dio chiam\u00f2 Agar dal cielo e le disse: \u00abChe hai, Agar? Non temere, perch\u00e9 Dio ha udito la voce del fanciullo l\u00e0 dove si trova. 18 Alzati, prendi il fanciullo e tienilo per mano, perch\u00e9 io ne far\u00f2 una grande nazione\u00bb. 19 Dio le apr\u00ec gli occhi ed essa vide un pozzo d'acqua. Allora and\u00f2 a riempire l'otre e fece bere il fanciullo. 20 E Dio fu con il fanciullo, che crebbe e abit\u00f2 nel deserto e divenne un tiratore d'arco. 21 Egli abit\u00f2 nel deserto di Paran e sua madre gli prese una moglie del paese d'Egitto\".\nEssa sarebbe stata usata nella \"J\u0101hiliyya\" come deposito del tesoro della Ka\u02bfba e al suo fondo \u02bfAbd al-Mu\u1e6d\u1e6dalib, il nonno del profeta dell'Islam Muhammad, avrebbe trovato due gazzelle d'oro e alcune spade famose, di fabbricazione indiana, e alcune corazze. Con le lame egli avrebbe allora fatto costruire la porta della Ka\u02bfba che poi avrebbe fatto coprire con l'oro delle gazzelle.\nLegato a Zemzem era l'istituto cittadino della siq\u0101ya, destinato ad abbeverare i pellegrini non meccani in visita a Mecca ma \u00e8 quasi certo che l'acqua fosse \"addolcita\" con lo zibibbo di T\u0101\u02beif, con datteri o con miele che, fermentando, originava la bevanda blandamente alcolica detta \"nab\u012bdh\", grandemente gradita dai suoi consumatori prima di essere anch'essa vietata dall'Islam, come tutte le altre bevande inebrianti."}
{"id": "117928", "revid": "31886", "url": "https://it.wikipedia.org/wiki?curid=117928", "title": "Akongo", "text": ""}
{"id": "117933", "revid": "1087849", "url": "https://it.wikipedia.org/wiki?curid=117933", "title": "Parco nazionale della Val Grande", "text": "Il parco nazionale della Val Grande \u00e8 un'area naturale protetta, interamente compresa nei confini della provincia del Verbano-Cusio-Ossola, in Piemonte, istituita nel 1992 (e poi ampliata nel 1998) per preservare la zona selvaggia pi\u00f9 estesa delle Alpi e d'Italia. La grande estensione del territorio privo di insediamenti umani, le caratteristiche dei paesaggi e il panorama offerto dalle Alpi Lepontine fanno del parco una meta ambita per gli amanti della natura e del trekking. All'interno del parco si trovano la Riserva naturale Val Grande (riserva naturale integrale e biogenetica di 973 ettari) e la Riserva naturale Monte Mottac (riserva naturale orientata e biogenetica di 2.410 ettari), entrambe istituite nel 1971.&lt;br&gt;\nIl parco \u00e8 gestito dall'\"Ente Parco Nazionale della Val Grande\", con sede a Vogogna.\nStoria.\nIl ritrovamento di incisioni rupestri (una delle quali ripresa nel logo del parco) e oggetti funerari nelle necropoli di Malesco e Miazzina fanno risalire i primi insediamenti nei comuni intorno alla valle all'epoca dell'et\u00e0 del ferro. Uno dei manufatti pi\u00f9 rilevanti \u00e8 il cosiddetto \"mascherone\" di Vogogna, un volto in pietra ollare di tradizione celtica le cui origini risalgono alla seconda et\u00e0 del ferro (circa 450 - 15 a.C.) che si suppone rappresentasse la divinit\u00e0 celtica di Cernunnos, dio della natura selvaggia. La Val Grande stessa fu forse frequentata occasionalmente da cacciatori prima dell'anno Mille ma non vi sono evidenze che fosse abitata, un documento dell'epoca cita le \"selve incolte\" che si trovano oltre la colma di Premosello.\nTra il X e il XII secolo il paesaggio inizia mutare, i primi pastori trasformano le terre incolte in pascoli e nascono gli alpeggi estivi. \nAll'inizio del novecento a Pogallo, un alpeggio situato nell'omonima valle, ci fu un grandissimo sviluppo dovuto alla produzione di legname proveniente dai disboscamenti avvenuti in Val Grande. I boschi di queste valli, visto l'assoluto isolamento, non erano stati ancora mai sfruttati ed erano molto estesi. Grazie agli investimenti dell'ingegnere Carlo Sutermeister, Pogallo si trasform\u00f2 ben presto in un centro vitale e attivissimo in cui trov\u00f2 impiego moltissimo personale locale e immigrato: venne costruito un villaggio fornito di spaccio, un'osteria, una officina del fabbro, una stalla, un forno comune, una scuola, una caserma dei Carabinieri e un'infermeria. Il legame, raccolto anche molto distante, giungeva a Pogallo per mezzo di carrelli e teleferiche (di cui sono ancora visibili oggi alcune tracce). Il Collegamento tra Pogallo e Cicogna, prima molto difficoltoso, fu reso adatto ai carrelli per il legname grazie ad una nuova mulattiera, chiamata \"Sutermeister\" in onore dell'ingegnere, che grazie ad arditi passaggi scavati nella roccia dimezza il tempo di percorrenza. Per raggiungere il Lago Maggiore e la piana del Toce il legname veniva trasportato con la tecnica della fluitazione sul torrente san Bernardino. La produzione di legname cess\u00f2 nel dopoguerra e gli impianti furono abbandonati.\nDurante la seconda guerra mondiale il territorio selvaggio della Val Grande e della Val Pogallo offr\u00ec riparo a molti partigiani. Nel luglio 1944 i nazifascisti condussero un violento rastrellamento della zona, alla fine del quale si contarono circa 300 partigiani morti, 208 baite incendiate e 50 case danneggiate o distrutte dai bombardamenti a Cicogna. Vittime del rastrellamento furono anche civili, pastori ed alpigiani, che pagarono con la vita o con l'incendio delle stalle l'appoggio dato alla Resistenza. A prestare soccorso sanitario a tutte queste persone, c'era l'infermiera partigiana Maria Peron, la quale salv\u00f2 moltissime vite e cur\u00f2 numerosi feriti nelle zone della Val Grande. Nei mesi seguenti la valle fece parte della Repubblica partigiana dell'Ossola, che tuttavia ebbe vita breve. Dal 1944 in poi il territorio della Val Grande e della Val Pogallo \u00e8 rimasto pressoch\u00e9 abbandonato.\nOggi all'interno del parco esiste un solo centro abitato: Cicogna (frazione di Cossogno) dove si contano 17 abitanti. L'abbandono dei pascoli e dell'attivit\u00e0 di taglio della legna hanno permesso al bosco di ricolonizzare valli e pendii. Non sono rari i casi in cui ci si trova faccia a faccia con manufatti e opere di ingegneria, avvolti ormai dai vegetali, che creano ambienti spettrali e trasmettono la sensazione della forza della natura che si riappropria degli spazi una volta occupati dalle attivit\u00e0 umane. D'altra parte, proprio l'abbandono che ha seguito un periodo prolungato di forte antropizzazione, ha lasciato la traccia sotto la forma di una rete diffusa di sentieri che via via scompaiono riemergendo solo in forma occasionale e offrendo la possibilit\u00e0 di misurare concretamente la propria capacit\u00e0 di orientamento.\nLa nascita della Riserva Naturale Integrale del Pedum risale al 1967, mentre la Riserva Naturale orientata del Mott\u00e0c \u00e8 stata istituita tre anni dopo, per un territorio complessivo di 3.400 ettari. \nIl Parco Nazionale Val Grande \u00e8 stato istituito nel 1992 sui territori dei comuni di: Beura Cardezza, Caprezzo, Cossogno, Valle Cannobina, Intragna, Malesco, Miazzina, Premosello Chiovenda, San Bernardino Verbano, Santa Maria Maggiore, Trontano. Primo presidente del Parco, per due mandati, dal 1994 al 2003 \u00e8 stata Franca Olmi; primo direttore, dal 1995 al 2000, \u00e8 stato Giuliano Tallone, dal 2007 il direttore \u00e8 Tullio Bagnati, che fu gi\u00e0 componente del Consiglio Direttivo. Presidenti dopo Franca Olmi sono stati Alberto Actis, Pierleonardo Zaccheo e attualmente Massimo Bocci.\nCon un DPR del 24 giugno 1998 il parco \u00e8 stato ampliato a comprendere parte dei comuni di Aurano e Vogogna e la frazione di Colloro del comune di Premosello Chiovenda, per un'estensione totale di 15.000 ettari. \nNel 2006 un'area di 11.856 ettari che approssimativamente corrisponde con il parco \u00e8 stata designata sito di interesse comunitario della rete europea Natura 2000.\nIl 13 dicembre 2019, gli organi del parco hanno approvato un ampliamento di 2.423 ettari che interessa tre comuni del parco (Caprezzo, Cossogno e Vogogna) e tre nuovi comuni (Mergozzo, Ornavasso e Verbania). \nTerritorio.\nIl parco si estende per una superficie di circa 15.689 ettari, su un terreno prevalentemente montuoso. Comprende l'intera \"Val Grande\", la laterale \"Val Pogallo\" e parzialmente le valli Vigezzo, Cannobina, Ossola ed Intrasca.\nLa \"Riserva naturale Val Grande\", la zona pi\u00f9 interna di riserva naturale integrale, comprende la Cima Pedum, anche se le cime pi\u00f9 ambite dagli escursionisti e dagli amanti della natura sono i monti circostanti. I paesaggi variano costantemente con la quota, l'esposizione dei versanti al sole, la presenza dell'acqua, tuttavia una nota comune contraddistingue una montagna costantemente aspra ed inospitale.\nAltre escursioni degne di nota sono le ascensioni sui monti che delimitano il parco sul versante del Lago Maggiore, cio\u00e8 il Monte Zeda ed il pizzo Marona; raggiungibili con un'escursione in giornata moderatamente impegnativa, si possono anche concatenare in un giro pi\u00f9 ampio con i sentieri che salgono da Cicogna o dalla Valle Intrasca.\nLa dorsale che costeggia la bassa Valgrande da Casa dell'Alpino (Alpe Pr\u00e0) fino alla Bocchetta di Campo si presenta come ideale spartiacque fra la Valgrande vera e propria e la Val Pogallo. \u00c8, per\u00f2, un tratto poco adatto alle passeggiate, di importante difficolt\u00e0 a causa di sentieri poco battuti, spesso non segnati che, quindi, richiedono grande attenzione per evitare scivolate disastrose. Senza troppe difficolt\u00e0 si pu\u00f2 raggiungere la Cima Sasso, anche se \u00e8 consigliabile una conoscenza del territorio circostante, mentre la parte restante della cresta \u00e8 consigliata ad escursionisti con esperienza ed accompagnati.\nIl Rio Valgrande ed il Rio Pogallo con i loro bacini idrografici costituiscono il Parco. I fiumi hanno delle sorgenti vere e proprie, pertanto non possono essere riduttivamente definiti torrenti; tuttavia le caratteristiche degli alvei, sovente incassati in rocce dure con pareti a strapiombo, rende il corso di questi fiumi soggetto a variazioni estremamente rapide in caso di pioggia.\nDella vecchia rete di strade mulattiere del passato, sono rimasti alcuni ponti che permettono di attraversare questi corsi d'acqua, che altrimenti si presentano come barriere invalicabili per buona parte della loro lunghezza.\nMonti principali.\nI monti principali del parco fanno parte delle Alpi Ticinesi e del Verbano situate nelle Alpi Lepontine e sono: \nFlora e fauna.\nIn Val grande, al pari di quanto avvenuto in altri territori in conseguenza dello spopolamento successivo alla seconda guerra mondiale, il bosco ha ripreso il suo spazio, precedentemente ad esso strappato grazie all'opera di boscaioli e mantenuto dai pastori. \nAllo stato attuale, la natura risente di questa storia, presentando un bosco giovane che si estende su buona parte della superficie del parco. L'altezza media non \u00e8 infatti elevata, permettendo a specie di bassa montagna come castagno, faggio, nocciolo, di farla da padrone.\nIl mitologico basilisco, localmente detto \"baselesc\" o \"re di biss\", \u00e8 una presenza abituale nelle leggende e nel folklore della zona.\nStrutture ricettive.\nNel parco sono presenti numerosi bivacchi sempre aperti. I rifugi gestiti invece sono solo quattro, sono aperti solo durante il periodo estivo e si trovano sui confini del parco:\nNei paesi limitrofi al parco, ma anche a Cicogna, sono presenti numerosi bed&amp;breakfast e case vacanze."}
{"id": "117934", "revid": "6923", "url": "https://it.wikipedia.org/wiki?curid=117934", "title": "Storia della meteorologia", "text": "La storia della meteorologia s'intreccia con quella dell'astrologia, poich\u00e9 sin dall'antichit\u00e0 le due scienze procedettero all'unisono: agli astri era attribuito il potere di influire non solo sulle vicende umane, ma anche sui fenomeni atmosferici. Entrambe erano cio\u00e8 una forma di divinazione del futuro, sicch\u00e9 esisteva un apposito ramo di studi chiamato astrologia meteorologica.\nPanoramica storica.\nGi\u00e0 gli antichi babilonesi si interessarono ai fenomeni atmosferici e tentarono di prevedere le evoluzioni del tempo, indagando le caratteristiche delle nubi e degli astri, raggiungendo un livello oggi definibile di protoscienza. \nImportanti sviluppi si ebbero poi ai tempi dell'Antica Grecia. Il termine \"meteorologia\" risale infatti a \"\u03bc\u03b5\u03c4\u03b5\u03c9\u03c1\u03bf\u03bb\u03bf\u03b3\u03b9\u03ba\u03ac\" (in latino \"Meteorologica\"), titolo del libro scritto intorno al 340 a.C. da Aristotele che presenta osservazioni miste a speculazioni sull'origine dei fenomeni atmosferici e celesti. La parola greca \u03bc\u03b5\u03c4\u03ad\u03c9\u03c1\u03bf\u03c2 \"met\u00e9\u014dros\" fa riferimento a oggetti \"alti nel cielo\", cio\u00e8 tra Terra e il regno delle stelle, mentre -\u03bb\u03bf\u03b3\u03af\u03b1 \"-log\u00eda\" viene da \u03bb\u03ad\u03b3\u03c9 \"l\u00e9g\u014d\", \"parlo\" (cfr. \u03bb\u03cc\u03b3\u03bf\u03c2 \"l\u00f3gos\", \"discorso\"). Un'opera simile intitolata \"Libro dei segni\" (\"\u03c0\u03b5\u03c1\u1f76 \u03c3\u03b7\u03bc\u03b5\u03af\u03c9\u03bd \u1f51\u03b4\u03ac\u03c4\u03c9\u03bd \u03ba\u03b1\u1f76 \u03c0\u03bd\u03b5\u03bc\u03ac\u03c4\u03c9\u03bd \u03ba\u03b1\u1f76 \u03c7\u03b5\u03b9\u03bc\u03ce\u03bd\u03c9\u03bd \u03b5\u1f50\u03b4\u03b9\u1ff6\u03bd\", \"De signis\") fu pubblicata da Teofrasto, un allievo di Aristotele; era centrata pi\u00f9 che altro sulla previsione del tempo sulla base dell'osservazione dei fenomeni. Catalog\u00f2 80 previsioni di pioggia, 50 di temporale e 24 di tempo sereno; se alcune di esse appaiono oggi ingenue e poco credibili, altre invece erano frutto di osservazioni e spiegazioni razionali.\nAll'epoca dell'antica Roma, il geografo Pomponio Mela introdusse il sistema delle zone climatiche. Tratta di meteorologia anche il Libro II della \"Naturalis Historia\" di Plinio il Vecchio. \nAi tempi della dinastia cinese Han il filosofo Wang Chong nell'80 d.C. effettu\u00f2 una serie di studi sui fenomeni meteorologici e fisici di una certa rilevanza.\nNel Medioevo le previsioni venivano elaborate utilizzando come riferimento la posizione di pianeti e stelle. In questo periodo storico nacquero gli almanacchi, che in un primo tempo erano tavole astronomiche utili per ottenere il giorno della settimana riferito a qualunque era, ma che in seguito divennero pubblicazioni multisettoriali con annesse previsioni per gli agricoltori.\nTra gli scritti pi\u00f9 significativi si ricordano i trattati sulla meteorologia del naturalista arabo Al-Kindi e di Avicenna, oltre all'invenzione di quest'ultimo del termometro per l'aria.\nUlteriori progressi in campo meteorologico si verificarono tra il Cinquecento e il Seicento, quando furono disponibili strumenti pi\u00f9 accurati. Leonardo progett\u00f2 un igrometro per misurare la l'umidit\u00e0 dell'aria, Galileo (o Santorio Santorio), costru\u00ec un termometro nel 1607, seguito dall'invenzione del barometro da parte di Evangelista Torricelli nel 1643. L'anemometro per la misurazione della velocit\u00e0 del vento fu costruito nel 1667 da Robert Hooke. Nel Settecento l'elenco dei pi\u00f9 importanti strumenti meteorologici fu completato dall'igrometro a capello per misurare l'umidit\u00e0, costruito nel 1780 da Horace de Saussure.\nCon i nuovi strumenti vi fu un aumento delle conoscenze. Nel 1648 Florin P\u00e9rier scopr\u00ec la dipendenza della pressione atmosferica dall'altitudine con un esperimento effettuato secondo le indicazioni di Cartesio e di suo cognato Blaise Pascal. Una data importante per gli sviluppi futuri della meteorologia fu il 19 giugno 1657, data che vide la formazione a Firenze dell'\"Accademia Fiorentina del Cimento\", nella quale un gruppo di scienziati, finanziati da Ferdinando II de' Medici, inizi\u00f2 a indagare l'atmosfera con il metodo scientifico-sperimentale, e che organizz\u00f2, per la prima volta, un osservatorio meteorologico internazionale in cui una rete di studiosi sparsi su tutto il territorio europeo, dopo aver ricevuto la necessaria strumentazione dagli scienziati fiorentini, si assunse il compito di registrare le informazioni riguardanti i parametri atmosferici fondamentali (pressione, temperatura, umidit\u00e0, vento, stato del cielo) e di inviarli successivamente a Firenze. Nel 1686 Edmund Halley pubblic\u00f2 la prima mappa dei venti alisei e approfond\u00ec la relazione tra pressione atmosferica e altitudine che era stata scoperta da Florin P\u00e9rier. Halley fu il primo a fare la connessione tra riscaldamento solare e circolazione atmosferica globale.\nNel Settecento, la Royal Society in Gran Bretagna e l'Accademia delle Scienze in Francia realizzarono altri due osservatori internazionali e nel 1730 Vitus Jonassen Bering impiant\u00f2 stazioni di rilevamento anche in Siberia. George Hadley forn\u00ec una corretta spiegazione generale della circolazione atmosferica globale, con uno studio sugli alisei da lui effettuato nel 1735 (Per questo motivo, la particolare circolazione atmosferica che si presenta nella cella tropicale prende il nome di \"cella di Hadley\"). All'epoca ci fu solo una comprensione parziale di come la rotazione della terra influisse sulla cinematica dei flussi d'aria; le conoscenze in materia vennero approfondite nell'Ottocento.\nAltri progressi scientifici e tecnologici avvenuti tra il Settecento e l'Ottocento che hanno influenzato la meteorologia sono conosciuti principalmente come parte del progresso della scienza fisica stessa. Tra questi vi furono i lavori di Daniel Bernoulli, che nel 1738 pose le basi della teoria cinetica dei gas, e l'esperimento di Benjamin Franklin sull'elettricit\u00e0 atmosferica eseguito nel 1752 con l'aquilone per la cattura dei fulmini. Franklin fu inoltre il primo Americano a registrare in modo accurato e dettagliato le condizioni del tempo su base giornaliera ed uno dei primi americani ad effettuare previsioni del tempo su base giornaliera. Anche la chimica contribu\u00ec all'aumento delle conoscenze scientifiche di base: il francese Antoine Lavoisier scopr\u00ec che l'aria \u00e8 composta da una miscela di gas. In seguito, la ricerca della dipendenza del volume dei gas dalla pressione e dalla temperatura condusse all'equazione di stato dei gas, formulata nel 1834 da \u00c9mile Clapeyron.\nNel XIX secolo fu compresa la piena estensione dell'interazione a larga scala tra la forza del gradiente di pressione e la deflessione causata dalla forza di Coriolis, che causa il movimento delle masse d'aria \"lungo\" le isobare. La forza di deflessione prese questo nome nei primi anni del XIX secolo con riferimento a una pubblicazione di Gaspard-Gustave Coriolis del 1835 che descriveva i risultati di uno studio sull'energia prodotta da macchine con parti in rotazione come le ruote ad acqua dei mulini. Nel 1856 William Ferrel ipotizz\u00f2 l'esistenza di una \"cella di circolazione\" alle latitudini intermedie, in cui l'aria veniva deflessa dalla forza di Coriolis creando i principali venti occidentali. Questa cella su in seguito battezzata cella di Ferrel.\nL'osservazione sinottica del tempo atmosferico era ancora resa complessa dalla difficolt\u00e0 nel classificare certe caratteristiche climatiche come nubi e venti. Questo problema fu risolto quando Luke Howard e Francis Beaufort introdussero il loro sistema di classificazione delle nuvole (1802) e della forza del vento (1806), rispettivamente. Il vero punto di svolta fu tuttavia l'invenzione del telegrafo nel 1843 che permetteva di potersi scambiare informazioni su tempo e clima con velocit\u00e0 prima ineguagliata. Nel 1854 Urbain Le Verrier scopr\u00ec il carattere migratorio dei fenomeni meteorologici, rilevando che un uragano che aveva affondato alcune navi francesi nel Mar Nero aveva attraversato nei giorni precedenti altre regioni europee. Nel 1878 venne fondata l'Organizzazione meteorologica internazionale che molti anni dopo diverr\u00e0 \"mondiale\".\nNell'Ottocento cominciarono anche ad essere effettuati rilievi ad alta quota mediante palloni aerostatici con uomini a bordo. Nel 1862 l'inglese James Glaisher, a bordo di un pallone pilotato da Henry Tracey Coxwell, super\u00f2 la quota di 9.000 metri ed effettu\u00f2 misurazioni di temperatura, pressione ed umidit\u00e0, rilevando le diminuzioni di temperatura all'aumento della quota. Nel 1881 venne lanciato in Francia il primo pallone sonda senza uomini a bordo, con un meteorografo (strumento che registrava automaticamente temperatura, pressione e umidit\u00e0). Con il perfezionamento della strumentazione, i palloni sonda cominciarono ad essere usati sistematicamente a partire dal 1893. In Italia pionieri e promotori della nascita, sviluppo e diffusione della cultura meteorologica nell'Ottocento sono stati i religiosi Angelo Secchi e Francesco Denza, fondatore quest'ultimo della Societ\u00e0 meteorologica italiana cui seguir\u00e0 di li a poco il \"Regio ufficio centrale di meteorologia\" antesignano del Servizio meteorologico dell'Aeronautica Militare.\nAll'inizio del XX secolo i progressi nella comprensione delle dinamiche atmosferiche portarono alla creazione delle moderne previsioni del tempo calcolate su basi rigorosamente matematiche.\nNel 1917 un gruppo di meteorologi norvegesi condotto da Vilhelm Bjerknes diede vita alla scuola di Bergen, che svilupp\u00f2 un modello concettuale per spiegare la generazione, l'intensificazione e la dissoluzione dei cicloni extratropicali a media quota, introducendo l'idea del fronte meteorologico e della suddivisione tra le masse d'aria. Grazie a questo modello, fu possibile creare mappe meteorologiche riportando le isobare e le isoterme e calcolare lo spostamento dei sistemi atmosferici rilevati (cicloni e anticicloni) effettuando previsioni meteorologiche. Il gruppo norvegese includeva Carl-Gustaf Rossby (che fu il primo a spiegare il flusso atmosferico su larga scala in termini di fluidodinamica ovvero le Onde di Rossby), Tor Bergeron (il primo a comprendere il meccanismo di formazione della pioggia) e Jacob Bjerknes, figlio di Vilhelm Bjerknes. Tuttavia il modello concettuale della scuola di Bergen non spiegava il meccanismo fisico noto come instabilit\u00e0 baroclina che sta alla base della ciclogenesi e che verr\u00e0 chiarito solo negli anni quaranta.\nNel 1922 Harold Jeffreys propose una classificazione delle masse d'aria atmosferiche, distinguendole in cicloni e brezze locali. Nello stesso anno Lewis Fry Richardson pubblic\u00f2 \"Weather prediction by numerical process\" (Previsioni del tempo per processi numerici), che descriveva come eliminare le varianti meno importanti nelle equazioni di dinamica dei fluidi che regolano i flussi atmosferici per permettere di trovare facilmente soluzioni numeriche. Tuttavia, il numero di calcoli necessario era troppo grande per essere gestito prima dell'avvento dei computer. \nNel 1925 il Weather Bureau statunitense appront\u00f2 una piccola flotta di aerei per il rilievo sistematico di dati meteorologici. Un impulso allo sviluppo della meteorologia si ebbe dunque dal settore aeronautico (meteorologia aeronautica) e da quello nautico (meteorologia da diporto) per il rispettivo ausilio alla navigazione e al controllo del traffico.\nNel 1930 il meteorologo sovietico Pavel Molchanov invent\u00f2 la radiosonda, portata ad alta quota da un pallone sonda per raccogliere informazioni meteorologiche. La radiosonda presentava il vantaggio di rendere subito disponibili i dati, senza dovere attendere il recupero del pallone.\nNel 1947 Jule Gregory Charney sugger\u00ec il meccanismo noto come instabilit\u00e0 baroclina, che spiega la ciclogenesi; il modello viene perfezionato da Eric Eady nel 1949.\nDagli anni cinquanta in poi gli esperimenti di calcolo numerico con computer si mostrarono finalmente fattibili. A tentare l'impresa con discreto successo fu i matematici John Von Neumann e Jule Gregory Charney che pot\u00e9 sfruttare la relativa potenza di calcolo del primo grande calcolatore al mondo ideato e realizzato da Von Neumann: l'ENIAC. Le prime previsioni del tempo realizzate con questo metodo usavano modelli barotropici.\nNegli anni sessanta la natura \"caotica\" dell'atmosfera venne compresa da Edward Lorenz, da allora divenuto noto come il fondatore dell'odierna teoria del caos. Gli avanzamenti matematici ottenuti in questo campo furono ripresi dalla meteorologia e aiutarono a stabilire il limite di predicibilit\u00e0 del modello atmosferico. Questo limite \u00e8 riassunto nella nota locuzione di \"effetto farfalla\" (\"butterfly effect\") secondo la quale l'evoluzione pseudo-casuale del tempo atmosferico, nota come variabilit\u00e0 meteorologica, sarebbe metaforicamente spiegabile da un piccolo battito d'ali di una farfalla in grado di generare in seguito grandi effetti in un'altra zona.\nAnche l'astronautica contribu\u00ec allo sviluppo della meteorologia. Nel 1959 venne lanciato per la prima volta il razzo Arcas, un razzo-sonda per lo studio dell'alta atmosfera, che poteva portare una radiosonda ad una quota non raggiungibile dai palloni sonda.\nNel 1960, il lancio del TIROS-1, il primo satellite meteorologico funzionante, segn\u00f2 l'inizio di un'era di diffusione globale delle informazioni meteorologiche. I satelliti meteo, insieme ad altri satelliti di osservazione multiruolo a varie altezze sono diventati uno strumenti indispensabile per lo studio di una grande variet\u00e0 di fenomeni, dagli incendi forestali a El Ni\u00f1o.\nOltre ai satelliti, dagli Anni sessanta in poi l'evoluzione della meteorologia \u00e8 tutta nell'affinamento dei modelli meteorologici e delle relative tecniche numeriche e statistiche di elaborazione (\"ensemble forecasting\") fino all'ottenimento dei risultati attuali nell'odierna previsione meteorologica divenuta via via sempre pi\u00f9 affidabile.\nNegli anni settanta hanno cominciato ad essere usati sempre pi\u00f9 i radar meteorologici.\nIn anni recenti in ambito climatico sono stati sviluppati anche modelli climatici usati per studiare i cambiamenti climatici a lungo termine come quelli dovuti ai gas serra."}
{"id": "117937", "revid": "547034", "url": "https://it.wikipedia.org/wiki?curid=117937", "title": "Lessicologia", "text": "In linguistica, la lessicolog\u00eca \u00e8 un'attivit\u00e0 basata sullo studio analitico del lessico di una lingua, e della sua strutturazione nel tempo.\nDivenuta autonoma solo a partire dagli anni Sessanta, la lessicologia svolge ricerche sulle componenti basilari di una lingua (\"l. speciale\") o del linguaggio (\"l. generale\"), provando a determinare regole e relazioni tra le singole componenti lessicali (per es. morfema, parola, polirematica).\nLa lessicografia, a quella strettamente legata, riguarda invece la compilazione di un vocabolario; si rif\u00e0 ai risultati della lessicologia, offrendo talora nuovi dati alla ricerca lessicologica.\nTra le altre discipline linguistiche correlate alla lessicologia, infine, dobbiamo annoverare l'onomasiologia, la semasiologia, l'etimologia, la fraseologia e l'onomastica."}
{"id": "117938", "revid": "109193766", "url": "https://it.wikipedia.org/wiki?curid=117938", "title": "Akuj", "text": "Akuj \u00e8 la divinit\u00e0 suprema della popolazione nomade dei Turkana, stanziata in Kenya e in Etiopia.\nSi tratta di una divinit\u00e0 con caratteri contemporaneamente maschili e femminili (ma grammaticalmente il suo nome \u00e8 femminile.\n\u00c8 associata al cielo (\"nakuj\"), con cui talvolta viene identificata, e soprattutto alla pioggia, ma non ai fulmini e ai tuoni, che possono aversi anche senza pioggia. \nAkuj risiede in cielo e frequenta la cima delle montagne pi\u00f9 alte. Non si cura in modo particolare dell'esistenza degli uomini e non esiste alcun mito sulla creazione. La siccit\u00e0, ricorrente e devastante nelle regioni abitate da questa popolazione, \u00e8 attribuita all'irritazione della dea contro gli uomini o pi\u00f9 semplicemente al fatto che si \u00e8 dimenticata di loro. \nIn casi di disastri naturali al di fuori del controllo dell'uomo o per curare le malattie, o ancora in relazione ai momenti importanti della vita (nascita, matrimonio, morte) vengono offerti alla divinit\u00e0 dei sacrifici di animali, che si svolgono con riti piuttosto semplici. Le preghiere sono indirizzate direttamente alla divinit\u00e0 o tramite la mediazione di altri esseri divini (\"Akuj Nameri\", dio delle stelle, e \"Nipen\" o \"Ngiapan\", spiriti).\nGli antenati defunti, il cui spirito sale in cielo, sono tuttavia in stretto rapporto con i loro parenti sulla terra e ricevono libagioni e offerte e svolgono anch'essi opera di mediazione nei confronti della divinit\u00e0 o di altri spiriti pi\u00f9 distanti. \nI riti si svolgono in genere all'ombra di un albero, che viene vista come una benedizione per le sue propriet\u00e0 \"rinfrescanti\" come quelle della pioggia.\nIndovini e profeti (\"emuron\") di entrambi i sessi ne interpretano la volont\u00e0, attraverso i sogni o numerose altre pratiche divinatorie. Il loro ruolo \u00e8 anche quello di identificare le cause dei problemi e di curare le malattie. "}
{"id": "117939", "revid": "123653367", "url": "https://it.wikipedia.org/wiki?curid=117939", "title": "Jean-Baptiste Colbert", "text": "La sua opera fu diretta principalmente ad accrescere la ricchezza del Paese, incoraggiandone lo sviluppo industriale e coloniale. Modernizz\u00f2 le finanze pubbliche francesi, salvandole dalla bancarotta e facendo raggiungere il pareggio al Bilancio dello Stato, ma la sua opera risanatrice fu gravemente ostacolata dalle enormi spese belliche di Luigi XIV.\nNel 1669 ottenne dal re la creazione del Ministero della Marina, carica di cui fu il primo titolare e che fece di lui il padre della moderna marina francese.\nLa politica di Colbert \u00e8 considerata una delle pi\u00f9 genuine interpretazioni del mercantilismo.\nBiografia.\nInfanzia e giovinezza.\nNato da una ricca famiglia di Reims che esercitava la mercatura dei panni, Colbert entr\u00f2 nel servizio di Stato nel 1643, alle dipendenze del Louvois, influente ministro della guerra. La nomina pare fosse stata favorita dal fatto che uno zio era cognato del ministro. Dopo un periodo trascorso come ispettore divenne, nel 1645, segretario personale del ministro.\nMatrimonio.\nIl 13 dicembre 1648 spos\u00f2 la ricca ereditiera Marie Charron (ebbe una dote di 1000 lire), figlia di un membro del consiglio reale, sorella di Jean-Jacques Charron de Menars e cugina di Alexandre Bontemps.\nMazzarino e la rapida ascesa.\nL'importanza dei suoi incarichi e la competenza nello svolgerli conquistarono a Colbert la fiducia del cardinale Giulio Mazzarino, primo ministro per conto della reggente Anna d'Austria e del piccolo Luigi XIV. Quando, a causa della Fronda dei Principi, il cardinale italiano venne costretto a prendere la via dell'esilio (1651), nomin\u00f2 Colbert amministratore dei beni lasciati in Francia.\nCon il ritorno in trionfo del Cardinale a Parigi (1653), la scalata di Colbert verso i pi\u00f9 ambiziosi traguardi ebbe un'ulteriore accelerazione: Mazzarino lo nomin\u00f2, con il titolo di intendente, amministratore ufficiale del suo immenso patrimonio, uno dei pi\u00f9 grandi dell'epoca (alla sua morte, nel 1661, ammonter\u00e0 a quasi quaranta milioni di livre tornesi. Per stabilire un ordine di grandezza, il patrimonio del ricchissimo Colbert venne stimato attorno ai cinque milioni di euro, quello di Nicolas Fouquet ai quattro). Come \u00e8 facile immaginare, la carica permise a Colbert di introdursi nei riservati meandri della finanza e dell'amministrazione statale.\nNel 1659 contribu\u00ec alla repressione di rivolte in Normandia, Angi\u00f2 e Poitou.\nMorte di Mazzarino, presa di potere di Luigi XIV e vittoria su Fouquet.\nGiulio Mazzarino mor\u00ec il 9 marzo 1661. A seguito di ci\u00f2, Luigi XIV prese ad esercitare direttamente le funzioni regie. Aveva, per\u00f2, bisogno di validi aiutanti. Nel suo testamento, il cardinale gli raccomandava Colbert. Mazzarino aveva inoltre nominato il sovrano suo erede universale, a parte una grosse dote lasciata alle nipoti e ad altri legati minori, anche a favore di Colbert, che si vide assegnare la casa in cui abitava. Quest'ultimo, forte della carica di amministratore dei beni del defunto, aiut\u00f2 Luigi XIV a recuperarne una buona parte e ci\u00f2 fece aumentare di parecchio la considerazione del futuro Re Sole nei suoi confronti.\nNei mesi successivi si aggrav\u00f2 lo scontro tra Colbert ed il sovrintendente alle finanze Nicolas Fouquet. Colbert ne aveva gi\u00e0 denunciato la gestione - caotica e non priva d'ombre - delle finanze pubbliche francesi. Ora ne ottenne la disgrazia. Il re fece arrestare lo sfortunato sovrintendente a Nantes, il 15 settembre 1661. Si \u00e8 spesso sostenuto che in ci\u00f2 abbiano avuto un ruolo non lieve l'invidia e la gelosia di Luigi XIV verso Fouquet che - pare - avrebbe addirittura tentato d'insidiargli l'amante.\nUn uomo, tante cariche.\nBattuto ed incarcerato Fouquet, i progetti di Colbert e la sua politica riformatrice non ebbero pi\u00f9 ostacoli. Nello stesso, il 1661, che aveva visto la caduta del Sovrintendente, entr\u00f2 a far parte del neo istituito consiglio delle finanze. Nel 1665 divent\u00f2 controllore generale delle finanze (la carica di \"Sovrintendente alle finanze di Francia\", come si vede, era stata soppressa), nel febbraio del 1669 eccolo ministro della real casa e, un mese dopo, come gi\u00e0 accennato, alla guida del nuovo ministero della marina. Un poco alla volta, accumul\u00f2 nelle sue mani quasi tutte le cariche di governo, a parte gli esteri e la guerra.\nRiforme amministrative e finanziarie.\nColbert cre\u00f2 un nuovo tipo di stato, governato dal centro, in cui gli aristocratici vennero estromessi dal governo delle province a favore degli intendenti, nuove figure di funzionari borghesi, nominati in base a criteri meritocratici e che dovevano al re la loro carriera.\nVenne modernizzata l'amministrazione finanziaria e fu ridotto il costo enorme connesso all'esazione dei tributi. Con modalit\u00e0 sbrigative vennero cancellati - o fortemente ridotti - i debiti dello Stato privi di sufficiente giustificazione. Si cominci\u00f2 a redigere un bilancio preventivo.\nColbert fall\u00ec nel proposito di rendere pi\u00f9 equo il sistema fiscale, in parte a causa delle forti resistenze che incontrava un simile proposito, in parte perch\u00e9 le continue guerre, in cui il Re Sole prese ad impegnarsi, mandarono nuovamente a picco i conti pubblici, tarpando le ali a riforme ambiziose. Riusc\u00ec per\u00f2 a ridurre la concessione di esenzioni ingiustificate e ad abrogarne un buon numero. Inoltre aument\u00f2 il peso della tassazione indiretta, a cui i privilegiati non potevano sottrarsi.\nColbertismo.\nIl mercantilismo \u00e8 definito, in Francia, Colbertismo, in onore all'uomo che ne fu il maggior ispiratore.\nAlla base di questo particolare sistema di governare l'economia sta una considerazione molto semplice. Essendo la ricchezza di uno Stato basata sulla quantit\u00e0 di moneta, \u00e8 necessario, per arricchire il paese ed aumentarne la potenza, incrementare le esportazioni (apportatrici di nuova moneta) e diminuire le importazioni (che fanno perdere moneta a vantaggio dei concorrenti). Si tratta di un modo di pensare oggi superato ampiamente, anche se non totalmente (il mercantilismo nella sua accezione moderna \u00e8 assolutamente attuale).\nPer favorire le esportazioni, la produzione nazionale deve abbracciare il pi\u00f9 alto numero possibile di settori merceologici e raggiungere in essi standard qualitativi cos\u00ec elevati, da sbaragliare la concorrenza. Nel tentativo di raggiungere questi obiettivi, Colbert divenne il vero padre dell'industria francese del lusso. Un esempio di questo atteggiamento fu la creazione, nel 1665, della stazione di monta equina di Tarbes, allo scopo di diminuire l'importazione di cavalli dall'estero.\nManifatture Reali.\nLe corporazioni frapponevano molti ostacoli all'apertura di nuove iniziative economiche. Colbert li aggir\u00f2, creando le manifatture reali. Erano, queste, degli stabilimenti - a volte di propriet\u00e0 della corona, pi\u00f9 frequentemente di privati - a cui venivano concessi vari aiuti da parte dello Stato, i quali potevano variare dai semplici sgravi fiscali alle sovvenzioni pubbliche, finanche alla concessione del monopolio in determinati settori. Per rendere pi\u00f9 competitive la manifatture reali, vennero impiegati vagabondi che si trovavano nelle citt\u00e0, ai quali veniva dato del cibo (quanto sufficiente per sopravvivere) e un posto in cui dormire.\nSorsero cos\u00ec le famose manifatture di Gobelins (arazzi) e Beauvais (tappezzerie); venne favorita l'industria della seta di Lione; si tutelarono gli inventori; si proib\u00ec l'emigrazione degli artigiani esperti, assumendone nel contempo dall'estero, come nel caso dei maestri veneziani esperti nella fabbricazione degli specchi e del vetro (causando veri incidenti diplomatici con la Serenissima Repubblica di San Marco che, \"colbertista\" gi\u00e0 da secoli, non vedeva di buon occhio simili pratiche concorrenziali, facendo assassinare da sicari i maestri vetrai espatriati in Francia), manifattura che verr\u00e0 poi soppiantata dalla Saint-Gobain che si occup\u00f2 del vetro per la sala degli specchi della neonata Reggia di Versailles. Infatti tutte queste industrie del lusso servivano anche ai consumi della corte ed all'arredamento dei palazzi reali.\nLo Stato intervenne pesantemente anche al di fuori del settore del lusso, cercando di strappare ad inglesi, olandesi e fiamminghi il monopolio della produzione dei panni ed incoraggiando, per chiari motivi, l'industria metallurgica e delle armi (in quel periodo sorse la famosa fabbrica di Saint-\u00c9tienne).\nA tutto questo si aggiunse l'imposizione di tariffe doganali tese a sfavorire le importazioni ed a favorire le esportazioni.\nControlli.\nPer garantire i gi\u00e0 menzionati standard di qualit\u00e0, che dovevano caratterizzare il prodotto francese e farlo preferire a quello dei concorrenti, le autorit\u00e0 stabilirono un complesso sistema di minuziosi regolamenti, che disciplinavano le varie tecniche di produzione. Far rispettare detti regolamenti, come informare il governo di progressi e necessit\u00e0 delle manifatture, era compito di un corpo di ispettori, appositamente creato da Colbert.\nIn caso d'infrazione, venivano previste varie pene, compresa la berlina.\nVennero create in tutta la Francia commissioni per controllare la qualit\u00e0 della produzione delle fabbriche. I prodotti mal riusciti venivano esposti in pubblico, con un cartellino che indicava il nome del responsabile. Dopo due errori i colpevoli venivano legati ed esposti al pubblico, e i funzionari invitavano la folla a insultarli. La pigrizia, la negligenza o la insubordinazione sul lavoro venivano punite con severit\u00e0 militare, anche con la fustigazione.\n\"Ordonnances\".\nColbert esercit\u00f2 anche una consistente attivit\u00e0 legislativa.\nTra le iniziative di maggior rilievo, vanno ricordate le quattro Ordinanze che, emanate tra il 1667 ed il 1681, estenderanno la loro influenza sul diritto francese fino alla rivoluzione ed oltre.\nIn ordine cronologico, esse furono:\nMarina e colonie.\nL'Ordinanza del 1681 \u00e8 l'occasione per passare ad un altro aspetto di primaria importanza nella politica di Colbert, quello concernente la marina e le colonie.\nColbert era intenzionato a ridurre gli esborsi che la Francia era costretta ad affrontare, poich\u00e9 buona parte del suo commercio marittimo si svolgeva tramite navi straniere, soprattutto olandesi. Inoltre, per consentire al paese l'approvvigionamento a basso costo di materie prime e dotarlo di sbocchi commerciali protetti dalla concorrenza, svilupp\u00f2 l'espansione coloniale francese e la marina da guerra. L'accento posto sull'espansione marittima intercontinentale era proprio di Colbert, poich\u00e9 il Re Sole pensava praticamente solo a quella terrestre, in Europa.\nMarina militare e arsenali.\nIn campo militare, si rammodern\u00f2 l'arsenale di Tolone, se ne impiant\u00f2 un altro a Rochefort, si crearono scuole navali a Rochefort, Dieppe, Saint-Malo. Con l'apporto di Vauban, vennero fortificati, tra gli altri, i porti di Brest, Calais, Dunkerque, Le Havre.\nCome si era fatto in altri settori, anche in quello delle costruzioni navali si fece ricorso all'ingaggio di esperti lavoratori stranieri, soprattutto tedeschi originari delle citt\u00e0 facenti parte la Lega Anseatica.\nPer garantire personale alla flotta, Colbert introdusse un sistema di leva. Ogni marinaio doveva svolgere sei mesi di servizio ogni tre, quattro o cinque anni, a seconda della classe cui era assegnato. Nei tre mesi seguenti la fine di ogni periodo d'imbarco, il marinaio avrebbe continuato a ricevere met\u00e0 della paga. Il governo, inoltre, promise pensioni al personale di bordo. In breve, Colbert prese tutte le iniziative per rendere popolare la marina.\nPer riempire i banchi di rematori, si ricorse alla costrizione.\nEsistono lettere di Colbert a giudici, per incoraggiarli a condannare alla galea il numero pi\u00f9 alto possibile di criminali, compresi coloro per cui era prevista la pena di morte e raramente, alla fine della pena, il condannato al remo era liberato. Lo stesso destino incontravano mendicanti, contrabbandieri, coloro che avevano partecipato ad una rivolta, nonch\u00e9 schiavi africani, russi, turchi ed irochesi. Bisogna comunque notare che, all'epoca, praticamente tutte le marine praticavano simili politiche d'arruolamento per i rematori.\nLa Marina Francese ha pagato parte del suo debito alla memoria di Colbert dedicandogli, nel tempo, sei navi: una corvetta a vapore (1848), una nave da battaglia (1875), un cargo (1914), un dundee (1916), un incrociatore (1928), un incrociatore lanciamissili (1959).\nMarina mercantile e Compagnie.\nColbert incoraggi\u00f2 pure la marina mercantile, imponendo tributi supplementari alle navi costruite all'estero e sgravi fiscali a quelle costruite in Francia. Analogamente alle leggi che proibivano l'emigrazione di lavoratori esperti, poi, si stabil\u00ec la condanna a morte per il marinaio francese che avesse servito su navi straniere.\nPer sviluppare il commercio marittimo, si crearono porti franchi a Dunkerque, Marsiglia, Bayonne e, perch\u00e9 detto commercio si svolgesse in condizioni di relativa sicurezza, si combatt\u00e9 con decisione la pirateria.\nUn ulteriore impulso al commercio su lungo raggio venne dalle compagnie privilegiate. Queste erano una creazione tipica dell'Et\u00e0 moderna, che ebbero nel Seicento il loro secolo d'oro. Venivano promosse dagli stati, per attrarre capitali privati a supporto di iniziative commerciali e coloniali. Ad esse lo Stato concedeva potest\u00e0 pubbliche (quale il governo dei territori da sviluppare) ed altri privilegi (da cui il nome), come l'esenzione dalle imposte, il monopolio del commercio nazionale diretto verso determinate aree, la responsabilit\u00e0 limitata per i soci.\nIn Francia, durante gli anni di Colbert, furono fondate o rilanciate la Compagnia delle Indie Orientali, per i traffici con l'Oceano Indiano, la Compagnia delle Indie Occidentali, per quelli con le Americhe, la Compagnia del Levante (Mar Mediterraneo orientale ed Impero Ottomano), la Compagnia del Senegal (coste dell'Africa), la Compagnia del Nord (mari boreali, fino ad allora monopolio degli olandesi).\nQueste compagnie non raggiunsero i risultati sperati, anche a causa delle guerre, ma contribuirono al consolidamento dell'espansione coloniale francese, soprattutto nelle Antille e in Canada.\nIn generale, se la Francia fall\u00ec nel proposito di soppiantare i concorrenti olandesi ed inglesi nei commerci oceanici, comunque l'et\u00e0 di Colbert vide enormi sviluppi anche nella marina mercantile, che raddoppi\u00f2 il suo tonnellaggio complessivo.\nSostegno al commercio interno.\nColbert cerc\u00f2 pure di sviluppare il commercio all'interno della Francia. Fece costruire strade e canali, tra cui il Canal du midi (tra il 1666 ed il 1681), potenziando, nel contempo, i servizi postali. Lott\u00f2 anche contro i dazi e le dogane interne, ma qui la sua azione fu gravemente ostacolata dai particolarismi e cos\u00ec, alla fine del suo periodo di governo, il paese non costituiva ancora un unico spazio doganale.\nAllegger\u00ec la \"Taille\" sull'agricoltura, ma mantenne intatto il sistema di dazi interni sui cereali, impedendone oltretutto l'esportazione, tranne che negli anni d'abbondanza. Tarp\u00f2 cos\u00ec le ali allo sviluppo agricolo, spaventato, forse in maniera eccessiva, da cosa sarebbe successo in caso di carestia.\nReligione.\nLa politica religiosa di Colbert non fu particolarmente degna di nota ed il suo ruolo nelle varie contese tra il Re ed il Papa fu sempre modesto.\nIn compenso, simpatizzava con chi proponeva una qualche riduzione della ricchezza del clero, da effettuarsi mediante massicce confische (il progetto, come noto, sar\u00e0 attuato dai governi rivoluzionari alla fine del secolo successivo). Per aumentare la produttivit\u00e0, ridusse il numero delle feste religiose e, sempre per l'identico motivo, progett\u00f2 di ridurre il numero di persone che si dedicavano alla vita consacrata, innalzando l'et\u00e0 minima per entrare in convento.\nCultura.\nColbert contribu\u00ec pure al rafforzamento d'importanti istituzioni culturali. Membro dal 1667 dell'Accademia di Francia, cre\u00f2 l'Accademia delle Scienze (1666), nonch\u00e9 quelle d'Architettura (1671) e Musica, riorganizz\u00f2 l'Accademia di pittura e scultura gi\u00e0 creata da Mazzarino.\nIn Italia, fond\u00f2 l'Accademia di Francia a Roma. Chiam\u00f2 a Parigi Giovanni Domenico Cassini, per dirigere il neonato osservatorio astronomico.\nArricch\u00ec il Louvre di opere d'arte, elarg\u00ec pensioni ad uomini di lettere di grande spicco come Moli\u00e8re, Jean Racine e Pierre Corneille, aiut\u00f2 scienziati come Christiaan Huygens ed il geografo Vossius, contribuendo cos\u00ec a creare l'immagine aurea della Francia all'epoca del Re Sole.\nMorte.\nMentre gestiva gli affari dello Stato e arricchiva la Francia, Colbert accumul\u00f2 un'importante fortuna personale, ma molto inferiore a quella di Mazzarino, pari a circa 4,5 o 5 milioni di lire. Ecco perch\u00e9 il popolo, credendo di vedere in questa fortuna un segno di prevaricazione, oltraggi\u00f2 la sua bara.\nRifiut\u00f3 di ricevere Luigi XIV sul suo letto di morte, ufficialmente perch\u00e9 le sue condizioni non glielo permettevano, anche se disse, secondo i suoi familiari, \"Ho dato tutto da me al re; che mi lasci almeno la mia morte\" e \"se avessi fatto per Dio tutto ci\u00f2 che ho fatto per quest'uomo, sarei stato salvato dieci volte!\".\nColbert \u00e8 sepolto a Parigi nella chiesa Saint-Eustache, dove nella sua tomba, capolavoro disegnato, su richiesta della sua vedova, Marie Charron, da Charles Le Brun ed eseguita dagli scultori Jean-Baptiste Tuby e Antoine Coysevox, sono conservate le gambe, poich\u00e9 il resto dei suoi resti furono trasferiti nelle catacombe di Parigi nel 1787.\nEredit\u00e0 culturale.\nMolte delle sue iniziative, senza dubbio, fallirono: l'eccessiva regolamentazione delle industrie ostacol\u00f2 l'iniziativa imprenditoriale, le Compagnie commerciali ebbero pi\u00f9 periodi bui che di luce, sugli oceani la marina francese non soppiant\u00f2 quelle concorrenti, l'agricoltura (da cui la grande maggioranza dei francesi traeva il suo sostentamento) fu penalizzata dalle politiche commerciali e dalla distribuzione dei capitali a vantaggio di industria e marina, i dazi provocarono ritorsioni contro il commercio francese, il pareggio di bilancio si rivel\u00f2 effimero a causa delle spese belliche, eccetera.\nNondimeno, Colbert contribu\u00ec in maniera decisiva alla nascita di un nuovo tipo di amministrazione pubblica, basata su un corpo di funzionari selezionato ed in contatto con il potere centrale. Si tratta di un modello che, nelle sue molteplici forme e con i suoi pregi e difetti, ha influenzato profondamente la storia della Francia e quella dei paesi che ricalcarono la sua organizzazione amministrativa.\nLe industrie del lusso create in quegli anni sono le progenitrici di quell'industria della moda in cui la Francia ha avuto per lungo tempo una preminenza quasi assoluta ed in cui \u00e8, tuttora, una delle principali giocatrici a livello mondiale.\nL'importanza che venne attribuita alla creativit\u00e0 di artigiani ed inventori \u00e8 l'antesignana degli odierni diritti di privativa, attraverso cui lo Stato tutela le invenzioni ed il design industriale.\nSoprattutto, Colbert \u00e8 un uomo del suo tempo. La principale differenza tra la sua personalit\u00e0 e quella del sovrintendente Fouquet \u00e8, forse, proprio questa: il sovrintendente viveva ancora nel Cinquecento, aspirava ad essere un principe rinascimentale, con il suo splendido castello e la sua corte di intellettuali ed artisti. Ma, nella Francia di Luigi XIV, non c'era pi\u00f9 posto per signori rinascimentali che facessero ombra al Re Sole. Colbert, uomo d'apparato, ligio al dovere, dimesso, al lavoro dalle cinque di mattina, incarnava, invece, il borghese di cui il re aveva bisogno per costruire il nuovo Stato che aveva in mente. Un tipo umano, quello di Colbert, che nei tempi seguenti avrebbe incontrato sempre maggiori fortune.\nDiscendenza.\nColbert e Marie Charron ebbero nove figli:"}
{"id": "117940", "revid": "37401", "url": "https://it.wikipedia.org/wiki?curid=117940", "title": "Aps\u00fb", "text": "Aps\u00fb o Abz\u00fb (Cuneiforme: \ud808\udf6a \ud808\udc0a, ZU.AB; Sumerico: abzu; Accadico: \"aps\u00fb\", ), chiamato anche engur (Cuneiforme:\ud808\uddc9, LAGAB\u00d7HAL; Sumerico: engur; Accadico: \"engurru\" - lit. \"ab\"='acqua' \"zu\"='profondo') \u00e8 la personificazione delle acque sotterranee primordiali, contenute nell'Abisso, nelle religioni della Mesopotamia. Aps\u00fb \u00e8 sposo di Ti\u0101mat e progenitore degli dei. Tutte le fonti di acqua dolce (sorgenti, fiumi, laghi e pozzi) erano ritenute provenire da un unico oceano abissale sotterraneo, di cui Aps\u00fb era la figura divina, dio dell'oceano sotterraneo o delle acque sotterranee. Altro non si conosce di lui. In seguito l'acqua dolce diventa dominio del dio Enki/Ea.\nMitologia.\nAps\u00fb si accoppi\u00f2 con Ti\u0101mat con il fine di creare gli dei pi\u00f9 giovani. Nell\"En\u016bma eli\u0161\", trov\u00f2 l'opposizione di Ti\u0101mat quando decise di sterminare le giovani divinit\u00e0, avvisando il pi\u00f9 potente tra loro, Enki, il quale riusc\u00ec ad addormentare Aps\u00fb con un incantesimo per poi ucciderlo.\nSecondo la mitologia babilonese, Aps\u00fb genera, insieme a Ti\u0101mat, i serpenti mostruosi La\u1e2bmu e La\u1e2bamu, i quali a loro volta generano An\u0161ar (\"tutto il cielo\") e Ki\u0161ar (\"tutta la terra\"), che a loro volta generarono gli dei Anunnaki, tra cui Marduk, figlio di Ea.\nStoria.\nIl poema cosmogonico \"En\u016bma Eli\u0161\" descrive la nascita di tutte le cose dal caos primordiale come una mescolanza delle acque dolci di Aps\u00fb con le acque salate di Ti\u0101mat."}
{"id": "117941", "revid": "339392", "url": "https://it.wikipedia.org/wiki?curid=117941", "title": "Isola linguistica albanese", "text": ""}
{"id": "117942", "revid": "90912829", "url": "https://it.wikipedia.org/wiki?curid=117942", "title": "Agbe-Naete", "text": "Agbe-Naete \u00e8 una coppia di divinit\u00e0 della popolazione Fon stanziata in Benin e Togo. \nSi tratta di una coppia di gemelli, un maschio (Agbe) e una femmina (Naete), figli di Mawu-Lisa, la divinit\u00e0 suprema, contemporaneamente maschile (Lisa) e femminile (Mawu). \nQuando Mawu radun\u00f2 i suoi sette figli per dividere tra essi la terra, ad Agbe e Naete fu dato il dominio sul mare, dove hanno sede, e sulle acque."}
{"id": "117944", "revid": "125010826", "url": "https://it.wikipedia.org/wiki?curid=117944", "title": "Tornasole", "text": "Il tornasole \u00e8 un colorante di origine vegetale ottenuto in genere per estrazione con alcali dai licheni del genere \"Roccella\".\nDal punto di vista chimico \u00e8 una miscela complessa di varie sostanze, la principale \u00e8 il 7-idrossi-2-fenazinone.\nVira al rosso in ambiente acido (pH &lt; 4,4) e al blu in ambiente basico (pH &gt; 8,0). Data la sua capacit\u00e0 di cambiare colore in funzione del pH dell'ambiente in cui viene posto, trova utilizzo in chimica analitica come indicatore.\nViene utilizzato dai chimici, soprattutto su supporti costituiti da strisce di carta, le cosiddette \"cartine al tornasole,\" che vengono immerse o poste a contatto con il campione da analizzare di cui si desidera conoscere l'acidit\u00e0 o l'alcalinit\u00e0, ovvero conoscerne il pH."}
{"id": "117945", "revid": "1272592", "url": "https://it.wikipedia.org/wiki?curid=117945", "title": "Adaheli", "text": "Adaheli \u00e8 il Sole personificato, ovvero la divinit\u00e0 del Sole del Suriname, del bacino dell'Orinoco e dei paesi caraibici.\nLeggenda.\nSecondo una leggenda, preoccupato dal fatto che la Terra fosse disabitata, discese dal cielo e cre\u00f2 l'umanit\u00e0: poco dopo le persone nacquero dal caimano. \nLe donne erano tutte molto belle, ma alcuni uomini erano cos\u00ec brutti che gli altri affermarono che era impossibile guardarli. Gli uomini si separarono: i pi\u00f9 brutti andarono ad est e gli altri ad ovest, ognuno colle proprie mogli."}
{"id": "117946", "revid": "122484841", "url": "https://it.wikipedia.org/wiki?curid=117946", "title": "Parco naturale dell'Alpe Veglia e dell'Alpe Devero", "text": "Il parco naturale dell'Alpe Veglia e dell'Alpe Devero \u00e8 un'area naturale protetta situata in Piemonte, nella parte pi\u00f9 settentrionale della Val d'Ossola, provincia del Verbano-Cusio-Ossola. \nFu istituito nel 1995 e comprende due ampie conche alpine, l'alpe Veglia situata alla testata della Val Cairasca, una valle laterale della Val Divedro e l'alpe Devero situata alla testata della Valle di Devero, una laterale della Valle Antigorio che si diparte poco dopo Baceno.\nA sud del territorio del parco \u00e8 stata istituita nel 1990 l'area contigua dell'Alpe Devero con una superficie di 2197 ettari e che comprende la piana di Devero, la piana di Crampiolo e la valle di Bondolero. \nStoria.\nLe conche sono interessanti sia da un punto di vista mineralogico che geologico. Testimoniano i processi geologici di lungo corso: l'origine glaciale delle conche \u00e8 testimoniata dalla persistenza di alcuni residui di antichissimi ghiacciai, come il Ghiacciaio del Leone e il Ghiacciaio d'Aurona dall'alpe Veglia o il Ghiacciaio della Rossa dalla parte dell'alpe Devero. Dal punto di vista mineralogico sono presenti minerali interessanti come l'asbecasite, la cafarsite e la cervandonite.\nIl Coordinamento Nazionale dei Parchi e delle Riserve Naturali, nelle persone del dottor I. De Negri, direttore dell'Ente parco, e di Bionda Radames, guardiaparco, nel 1993 testimoniava che \u00abdal punto di vista geologico in quest'area ha trovato conferma, dopo la realizzazione del traforo del Sempione, la teoria interpretativa della struttura delle Alpi secondo un modello a falde sovrapposte che, a seguito di spinte compressive, sono emerse a formare l'edificio alpino. Queste falde, per il contrasto cromatico dei diversi tipi litologici, sono ben riconoscibili sulle pareti delle montagne che contornano l'area\u00bb.\nProvvedimenti istitutivi.\n\u00c8 stato istituito con la L.R. n. 32 del 14 marzo 1995 accorpando il Parco naturale dell'Alpe Veglia e il Parco naturale dell'Alpe D\u00e9vero che erano gi\u00e0 presenti nelle due Alpi.\nParco naturale dell'Alpe Veglia.\nIl parco naturale dell'Alpe Veglia \u00e8 stato il primo parco naturale regionale, istituito nel 1978 (L.R. 14/78) ed era localizzato sul versante italiano dell'Alpe Veglia, a 1750 m s.l.m.: prima che venisse accorpato il parco dell'Alpe Veglia si estendeva per 4120 ettari a comprendere i comuni di Varzo e Trasquera, nella provincia del Verbano-Cusio-Ossola e al confine con il Canton Vallese della Svizzera.\nParco naturale dell'Alpe D\u00e9vero.\nIl Parco naturale dell'Alpe D\u00e9vero era stato istituito nel 1990 (L.R. 49/90) per proteggere l'ambiente alpino sul versante italiano delle Alpi Lepontine.\nL'alpe Devero si trova nel territorio del comune di Baceno, nella provincia del Verbano-Cusio-Ossola, nell'ambito della Comunit\u00e0 Montana Valli Antigorio Divedro Formazza.\nSIC e ZPS.\nL'Alpe Devero \u00e8 stata istituita come zona di protezione speciale (ZPS) con codice IT1140005 in accordo con la Dir. 92/43/CEE \u201cHabitat\u201d e la Rete Natura 2000. La Regione ha proposto di estendere la ZPS anche ai \"lariceti subalpini dell'Alpe Veglia e Devero\", con codice IT1140008.\nA settembre 1995 le Alpi Veglia e Devero sono state proposte anche come sito di interesse comunitario del Piemonte \"Alpi Veglia e Devero - Monte Giove\", e classificate come tali ad agosto del 2000, istituito dalla regione con codice IT1140016 su una superficie di 5.616,66 ettari.\nTerritorio.\nLa zona comprende le due ampie valli glaciali con quote comprese tra 1600 a 3553 m s.l.m..\nL'Alpe Veglia a nord \u00e8 cinta dal monte Helsenhorn (3.272\u00a0m s.l.m.), dal Monte Mottiscia (3.156\u00a0m s.l.m.) dal Monte Rebbio (3.192\u00a0m s.l.m.), dalla Punta d'Aurona (2.984\u00a0m s.l.m.), la Punta di Terrarossa (3.246\u00a0m s.l.m.) e dal Monte Leone (3.553\u00a0m s.l.m.).\nOgni monte scende verso la conca con il suo omonimo ghiacciaio.\nSi trova una sorgente di acqua ferruginosa e il Lago delle Streghe.\nL'Alpe Devero \u00e8 anch'essa una conca di origine glaciale ed \u00e8 cinta a nord dalla Punta d'Arbola (3.235\u00a0m s.l.m.), dall'Albrunhorn (2.840\u00a0m s.l.m., noto anche come Monte Figascian), dalla Punta di Valdeserta (2.939\u00a0m s.l.m.), dalla Punta della Rossa (2.888\u00a0m s.l.m.), dalla Punta Marani (3.108\u00a0m s.l.m.), dal Pizzo Cervandone (3.155\u00a0m s.l.m.) e dal Pizzo Cornera (3.083\u00a0m s.l.m.). Al centro della velle Devero si trova il Lago di Devero, un lago artificiale costruito tra il 1908 e il 1924.\nAmbiente.\nFlora.\nLa flora del parco \u00e8 molto omogenea, ma l'albero per eccellenza \u00e8 il larice. In tutto il parco \u00e8 possibile vedere moltissimi boschi di larice e in alcuni casi dei boschi di ontano nano. Ai piedi dei larici il terreno \u00e8 coperto da erbetta rasa che non cresce pi\u00f9 di 20\u00a0cm. Sotto gli ontani invece cresce normalmente la felce. Molto presente nel parco sopra i 2000\u00a0m d'altitudine \u00e8 il rododendro e il mirtillo selvatico che costruiscono un ambiente molto fiabesco e ricco di insetti come api, vespe bombi e mosche. In alcune parti del parco \u00e8 possibile vedere qualche abete ma sono molto rari.\nFauna.\nLa fauna del parco comprende specie comuni tra le Alpi quali lo stambecco, il cervo nobile, il capriolo, il camoscio, la volpe, il lupo, lo scoiattolo rosso, lo scoiattolo grigio (specie alloctona americana invasiva), l'aquila reale, il tasso e molte altre. nel parco sono presenti diversi laghi e fiumi \u00e8 possibile trovare diverse specie di pesci tra cui la trota e il temolo.\nNell'area del parco risiedono alcune delle popolazioni italiane dell'erebia dei ghiacciai (\"Erebia christi\"), una tra le farfalle pi\u00f9 rare d'Europa.\nAccessi.\nLe due valli hanno sostanzialmente due accessi diversi:\nAttivit\u00e0.\nIn inverno sono disponibili impianti di risalita sul Monte Cazzola ma anche piste di sci di fondo e svariate passeggiate (da scegliere in base al proprio livello di esperienza) praticabili con sci d'alpinismo e racchette da neve.\nIn estate sono possibili una moltitudine di passeggiate oltre alla possibilit\u00e0 di fare varie scalate."}
{"id": "117947", "revid": "1713307", "url": "https://it.wikipedia.org/wiki?curid=117947", "title": "Scalogno di Romagna", "text": "Lo Scalogno di Romagna (ecotipo romagnolo di \"Allium ascalonicum\") \u00e8 una variet\u00e0 di scalogno (un ortaggio simile alla cipolla) che si coltiva tipicamente in Romagna. Dal 1997 \u00e8 un marchio IGP tutelato dall'Unione europea.\nDescrizione.\nSi differenzia dalle altre tipologie di scalogno per le sue peculiari propriet\u00e0 organolettiche: colore, aroma e sapore. Delicato, l'aroma si situa a met\u00e0 strada fra aglio e cipolla.\nAltra particolarit\u00e0 dello scalogno \u00e8 che non dispone di alcun seme e, dunque, non ha n\u00e9 infiorescenza n\u00e9 impollinazione: per la sua riproduzione \u00e8 necessario piantare dei \u201cbulbilli\u201d (bulbi di dimensioni ridotte) scelti dalle abili mani e dall'esperienza degli agricoltori romagnoli durante la cernita in fase di post raccolta.\nOrigine.\nLo scalogno vanta una storia millenaria, infatti la sua coltivazione \u00e8 nota da almeno anni. Originario del Vicino Oriente, in particolare dalla citt\u00e0 di Ascalona di Giudea, da cui trarrebbe il nome, lo scalogno \u00e8 citato negli scritti del poeta romano Ovidio. A partire dal XIII secolo il suo uso \u00e8 descritto in numerose produzioni gastronomiche.\nZona di produzione.\nLo scalogno viene coltivato in terreni collinari, ben esposti e drenati. Ha un periodo di rotazione colturale di 5 anni. La zona di produzione \u00e8 ben identificabile in un'area che comprende gli appennini imolese, faentino e forlivese, contigui tra loro.Viene trapiantato a fine nei mesi di novembre e dicembre (anche gennaio se la stagione \u00e8 avversa), e la raccolta avviene nell'estate successiva da met\u00e0 giugno a fine luglio"}
{"id": "117950", "revid": "125494993", "url": "https://it.wikipedia.org/wiki?curid=117950", "title": "Fedora (opera)", "text": "Fedora \u00e8 un'opera lirica di Umberto Giordano.\nIl libretto - articolato in tre atti - fu scritto da Arturo Colautti e la prima rappresentazione avvenne il 17 novembre 1898 al Teatro Lirico di Milano. Il successo fu immediato, anche grazie ad Enrico Caruso che con quest'opera ottenne la sua prima importante affermazione.\nAlla prima - diretta dallo stesso Giordano - cantarono, nel ruolo della protagonista, Gemma Bellincioni, Enrico Caruso come Loris Ipanoff e Delfino Menotti nel ruolo di De Siriex.\nLa vicenda \u00e8 tratta da un dramma di Victorien Sardou. Giordano rimase incantato dall'interpretazione che ne diede l'attrice Sarah Bernhardt. Altrettanto accadr\u00e0 a Puccini nell'assistere all'interpretazione della stessa attrice in un altro lavoro di Sardou, \"La Tosca\", da cui trarr\u00e0 la sua celeberrima opera. Inizialmente Sardou rifiut\u00f2 di cedere i diritti per la riduzione del dramma \"Fedora\" a libretto d'opera, mutando parere solo dopo il successo ottenuto da Giordano nel 1896 con \"Andrea Ch\u00e9nier\".\nTrama.\nLa vicenda si svolge alla fine del XIX secolo ed \u00e8 ambientata nel primo atto a San Pietroburgo, nel secondo a Parigi e nel terzo in Svizzera.\n\"Fedora\" ha per protagonista una figura femminile simile per molti versi a quella dell'opera \"Tosca\": come il personaggio pucciniano, anche Fedora finisce per trovarsi in una situazione che non \u00e8 in grado di dominare.\nSe Tosca, in preda alla disperazione, uccide Sc\u00e0rpia compiendo un gesto estremo (che la ridurr\u00e0 ad un repentino pentimento), Fedora vuole a tutti i costi vendicare il suo fidanzato ucciso il giorno prima del loro matrimonio per mano di Loris, denunciandone i parenti: ma la situazione - complice l'inesorabile destino - le sfuggir\u00e0 di mano.\nAtto I.\n\"San Pietroburgo, 1881. Una notte d'inverno nel palazzo del Conte Vladimir Andrejevich\".\nLa principessa Fedora, che deve sposare il Conte il giorno successivo, arriva e canta il suo amore per lui, ingenua e ignara del fatto che il conte l'abbia tradita con un'altra donna. In quella viene portato il conte ferito mortalmente. Sono convocati medici e un dottore, e vengono interrogati i servitori. Si ritiene che probabilmente a ferirlo sia stato il conte Loris Ipanov, sospettato di essere simpatizzante del movimento nichilista. De Siriex (un diplomatico), e Grech (un ispettore di polizia) pianificano un'indagine. Il conte muore, e allora Fedora giura sulla croce bizantina gemmata che porta sempre al collo che la morte del conte Andrejevich sar\u00e0 vendicata.\nAtto II.\n\"Parigi\"\nFedora ha seguito Loris Ipanov per vendicare la morte del suo fidanzato. C'\u00e8 un ricevimento a casa di Fedora. Un pianista, Boleslao Lazinski, segnalato dalla contessa Olga Sukarev, amica di Fedora, sta suonando. Ipanov arriva e dichiara il suo amore per Fedora. Lei gli dice che torner\u00e0 in Russia il giorno successivo. Loris \u00e8 disperato perch\u00e9 \u00e8 stato esiliato dalla Russia e non pu\u00f2 seguirla. Confessa a Fedora che era lui l'assassino del conte Vladimir. Fedora gli chiede di tornare dopo che il ricevimento sia finito per raccontarle tutta la storia. Quando \u00e8 sola, Fedora scrive una lettera al capo della Polizia Imperiale in Russia per accusare dell'omicidio del Conte Andrejevich l'esiliato Ipanov. Inoltre si accorda con Grech perch\u00e9 Loris venga arrestato quando lo congeder\u00e0. Loris torna e confessa di aver ucciso il conte Vladimir perch\u00e9 aveva scoperto che lui e sua moglie erano amanti. La notte dell'omicidio, Ipanov li aveva scoperti insieme. Vladimir, colto durante il tradimento gli spar\u00f2 e lo fer\u00ec. Ipanov rispose al fuoco, uccidendo Vladimir. Mostra inoltre a Fedora delle lettere compromettenti che Vladimir e Wanda (la moglie di Loris) si scambiavano. Fedora \u00e8 indignata, chi doveva sposarla la tradiva! Fedora si rende conto che lei \u00e8 innamorata di Ipanov, e che lui non ha ucciso il suo promesso sposo per fini politici, ma per difendere il suo onore. Ma dall'esterno giunge il segnale che l'agguato per l'arresto di Loris \u00e8 pronto. Allora Fedora decide di salvare Loris. I due si abbracciano e lei lo convince a passare la notte con lei.\nAtto III.\n\"L'Oberland Bernese in Svizzera\"\nLoris e Fedora sono ora amanti e vivono nella villa di quest'ultima. Con loro c'\u00e8 la contessa Olga Sukarev. De Siriex arriva e invita Olga per un giro in bicicletta allo scopo di restare un momento solo con Fedora mentre l'altra si prepara. Dice a Fedora che, a seguito della lettera che aveva scritto al capo della polizia, il fratello di Loris, Valeriano, \u00e8 stato arrestato per essere parte del complotto per uccidere il Conte Andrejevich ed \u00e8 stato imprigionato in una fortezza sul fiume Neva. Una notte il fiume esond\u00f2 e l\u00ec il giovane anneg\u00f2. Quando la madre di Loris sent\u00ec la notizia, svenne e mor\u00ec. Fedora \u00e8 angosciata, dato che \u00e8 stata la causa di due morti. Loris riceve una lettera da un amico in Russia, Boroff, che gli racconta della morte di sua madre e suo fratello e che la causa era una donna che vive a Parigi, che aveva scritto una lettera di denuncia alla polizia. Loris \u00e8 disperato, Fedora cerca di consolarlo e provoca la sua ira cercando qualche giustificazione per la misteriosa donna. Ma in quella arriva lo stesso Boroff. Fedora confessa a Loris che aveva scritto lei la lettera e implora il suo perdono. Lui inizialmente la rifiuta e la maledice; Fedora beve il veleno che aveva nascosto nella croce bizantina portata sempre al collo. Loris supplica Boroff, che \u00e8 medico, di salvarla, ma \u00e8 troppo tardi e Fedora muore tra le braccia dell'amore, tra le braccia di Loris, che la perdona.\nBrani celebri.\nAtto I:\nAtto II:\nAtto III"}
{"id": "117952", "revid": "2184720", "url": "https://it.wikipedia.org/wiki?curid=117952", "title": "Canto", "text": "Il canto o musica vocale \u00e8 l'emissione, mediante la voce, di suoni ordinati per ritmo e altezza a formare una melodia. Il canto si articola di solito su un testo, anche se non necessariamente; il duplice canale di comunicazione (musica-parola) rende la voce lo strumento musicale naturale pi\u00f9 duttile, capace di produrre sull'uomo gli effetti pi\u00f9 profondi nell'animo e nella psiche.\nUn gruppo di cantanti (detti anche \"cantori\") che cantano insieme, formano un coro.\nPer estensione il canto \u00e8 riferito anche a suoni emessi da animali, anche in senso figurativo (come nel caso del canto del cigno).\nTipi di emissione.\nLa voce umana \u00e8 il suono prodotto nella laringe dalla vibrazione delle corde vocali per effetto dell'aria espirata dai polmoni mediante occlusione della glottide. Il timbro vocale \u00e8 influenzato principalmente dalle caratteristiche morfologiche delle corde vocali, ma anche dalla conformazione del viso e da quella fisica in generale; pu\u00f2 per\u00f2 essere artefatto e questa capacit\u00e0 \u00e8 sfruttata da attori, imitatori e altre categorie di professionisti della voce.\nNel canto la voce di petto si usa in prevalenza per i suoni gravi e quella di falsetto per le note acute. I due registri ('di petto' e 'di testa') possono combinarsi tra loro; a seconda dello stile e delle tecniche adottate, si avverte in modo pi\u00f9 o meno pronunciato il passaggio dall'una all'altra emissione.\nVoce impostata.\nNella cultura occidentale, il concetto storico-estetico riguardante la cosiddetta \"impostazione\" vocale \u00e8 legato ai diversi tipi di repertori ed estetiche, alla storia e alle differenti scuole, e si \u00e8 sviluppato parallelamente al tipo di difficolt\u00e0 tecniche richieste ai cantanti dai coevi repertori. Pertanto, \u00e8 difficile dare una definizione univoca di voce \"impostata\" e del relativo allenamento fisico-artistico, ma secondo i dettami della musica colta si intende, di solito, una voce dotata di timbro limpido e omogeneo, che abbia una buona tenuta di fiato (si dice in proposito \"cantare sul fiato\") e volume (per farsi sentire anche da molto lontano); tutto ci\u00f2 dovrebbe essere ottenuto cercando di non sottoporre le corde vocali a sforzi o atteggiamenti eccessivi che le danneggerebbero.\nLa respirazione raccomandata \u00e8 in genere quella detta diaframmatica. Dopo l'inspirazione, varie fasce muscolari, tra cui gli addominali inferiori, vengono tesi per dosare in modo controllato il fiato.\nIn passato, i maestri per mostrare agli studenti apprendisti di canto se la propria emissione era corretta, mettevano una candela accesa davanti alla loro bocca e li invitavano a cantare facendo attenzione a non far muovere la fiammella.\nLa voce si produce all'altezza della laringe, organo dentro il quale si situano le corde vocali. Per una buona emissione, qualunque sia il genere praticato, la voce dovrebbe essere limpida, cercando di evitare la presenza di aria. Nel canto lirico, in cui le vocali tendono a essere pronunciate in modo uniforme, i suoni sono indirizzati verso la \"maschera\", ossia la parte del viso compresa tra bocca e fronte, e in particolare la zona dei seni paranasali; inoltre, sono 'arrotondati' e 'oscurati'. Tutto ci\u00f2 pu\u00f2 penalizzare la dizione delle vocali, alterandole rispetto alla lingua parlata, molto pi\u00f9 ricca di foni.\nLa tecnica di articolazione varia a seconda delle caratteristiche fonetiche della lingua in cui si canta. Cantare in tedesco o in italiano presuppone diversi atteggiamenti facciali e muscolari. Anche l'altezza, a seconda del registro impiegato, influenza l'articolazione ed \u00e8 spesso accompagnata da particolari attitudini del viso (i suoni acuti in falsetto vengono spesso intonati sorridendo, mentre gli acuti di petto con un'iperestensione della mandibola).\nLa voce impostata \u00e8 solitamente una voce sonora, se non stentorea. In particolare i repertori tardo ottocenteschi e contemporanei richiedono molto spesso voci potenti che riescano ad emergere sul volume imponente dell'orchestra.\nFalsetto.\nLa voce di falsetto \u00e8 documentata nei trattati antichi, nei repertori classici e moderni e nelle trattazioni estetiche. Il falsetto coinvolge in minor modo la muscolatura, permettendo di riprodurre i suoni, soprattutto acuti, con uno sforzo minore rispetto alla voce di petto. \u00c8 per questo che, rispetto alla voce piena, il suono del falsetto risulter\u00e0 pi\u00f9 leggero. Durante l'emissione in falsetto il piano delle corde vocali \u00e8 inclinato.\nRegistri.\nI registri vocali sono classificazioni che vengono associate alla voce in base all'estensione, ma anche ad altri parametri che possono variare a seconda dell'epoca e della cultura di appartenenza.\nDal pi\u00f9 acuto al pi\u00f9 grave, nel canto classico l'estensione vocale \u00e8 cos\u00ec suddivisa:\nNella musica lirica si sono create successivamente ulteriori categorie: soprano drammatico, soprano di coloratura, tenore di grazia, basso profondo ecc.\nIl termine registro vocale invece si riferisce agli intervalli usati normalmente nel discorso. L'estensione vocale \u00e8 perci\u00f2 materia di studio del canto, mentre i registri vocali della fonologia, della logopedia e della sociologia.\nGli stili di canto.\nPer stile di canto si intende in genere una modalit\u00e0 esecutiva, variabile in relazione al repertorio e all'epoca. L'interpretazione di questa locuzione \u00e8 per\u00f2 ampia, potendo comprendere diversi aspetti dell'arte del canto.\nSi pu\u00f2, inoltre, parlare di stile di voce per i cantanti che utilizzano in maniera personale i diversi elementi costitutivi della voce, anche in funzione dei mezzi di amplificazione (microfoni), o di registrazione (digitale o analogica), dove l'emissione della voce pu\u00f2 seguire criteri diversi.\nLe tecniche di canto, colte e popolari, possono includere:\nLingua dei segni.\n\u00c8 possibile \"cantare\" anche in lingua dei segni, attraverso l'uso del proprio corpo per segnare in modo artistico.\nMentre il canto sonoro utilizza note e toni, questa tipologia si basa sulle mani, sul corpo e sulle espressioni facciali dell'esecutore."}
{"id": "117955", "revid": "101175", "url": "https://it.wikipedia.org/wiki?curid=117955", "title": "Gran Premio motociclistico d'Olanda", "text": "Il Gran Premio motociclistico d'Olanda (anche noto come \"Dutch Tourist Trophy\") \u00e8 una delle prove che compongono il motomondiale.\nQuesta gara fa parte del calendario e, dalla prima edizione del campionato nel 1949 fino all'edizione 2015, si \u00e8 svolta rigorosamente l'ultimo sabato di giugno, diversamente da quasi tutti gli altri Gran Premi che si corrono alla domenica, sul circuito di Assen nelle vicinanze della citt\u00e0 omonima.\nTale circuito era definito l'universit\u00e0 della moto fino al 2006, anno in cui la pista \u00e8 stata in gran parte modificata, perdendo le sue caratteristiche di circuito veloce e particolarmente impegnativo.\nDenominazione.\nFin dalla prima edizione del 1925 il nome ufficiale della gara \u00e8 Dutch Tourist Trophy o Tourist Trophy van Assen, una denominazione che fa riferimento all'allora gi\u00e0 prestigioso Tourist Trophy dell'Isola di Man e per la quale gli organizzatori dei Paesi Bassi ottennero l'autorizzazione dai britannici. In Italia essa \u00e8 nota come \"Gran Premio motociclistico d'Olanda\", sebbene non abbia luogo in Olanda ma nella pi\u00f9 settentrionale provincia dei Paesi Bassi del Drenthe. Tale definizione \u00e8 dovuta al fatto che lo stato sovrano dei Paesi Bassi viene erroneamente definito Olanda nel linguaggio comune, stante la generale identificazione mediante sineddoche della totalit\u00e0 dei Paesi Bassi con la sua regione pi\u00f9 nota, cosa peraltro presente in molte lingue europee. Una definizione, minoritaria, dello stesso evento \u00e8 anche Gran Premio motociclistico dei Paesi Bassi.\nPrimati.\nSono diversi gli episodi particolari abbinati a questo Gran Premio; la prima edizione della gara valevole per il motomondiale, svoltasi nel 1949, vide la vittoria dello stesso pilota (Nello Pagani) in due delle tre classi disputate. Altri episodi storici sono la tripletta di Jim Redman nel 1964 con le vittorie in classe 125, 250 e 350, tripletta conquistata in seguito anche da Mike Hailwood nel 1967 con 250, 350 e 500.\nIl pi\u00f9 recente episodio in cui lo stesso pilota ha vinto due gare nella stessa edizione del Gran Premio risale invece al 1988 con le Classi 80 e 125 conquistate da Jorge Mart\u00ednez.\nSi pu\u00f2 menzionare anche il risultato della famiglia Rossi, in cui il padre Graziano vinse la classe 250 nel 1979 e il figlio Valentino, nella stessa classe, vinse nel 1998.\nPer quanto riguarda le vittorie consecutive, rimarchevoli sono le 5 ottenute nella classe pi\u00f9 importante dapprima da Giacomo Agostini e, anni pi\u00f9 tardi, da Mick Doohan; nella 350 risaltano le 7 consecutive conseguite ancora da Giacomo Agostini.\nRisultati del Gran Premio.\nVengono riportati solo i risultati della gara valevole per il motomondiale."}
{"id": "117957", "revid": "1318658", "url": "https://it.wikipedia.org/wiki?curid=117957", "title": "Riserva naturale di Fondo Toce", "text": "La riserva naturale speciale di Fondo Toce \u00e8 un'area naturale protetta situata sul versante nord-occidentale del Lago Maggiore nel comune di Verbania, in Piemonte. La riserva \u00e8 stata istituita dalla regione Piemonte con legge regionale del 1990. \nDal 2018 \u00e8 compresa nel territorio riconosciuto dall'UNESCO come Riserva della Biosfera Ticino Val Grande Verbano ed \u00e8 entrata a far parte della Rete mondiale di riserve della biosfera.\nTerritorio.\nLa riserva si estende su di una superficie di circa 360,90 ettari lungo la riva piemontese del Lago Maggiore, sul tratto terminale del fiume Toce e dell'omonima piana alluvionale. Insieme a quelli di Dormelletto, i canneti di Fondotoce rappresentano uno degli ultimi esempi, nel Piemonte orientale, di zona umida di transizione tra terra e acqua a prevalente vegetazione spontanea, costituita da canneti di cannuccia di palude.\nAccesso.\nPer favorire l'avvicinamento dei visitatori \u00e8 stato creato un facile sentiero pianeggiante, percorribile in circa un'ora .\nFlora.\nNella riserva il protagonista \u00e8 il canneto di cannuccia di palude, tra i pi\u00f9 estesi Lago Maggiore. Questi canneti sono formati da una pianta alta anche 3-4 metri costituita da un fusto rigido ricoperto di foglioline e culminante con un'inflorescenza denominata pannocchia. L'importante ruolo ricoperto da tale tipo di pianta lacustre \u00e8 da ascriversi alla sua funzione di filtro delle acque del lago: regimazione delle acque, depurazione e assorbimento equilibrato delle sostanze, anche nocive, introdotte nell'acqua.\nA livello di flora, ad oggi sono state censite circa 240 specie: varie tipologie di salice, due rare felci rintracciabili esclusivamente nelle zone umide, e una ricca vegetazione acquatica nella quale si pu\u00f2 annoverare la rara castagna d'acqua.\nFauna.\nQuesto luogo, grazie al ruolo svolto dai canneti, \u00e8 caratterizzato da un alto grado di biodiversit\u00e0 ed \u00e8 frequentato da diverse specie di animali: rettili, anfibi, mammiferi e insetti. Un ambiente ideale per la riproduzione di varie specie ittiche (lucci, carpe ecc.) e ornitologiche. Molti uccelli, infatti, vengono in questa area per nidificare; altri sostano durante la migrazione; mentre altri ancora vi stazionano tutto l'anno. Sono state censite pi\u00f9 di 120 specie differenti. Vi sono quelli acquatici (svassi, cigni, folaghe), che vengono qui a nidificare, e quelli migranti, come le rondini, che qui possono riposare e rifocillarsi.\nProprio qui ha sede anche il Centro studi sulle migrazioni di Fondotoce di importanza europea.\nAree collegate.\nIl territorio \u00e8 gestito dall'Ente di gestione delle aree protette del Ticino e del Lago Maggiore ed \u00e8 protetto insieme al parco naturale della Valle del Ticino, al parco naturale dei Lagoni di Mercurago, alla riserva naturale speciale dei Canneti di Dormelletto e alla riserva naturale orientata di Bosco Solivo."}
{"id": "117959", "revid": "122989078", "url": "https://it.wikipedia.org/wiki?curid=117959", "title": "Eleutherios Venizelos", "text": "Dal suo nome deriva quello del movimento venizelista, protagonista della politica greca dall'inizio del XX secolo fino a met\u00e0 degli anni 1970. Fu uno dei principali fautori della cosiddetta Megali Idea, che prevedeva la conquista di tutti i territori dell'Asia Minore abitati da popolazione greca e lo spostamento della capitale a Costantinopoli, in un'ottica simbolica di rinascita dell'Impero romano d'Oriente.\nBiografia.\nEleutherios Venizelos nacque a Mournies, un paesino sito nei pressi della Canea (sull'isola di Creta, all'epoca ancora parte dell'Impero Ottomano), figlio di Kyriakos Venizelos, un ricco mercante che aveva combattuto per l'indipendenza della Grecia, causa per la quale avevano perso la vita pure tre suoi zii, e di Styliani Ploumidaki. La sua famiglia era, per parte di padre, originaria ancestralmente della Laconia e della Mania (ambedue nel Peloponneso), da cui i suoi avi erano migrati al volgere del XVIII secolo, mentre, per parte di madre, stesso di Creta. Venizelos vantava, inoltre, remote origini turche, ebraico-greche ed armene.\nMinistro della Giustizia a Creta.\nA partire dal 1881 Eleutherios Venizelos studi\u00f2 legge all'Universit\u00e0 di Atene, quindi torn\u00f2 a Creta dove venne eletto all'assemblea locale nelle file del Partito Liberale. Divenne una figura di spicco durante la rivolta cretese contro l'Impero Ottomano, nel 1897, occasione nella quale si mise alla testa di una forza anti-ottomana, nel tentativo di ottenere l'unione alla Grecia. Questo avvenne nel contesto pi\u00f9 ampio della Guerra greco-turca.\nLa sollevazione fin\u00ec con la concessione a Creta dell'autonomia sotto l'Impero Ottomano. Navi da guerra e truppe britanniche, russe, italiane e austro-ungariche si recarono a Creta per costringere l'esercito turco a lasciare l'isola. Su pressione delle potenze europee, il principe Giorgio di Grecia venne nominato alto commissario dell'isola.\nIl 13 dicembre 1898 Giorgio si rec\u00f2 quindi in visita a Chania, dove ricevette un'accoglienza senza precedenti. Il 27 aprile 1899 cre\u00f2 un Comitato Esecutivo, composto dai capi di Creta. Venizelos divenne Ministro della Giustizia e con il resto del comitato, cominci\u00f2 ad organizzare il nuovo Stato. Le potenze europee aiutarono il principe Giorgio a creare la Gendarmeria Cretese, istituita allo scopo di far rispettare la legge.\nTra il 1900, Venizelos e il principe entrarono in contrasto su numerose questioni di politica interna (come l'intenzione del principe di costruire un palazzo a cui Venizelos era fortemente contrario in quanto avrebbe significato perpetrare l'assetto del Governatorato mentre i Cretesi lo avevano accettato solo come soluzione temporanea, fino a quando non fosse stata trovata una risoluzione definitiva) e sulla questione dell\"Enosis\", l'unione con la Grecia. In una riunione del comitato esecutivo, Venizelos espresse l'opinione che l'isola non fosse in sostanza autonoma, in quanto militarmente occupata dalle forze delle grandi potenze, e che le grandi potenze avevano il loro rappresentante nella persona del principe.\nVenizelos si dimise nei primi mesi del 1901, e per i successivi tre anni, lui e i suoi sostenitori condussero un'aspra lotta politica contro il governo dell'alto commissario, portando ad una situazione di stallo politica e amministrativa. Nel marzo del 1905, Venizelos e suoi sostenitori, riuniti nel villaggio di Theriso, sulle colline presso Candia, costituirono un'\"Assemblea rivoluzionaria\", che chiese riforme politiche e si pronunci\u00f2 a favore dell'unione di Creta con la Grecia come un unico libero Stato costituzionale in un manifesto. La gendarmeria cretese rimase fedele al principe, ma numerosi deputati aderirono alla rivolta, e nonostante la promulgazione di una legge straordinaria il 18 luglio le forze militari non intervennero contro i ribelli.\nIl 15 agosto, l'Assemblea cretese vot\u00f2 a favore delle proposte di Venizelos, e le grandi potenze negoziarono un accordo, in base al quale il principe Giorgio si sarebbe dovuto dimettere e sarebbe dovuta essere promulgata una nuova costituzione. Nel 1906 alle elezioni il principe Giorgio ottenne la maggioranza, con 38.127 voti, contro i 33.279 di Venizelos, ma nel settembre del 1906 venne sostituito dall'ex primo ministro greco Alexandros Zaim\u012bs e lasci\u00f2 l'isola. Funzionari greci sostituirono gli italiani nella organizzazione della gendarmeria, e fu iniziato il ritiro delle truppe straniere dall'isola, lasciando Creta \"de facto\" sotto il controllo greco.\nPrimo ministro greco.\nNel 1910, ad Atene, il parlamento venne sciolto a causa di una crisi politica. Venizelos si rec\u00f2 nella capitale e attraverso le elezioni dell'8 agosto 1910, lui e i suoi uomini vennero eletti membri del parlamento. In quel periodo venne fondato il suo partito, chiamato \"Komma Fileleftheron\" (Partito dei Liberali). Il 2 ottobre 1910, Venizelos form\u00f2 un governo e inizi\u00f2 la riorganizzazione delle questioni economiche, politiche e nazionali del paese.\nIl 20 maggio 1911, fu completata una revisione della Costituzione che si concentrava su: il rafforzamento della libert\u00e0 individuali, l'introduzione di misure per facilitare il lavoro legislativo del Parlamento, l'istruzione elementare obbligatoria, la tutela giuridica contro espropriazione forzata, il diritto di invitare personale straniero ad intraprendere missioni finalizzate alla riorganizzazione dell'amministrazione e delle forze armate (gettando cos\u00ec le basi alle missioni francesi ed inglesi che modernizzeranno le forze armate elleniche in previsione delle Guerre Balcaniche), la restaurazione del Consiglio di Stato e la semplificazione delle procedure per eventuali future modifiche della Costituzione. \nL'obiettivo del programma di riforme era quello di consolidare la sicurezza pubblica e lo Stato di diritto, nonch\u00e9 sviluppare e aumentare il potenziale produttivo del paese. In questo contesto, il pianificato da tempo ma mai istituito \"ottavo\" Ministero, il Ministero dell'Economia Nazionale, assunse un ruolo di primo piano. Questo ministero, al momento della sua creazione nel 1911, era diretto da Emmanuel Benakis, un ricco mercante greco dall'Egitto amico di Venizelos. Tra il 1911 e il 1912 furono promulgate una serie di leggi che miravano ad avviare la legislazione del lavoro in Grecia. Specifiche misure vietavano il lavoro minorile e il turno di notte per le donne, regolavano le ore lavorative settimanali e la vacanza di Domenica, ed infine istituivano le organizzazioni sindacali. Furono anche varate misure per il miglioramento della gestione, della giustizia e della sicurezza e per l'insediamento di contadini senza terra nella Tessaglia.\nLe Guerre Balcaniche.\nLa Lega Balcanica.\nAl termine della guerra italo-turca del 1911 (durante la quale l'impero ottomano aveva dovuto cedere al Regno d'Italia la Cirenaica, la Tripolitania, Rodi ed il Dodecanneso), gli stati balcanici compresero la necessit\u00e0 di un'alleanza per affrontare la Turchia. Questo si tradusse, dopo pressioni diplomatiche russe, nella firma di un accordo segreto bilaterale e di un'alleanza difensiva fra Serbia e Bulgaria il 13 marzo; successivamente si pass\u00f2 ad un'alleanza militare il 12 maggio. La Grecia, non volendo essere esclusa da un'alleanza anti-turca e da un'eventuale spartizione territoriale, avvi\u00f2 le trattative con la Bulgaria che portarono alla firma di un'alleanza difensiva con il trattato greco-bulgaro firmato a Sofia il 29 maggio 1912. \nI pianificatori serbo-bulgari attribuivano scarsa importanza al contributo che la Grecia poteva dare all'invasione terrestre della Macedonia, vista anche la pessima prova fornita dall'esercito ellenico nella guerra greco-turca del 1897; di fondamentale importanza era invece la marina militare greca, la sola forza navale in grado di stabilire il controllo del mar Egeo e di imporre il blocco ai porti ottomani, impedendo al nemico di trasportare rinforzi e rifornimenti via mare dai territori asiatici dell'Impero: era questo il motivo principale per cui la Grecia era stata inclusa nella Lega.\nPrima Guerra Balcanica.\nGrazie alla prudenza di Venizelos nel disporre l'esercito e la marina, la nazione si trov\u00f2 ben preparata allo scoppio delle ostilit\u00e0, e fu cos\u00ec possibile avanzare militarmente ed annettere velocemente i territori di Epiro, Macedonia e le Isole egee settentrionali. Ci furono molte discussioni tra Venizelos e il Principe Costantino I, circa l'avanzata dell'esercito e quali citt\u00e0 dovessero essere liberate per prime. Questo fu il primo conflitto tra Venizelos e Costantino, che divenne Re dopo l'assassinio del padre, avvenuto nel 1913.\nCiononostante questa guerra mostr\u00f2 gli enormi passi in avanti compiuti dagli ellenici e dalle loro forze armate dalla sconfitta ad opera dei Turchi nel 1897 anche grazie al contributo di una missione militare francese invitata nel paese nel 1911 potendo adesso contare sulla linea ferroviaria Atene-Larissa per gli spostamenti, su un esercito di 120.000 soldati delle forze regolari e 140.000 della guardia nazionale e delle forze di riserva armati prevalentemente con i fucili austroungarici Mannlicher-Sch\u00f6nauer e circa 160 pezzi d'artiglieria principalmente cannoni francesi da montagna Schneider 76 mm Mod\u00e8le 1909, una potente e moderna marina e persino su un primo nucleo di aviazione formato da quattro biplani terrestri Farman ed in seguito da altri velivoli (anche idrovolanti) che avrebbero rinforzato le linee greche. Particolarmente significative furono le vittorie greche di Sarantaporo, Giannitsa e Bizani oltre che il dominio sul Mar Egeo stabilito attraverso gli scontri di Elli e di Lemno dalla flotta ellenica capeggiata dalla moderna ammiraglia Georgios Averof importata dall'Italia ed entrata in servizio nel 1911.\nCon il Trattato di Londra alla fine della Prima Guerra Balcanica la Grecia ottenne l'annessione anche di Creta.\nSeconda Guerra Balcanica.\nTuttavia sebbene la guerra si fosse conclusa con la vittoria della lega balcanica, i dissensi fra gli Stati della lega sfociarono in ulteriori tensioni causate dalla spartizione della Macedonia. Tali tensioni portarono alla seconda guerra balcanica, che vide la Bulgaria contrapporsi a Serbia e Grecia, successivamente appoggiate da impero ottomano e Romania che si concluse con il Trattato di Bucarest con cui alla Grecia vennero assegnate definitivamente Salonicco, la regione dell'Epiro, una buona parte della Macedonia (fino a Bitola) e Cavala.\nIl successivo conflitto tra Costantino e Venizelos ebbe luogo durante la I guerra mondiale.\nLa Prima Guerra Mondiale e lo \"Scisma Nazionale\".\nAllorch\u00e9 esplose la Prima guerra mondiale, il re Costantino I di Grecia si trovava nella difficile posizione di dover scegliere in quale campo fare entrare il proprio Paese. Nonostante la sua stretta parentela con le famiglie reali britannica e russa, \u00e8 all'Impero tedesco che Costantino si sentiva maggiormente vicino. Il re degli Elleni aveva in effetti ricevuto una parte della propria formazione militare a Berlino ed era sposato con una sorella cadetta del kaiser Guglielmo II.\nAll'inizio del conflitto, il governo di Londra sper\u00f2 peraltro che l'esser cugino del sovrano britannico potesse bastare a convincere Atene ad allinearsi alla Triplice Intesa. In un primo tempo, Costantino fece una timida promessa seguendo la linee politica di Venizelos, che caldeggiava un'alleanza con l'\"Intesa\", ritenendo che Regno Unito e Francia avrebbero vinto il conflitto e sperava di discutere con gli Alleati le condizioni offerte alla Grecia in cambio della sua partecipazione al conflitto al loro fianco. Secondo la regina Sofia, suo marito era, all'epoca, \u00abinteramente pervaso dallo spettro di Bisanzio\u00bb e \u00absogna di marciare sulla grande citt\u00e0 di Santa Sofia alla testa dell'esercito greco\u00bb. Pertanto, per lui, le condizioni d'ingresso in guerra del proprio Paese erano assai chiare: la riconquista di Costantinopoli doveva effettuarsi senza far correre rischi eccessivi alla Grecia.\nIl partito di Venizelos vinse nuovamente le elezioni e form\u00f2 un governo. Venizelos si trov\u00f2 nuovamente in disaccordo con il re e ancora una volta si dimise. Non prese parte alle elezioni successive, considerando incostituzionale lo scioglimento del parlamento. Nel frattempo, con la scusa di salvare la Serbia, gli Alleati sbarcarono un contingente a Salonicco.\nDopo il disastro alleato della Campagna dei Dardanelli, nel 1915, per\u00f2 Costantino I scelse la neutralit\u00e0 per la Grecia, mentre Venizelos, dopo una serie di discussioni, si dimise il 21 febbraio. \nQuesta diatriba tra Venizelos e Costantino fu all'origine della \"Grande Divisione\", una profonda ferita sociale per la Grecia nei decenni a seguire.\nPoco tempo dopo, il 9 ottobre 1916, l'uomo politico raggiunse Salonicco ed entr\u00f2 nel \"Comitato di Difesa nazionale\", trasformato in \"Governo Provvisorio di Difesa Nazionale\" fondando un nuovo stato che comprendeva la Grecia settentrionale e le Isole Egee. Mise quindi in piedi un esercito greco che potesse affiancarsi agli Alleati e dichiar\u00f2 guerra alla Bulgaria l'11 novembre con il pretesto che essa aveva attaccato la Serbia, che aveva un trattato di alleanza con la Grecia. La Grecia si trov\u00f2 allora tagliata in tre parti dal \"Grande Scisma\" (o \"Ethnikos Dikhasmos\"): a sud, la zona dipendente dal governo reale, con capitale Atene; a nord (in Tessaglia e in Epiro), quella del governo provvisorio, con capitale Salonicco; e fra le due, una zona neutra controllata dalle forze alleate per evitare la guerra civile che incombeva. Con la guerra civile imminente nel 1916 Costantino cerc\u00f2 dalla Germania la promessa di assistenza militare e navale, ma senza successo. Finalmente, il 12 giugno 1917, sotto la minaccia d'uno sbarco dell'Intesa al Pireo, Costantino I part\u00ec per l'esilio, senza per\u00f2 ufficialmente abdicare. Il suo secondogenito, Alessandro I, sale allora sul trono per sostituirlo. Il 21 giugno, Venizelos form\u00f2 un nuovo governo ad Atene e prosegue la sua politica bellicista contro le Potenze Centrali.\nDopo la Grande Guerra.\nI Trattati di pace.\nDopo la guerra prese parte alla Conferenza di pace di Parigi (1919) e firm\u00f2, in qualit\u00e0 di rappresentante della Grecia, il Trattato di Neuilly (27 novembre 1919) e il Trattato di S\u00e8vres (10 agosto 1920). Come risultato di questi trattati la Grecia acquis\u00ec (temporaneamente) la Tracia Orientale e Smirne. Nel viaggio di ritorno Venizelos sub\u00ec un tentativo di assassinio alla stazione ferroviaria di Lione. Dopo essersi ristabilito rientr\u00f2 in Grecia, dove venne accolto come un eroe per aver liberato delle aree con popolazione greca ed essere andato vicino a realizzare la cosiddetta \"Megali Idea\".\nLa Guerra Greco-Turca.\nTuttavia le conseguenze territoriali di quei trattati motivarono i Giovani Turchi di Mustafa Kemal a guidare la neonata Repubblica di Turchia nella Guerra greco-turca al fine di riprendere il controllo dei territori ceduti ai greci.\nNel mentre che si svolgeva la guerra Alessandro I mor\u00ec il 25 ottobre 1920 di setticemia, dopo essere stato morso da una scimmia dei giardini del Palazzo Reale di Atene tre settimane prima e, dopo il rifiuto della corona da parte del fratello Paolo, venne avanzata l'ipotesi di un ritorno sul trono di Costantino.\nVenizelos si oppose alla restaurazione dell'antico sovrano e avrebbe preferito proclamare la repubblica in Grecia. Ma il Primo Ministro era consapevole che le grandi Potenze europee, e in particolare il Regno Unito, non erano disposti ad accettare una tale evoluzione e non si risolse quindi a modificare la forma istituzionale del Paese.\nNella campagna che precedette le elezioni legislative programmate per il 1\u00ba novembre 1920, la questione del regime e del ritorno eventuale di Costantino I sul trono oppose dunque i venizelisti ai monarchici. Il Primo Ministro e i suoi sostenitori apparirono come i responsabili d'una guerra greco-turca che non conduceva ad alcunch\u00e9. Per contro, i sostenitori della monarchia promettevano di porre fine al conflitto, senza peraltro presentare un vero piano di ritiro. Desiderosi di restaurare la pace, gli elettori ellenici votarono infine per il cambiamento e i venizelisti guadagnarono solo 118 seggi parlamentari su un totale di 369. Nel Paese, lo \"choc\" \u00e8 cos\u00ec grave che Venizelos e i suoi sostenitori pi\u00f9 vicini scelgono di abbandonare la Grecia e di partire in esilio, con grande scontento delle popolazioni greche dell'Asia minore appena liberate a seguito della Grande Guerra.\nDopo le elezioni, un nuovo governo, incarnato da D\u012bm\u012btrios Rall\u012bs, organizz\u00f2 un plebiscito destinato a richiamare Costantino I al potere. All'estero, la restaurazione del cognato del Kaiser fu malvista e gli Alleati fecero sapere ad Atene che avrebbero tolto alla Grecia ogni loro sostegno se l'antico re fosse risalito sul trono. Nonostante tutto, questo plebiscito fu organizzato in dicembre e i risultati truccati diedero il 99% dei voti a favore del ritorno dell'antico monarca. Il 19 dicembre 1920, egli assunse il nuovo nome di Costantino XII, in ideale continuazione con i \"basileis\" Imperatori bizantini. Gli Alleati si infuriarono e la Grecia si ritrov\u00f2 isolata sulla scena internazionale.\nIl ritorno di Costantino e dei suoi sostenitori al potere ebbe anche altre conseguenze gravi oltre che a livello diplomatico. Nelle forze armate, la disfatta elettorale di Venizelos condusse all'allontanamento di tutti i suoi sostenitori dal comando, e ci\u00f2 nel momento in cui si trattava di marciare su Ankara. I veterani della Prima guerra mondiale, largamente responsabili della conquista di Smirne e dell'Asia Minore avvenuta durante la prima fase della guerra con i turchi, furono congedati, mentre il Comando Supremo dell'Esercito fu affidato al generale Anastasios Papoulas, un elemento assai vicino a Costantino I.\nDopo la Catastrofe dell'Asia Minore, Venizelos firm\u00f2 come rappresentante della Grecia, il 24 luglio 1923, il Trattato di Losanna con la Turchia. \nGli ultimi anni.\nNelle elezioni del 5 luglio 1928, il suo partito riottenne il potere e costrinse il governo a tenere nuove elezioni il 19 agosto dello stesso anno, nelle quali il partito di Venizelos ottenne 228 dei 250 seggi al parlamento. Venizelos govern\u00f2 la Grecia fino al 1932. \nDurante questo periodo Venizelos cerc\u00f2 di porre fine all'isolamento diplomatico della Grecia, ripristinando normali relazioni con i paesi vicini. I suoi sforzi si dimostrarono efficaci con il Regno d'Italia e la neonata Jugoslavia. Firm\u00f2 prima un accordo il 23 settembre 1928 con Benito Mussolini a Roma, e con la seconda concluse con un trattato di amicizia firmato il 27 marzo 1929. Un protocollo aggiuntivo stabiliva lo stato di zona di libero scambio per gli iugoslavi a Salonicco in un modo favorevole agli interessi greci. Tuttavia, nonostante gli sforzi britannici coordinati con l'inglese Arthur Henderson, una piena riconciliazione con la Bulgaria non fu mai raggiunta durante il suo governo mentre con l'Albania mantenne sempre rapporti buoni senza per\u00f2 risolvere il problema della minoranza greca nel sud dell'Albania. \nIl pi\u00f9 grande successo di Venizelos in politica estera rimase per\u00f2 la riconciliazione con la Turchia. Venizelos aveva espresso la sua volont\u00e0 di migliorare le relazioni bilaterali tra Grecia e Turchia, anche prima della sua vittoria elettorale, in un discorso a Salonicco il 23 luglio 1928. Undici giorni dopo la formazione del suo governo, invi\u00f2 lettere sia al primo ministro e il ministro degli affari esteri della Turchia dichiarando che la Grecia non aveva aspirazioni territoriali a scapito del loro paese. La risposta fu positiva e l'Italia era sempre pronta ad aiutare i due paesi raggiungere un accordo. I negoziati rimasero in stallo a causa del problema complicato delle propriet\u00e0 delle popolazioni greche cacciate dopo la guerra ma, infine, le due parti raggiunsero un accordo il 30 aprile 1930 firmando il 25 ottobre un trattato di amicizia. Venizelos propose inoltre il nome di Atat\u00fcrk per il Premio Nobel per la Pace del 1934, evidenziando il rispetto reciproco tra i due leader. Il cancelliere tedesco Hermann M\u00fcller descrisse il riavvicinamento greco-turco come \"il pi\u00f9 grande successo visto in Europa dalla fine della Grande Guerra\". Tuttavia, l'iniziativa di Venizelos fu criticata a livello nazionale, non solo da parte dell'opposizione, ma anche dai membri del suo stesso partito che rappresentavano i profughi greci provenienti dalla Turchia. Venizelos fu accusato di fare troppe concessioni sulle questioni degli armamenti navali e delle propriet\u00e0 dei greci espulsi dalla Turchia in base al Trattato di Losanna.\nLa sua posizione interna fu indebolita anche dagli effetti della grande depressione nei primi anni 30 e nelle elezioni del 1932 risult\u00f2 sconfitto. Il clima politico divenne pi\u00f9 teso e nel 1933 sub\u00ec il secondo tentativo di assassinio. Questo episodio fu seguito da disordini che produssero il movimento militare guidato da lui e dal Generale Nikolaos Plastiras nel 1935. Il movimento fall\u00ec, ed egli nuovamente si trasfer\u00ec a Parigi, dove mor\u00ec nel 1936. Il suo corpo venne traslato e sepolto a Akrotiri, sull'isola di Creta.\nFu membro della Massoneria.\nL'Aeroporto internazionale di Atene di Spata, vicino ad Atene, \u00e8 a lui dedicato, inoltre \u00e8 raffigurato sulle monete greche da 50 eurocent."}
{"id": "117962", "revid": "122976007", "url": "https://it.wikipedia.org/wiki?curid=117962", "title": "Sparatutto", "text": "Con sparatutto (ingl. \"shooter\") si indicano diverse categorie di videogiochi in cui l'azione predominante \u00e8 sparare con diversi tipi di armi a distanza, ma non necessariamente armi da fuoco, ai nemici che infestano i livelli di gioco.\nSparatutto classici.\nAl giorno d'oggi con il termine shoot 'em up si indica un grande insieme di videogiochi divenuti famosi tra i primi anni '80 e la fine degli anni '90. Primi rappresentanti degli sparatutto, di cui \"shoot 'em up\" era allora un sinonimo, si distinguono dalle produzioni successive per la relativa semplicit\u00e0; si controlla un piccolo veicolo o personaggio in ambiente bidimensionale, la cui missione \u00e8 distruggere tutto ci\u00f2 che si presenta a schermo.\nSparatutto su rotaia.\nLo sparatutto su rotaia, traduzione del termine inglese \"rail shooter\", \u00e8 caratterizzato da una meccanica di gioco particolare in cui il movimento in-game, come il nome suggerisce, avviene automaticamente lungo dei percorsi prefissati proprio come se ci si trovasse su dei binari. Questi percorsi sono colmi di nemici e al giocatore \u00e8 richiesto di eliminarli mirando tramite un puntatore a schermo o, pi\u00f9 comunemente, con apposite armi ottiche. I classici esponenti di questo genere sono appunto gli sparatutto con light gun come \"Time Crisis\" o \"House of the Dead\", nati in principio come esclusiva per le sale giochi (visto l'alto costo dei cabinati dotati di periferica ottica a forma di arma) e poi arrivati, pur se con pochi esponenti, su molte delle console casalinghe commercializzate durante gli anni '90.\nSparatutto in prima persona.\nGli sparatutto in prima persona, conosciuti comunemente anche come FPS (sigla dell'inglese First Person Shooter) sono giochi tridimensionali in cui le varie ambientazioni sono viste attraverso gli occhi del protagonista. L'esponente pi\u00f9 conosciuto del genere, pur non essendone il capostipite, \u00e8 \"Doom\", che divenne un successo planetario e contribu\u00ec, sia grazie ai suoi indubbi meriti, sia all'interminabile mole di cloni commercializzati (i cosiddetti \"Doom clone\" come venivano chiamati ai tempi), all'ascesa degli sparatutto in prima persona come fenomeno di massa.\nSparatutto in terza persona.\nMeno diffusi degli FPS, gli sparatutto in terza persona (pi\u00f9 raramente chiamati TPS, sigla dell'inglese Third Person Shooter), sono giochi in cui la visuale \u00e8 rappresentata da una telecamera invisibile posta poco dietro le spalle del protagonista e che, a seconda del gioco, pu\u00f2 essere fissa oppure pi\u00f9 o meno controllabile dal giocatore; esempio di TPS \u00e8 il famoso \"Gears of War\". Come per le categorie precedentemente elencate, anche in questo tipo di giochi l'elemento preponderante \u00e8 costituito dagli scontri a fuoco. La precisazione \u00e8 necessaria al fine di non confondere tali produzioni con altre dall'aspetto simile ma appartenenti in realt\u00e0 a categorie diverse, come ad esempio \"Resident Evil 4\", in cui agli scontri si mescola sia l'esplorazione che la risoluzione degli enigmi, facendo ricadere il gioco nel ramo degli action/adventure. Un altro esempio di sparatutto in terza persona \u00e8 \"fortnite\". "}
{"id": "117963", "revid": "827882", "url": "https://it.wikipedia.org/wiki?curid=117963", "title": "William Burroughs", "text": ""}
{"id": "117965", "revid": "84184", "url": "https://it.wikipedia.org/wiki?curid=117965", "title": "Colbert", "text": "Navi militari.\nSei navi della marina francese sono state battezzate \"Colbert\" in onore di Jean-Baptiste Colbert"}
{"id": "117966", "revid": "773636", "url": "https://it.wikipedia.org/wiki?curid=117966", "title": "MoMA", "text": ""}
{"id": "117967", "revid": "838137", "url": "https://it.wikipedia.org/wiki?curid=117967", "title": "Conferenza di pace di Parigi", "text": "Il termine Conferenza di pace di Parigi viene usato per indicare due distinte conferenze che si svolsero al termine delle due guerre mondiali."}
{"id": "117968", "revid": "6923", "url": "https://it.wikipedia.org/wiki?curid=117968", "title": "Tel Aviv", "text": "Tel Aviv-Yafo (, letteralmente \"collina della primavera\") \u00e8 una citt\u00e0 israeliana situata sulla costa del mar Mediterraneo. Tel Aviv \u00e8 anche il centro dell'area metropolitana pi\u00f9 grande e popolosa in Israele, denominata Gush Dan (Blocco di Dan). \u00c8 il principale centro economico di Israele.\n\u00c8 stata la capitale d'Israele dal 1948 al dicembre 1949 ed \u00e8 ancora sede della maggior parte delle ambasciate straniere presso quello Stato, dato che la proclamazione da parte di Israele di Gerusalemme come capitale non \u00e8 riconosciuta da diverse risoluzioni del Consiglio di sicurezza delle Nazioni Unite e un numero limitato di Stati ha l'ambasciata in tale citt\u00e0.\nLa giurisdizione di Tel Aviv-Giaffa \u00e8 di 50,6\u00a0km\u00b2. La densit\u00e0 di popolazione \u00e8 di 7.445 persone per km\u00b2 secondo le stime dell'Ufficio Centrale Israeliano di Statistica, riferite al settembre 2005, quando la popolazione della citt\u00e0 ammontava a 876.700, in costante crescita a un tasso annuo dell'1 %. Il 96,1 % dei residenti sono ebrei, mentre il 3,0 % sono arabi musulmani e lo 0,9 % sono arabi cristiani. Secondo alcune stime circa 50.000 lavoratori stranieri non regolarizzati vivono a Tel Aviv.\nL'area metropolitana pi\u00f9 grande comprende un numero di municipalit\u00e0 separate con circa 3.840.100 di abitanti nell'agglomerato lungo i 14\u00a0km della costa mediterranea. Bat Yam, Holon, Ramat Gan, Giv'atayim, Bnei Brak, Petah Tiqwa, Rishon LeZion, Ramat HaSharon e Herzliya sono nell'ordine le maggiori citt\u00e0 nell'area Gush Dan.\nIn Israele, c'\u00e8 un detto che dice: \nEtimologia.\n\"Tel Aviv\" \u00e8 il titolo ebraico dell'opera di Theodor Herzl \"Altneuland\", tradotta dalla lingua tedesca da Nahum Sokolow. Sokolow adott\u00f2 il nome di un luogo sito in Mesopotamia, citato in Ezechiele 3,15: \"Giunsi dai deportati di Tel Aviv, che abitano lungo il canale Cheb\u00e0r, dove hanno preso dimora, e rimasi in mezzo a loro sette giorni\".\nIl nome fu scelto nel 1910 fra alcune opzioni, tra le quali \"Herzliya\", e fu ritenuto adatto a esprimere l'idea di rinascita dell'antica patria ebraica. \"Aviv\" in ebraico vuol dire \"primavera\" e simboleggia il rinnovamento, mentre \"Tel\" indica una \"collina\" creatasi dalla stratificazione, nel tempo, di vari insediamenti umani e simboleggia il passato storico.\nStoria.\nFondata nel 1909 da un gruppo di residenti della vicina citt\u00e0 di Giaffa, guidati dal futuro sindaco Meir Dizengoff, il nome della citt\u00e0 fa riferimento a un passo della Bibbia: nel Libro di Ezechiele, infatti la \"collina della primavera\" \u00e8 proprio il luogo dove - nella visione del profeta - trovano casa gli ebrei in esilio.\nSessanta famiglie celebrarono l'atto fondativo della nuova citt\u00e0: si riunirono sulla spiaggia ed estrassero a sorte il lotto di terra che spettava a ciascuna. Oggi tali abitazioni sopravvivono protette ai piedi dei grattacieli, o addirittura incastonate nella struttura urbanistica moderna.\nNell'edificazione della citt\u00e0 i costruttori si ispirarono all'ideale della \"citt\u00e0 giardino\", reinterpretato poi dalla corrente del Bauhaus (tanto che Tel Aviv nel 2004 \u00e8 stata riconosciuta dall'UNESCO come patrimonio dell'umanit\u00e0).\nAlla fine del 1930 ebbe inizio lo sviluppo dell'\"area Yarkon Mouth\", nota come la \"Penisola Yarkon River\", prima nell'area circostante l'Aeroporto di Sde Dov, nella zona nord di Yarkon Mouth, e nella zona sud della bocca del fiume Yarkon, in quella che sembra per l'appunto una penisola. La \"Tel Aviv International Trade Fair\", nota anche come \"Orient Fiera\" o \"Fiera Levante\", \u00e8 stata istituita tra il 1932 e il 1936 allo scopo di fare emergere nella citt\u00e0 gli stili architettonici che oggi la caratterizzano, in particolare lo Style. Nella parte nord-orientale del campo della fiera internazionale \u00e8 stato costruito il primo \"Maccabiah Stadium\", nel 1932.\nNel 1937, \u00e8 stato costruito sopra il fiume Yarkon il Wauchope Bridge (in omaggio a Arthur Grenfell Wauchope, Alto Commissario per la Palestina e la Transgiordania tra il 1931 e il 1938), allo scopo di collegare le due sponde della citt\u00e0 in occasione della fiera internazionale.\nDurante la seconda guerra mondiale la citt\u00e0 venne bombardata dall'Aeronautica militare italiana il 9 settembre 1940.\nA Tel Aviv, il 14 maggio 1948, David Ben-Gurion pronunci\u00f2 il discorso d'indipendenza dello Stato di Israele.\nNel secondo dopoguerra la citt\u00e0 si \u00e8 sviluppata fino a diventare, come conurbazione assieme a citt\u00e0 limitrofe, il principale centro israeliano in termini di popolazione ed economia.\nNel 1995 la citt\u00e0 fu teatro di un tragico attentato, nel quale il premier israeliano e premio Nobel per la Pace Yitzhak Rabin perse la vita. L'attentatore, Ygal Amir, militante nell'estrema destra israeliana, \u00e8 stato condannato all'ergastolo.\nInfrastrutture e trasporti.\nAeroporti.\nLa citt\u00e0 \u00e8 servita da due aeroporti: l'Aeroporto di Tel Aviv-Ben-Gurion, maggiore aeroporto israeliano, e l'Aeroporto di Sde Dov, usato principalmente per voli interni.\nCollegamenti stradali.\nTel Aviv, essendo in posizione centrale, \u00e8 il punto nodale della rete stradale israeliana.\nDa Tel Aviv partono o transitano le autostrade :\nVi \u00e8 inoltre un'autostrada urbana, detta Ayalon (autostrada 22), dal nome del fiume secco in cui \u00e8 realizzata, che in pratica collega la 4 alla 1.\nSociet\u00e0.\nTel Aviv \u00e8 tendenzialmente considerata la principale roccaforte liberale e secolare del paese. La citt\u00e0 \u00e8 considerata una delle pi\u00f9 \"gay-friendly\" del mondo e ospita il pi\u00f9 frequentato e popolare gay pride dell'Asia.\nDa un punto di vista religioso, la componente laica rappresenta la maggioranza della popolazione, costituendo nel 2006 il 57,5% (rispetto ad una media nazionale di poco pi\u00f9 del 40%), seguiti da un 36,4% di tradizionalisti (il 26,4% dei quali definitisi non religiosi) e da un 5,3% di religiosi. Gli ultra-ortodossi rappresentavano meno dell'1% degli abitanti.\nGiaffa \u00e8 sede di gran parte della minoranza araba della citt\u00e0, costituita da cristiani e musulmani.\nDiplomazia.\nA Tel Aviv hanno sede la maggior parte delle ambasciate dei paesi che hanno relazioni diplomatiche con Israele. La Santa Sede ha la sua nunziatura apostolica (che corrisponde a un'ambasciata) a Giaffa Vecchia.\nAmministrazione.\nGemellaggi.\nTel Aviv \u00e8 gemellata con:\nSport.\nPallacanestro.\nLa squadra principale di pallacanestro della citt\u00e0 \u00e8 anche la squadra di club pi\u00f9 famosa e vincente a livello internazionale di tutto il panorama sportivo di Israele: il Maccabi Tel Aviv Basket Club infatti ha vinto ben sei Euroleghe, una Suproleague, una Coppa Intercontinentale (in totale 15 finali europee disputate) che vanno ad aggiungersi a ben 51 titoli nazionali.\nCalcio.\nLe squadre principali della citt\u00e0 sono il Moadon Kaduregel Bnei Yehuda Tel Aviv, l'Hapoel Tel Aviv Football Club e il Maccabi Tel Aviv Football Club."}
{"id": "117969", "revid": "163662", "url": "https://it.wikipedia.org/wiki?curid=117969", "title": "Conferenza di pace di Parigi (1919)", "text": "La conferenza di pace di Parigi del 1919 fu una conferenza di pace organizzata dai paesi usciti vincitori dalla prima guerra mondiale, impegnati a delineare una nuova situazione geopolitica in Europa e a stilare i trattati di pace con le potenze centrali uscite sconfitte dalla guerra. La conferenza si apr\u00ec il 18 gennaio 1919 e dur\u00f2 fino al 21 gennaio 1920, con alcuni intervalli.\nDa questi trattati la cartina d'Europa usc\u00ec completamente ridefinita, in base al principio della autodeterminazione dei popoli, concepito dal presidente degli Stati Uniti d'America Woodrow Wilson, nel tentativo, in seguito rivelatosi fallace, di riorganizzare su base etnica gli equilibri del continente europeo. Nel tentativo di creare stati \"etnicamente omogenei\" sulle ceneri degli imperi multietnici di Austria-Ungheria e Turchia, furono riconosciuti Stati di recente formazione, quali la Cecoslovacchia (Prima Repubblica cecoslovacca) e la Jugoslavia (Regno dei Serbi, Croati e Sloveni), destinati ad alimentare nuove tensioni ed instabilit\u00e0, oltre ad esodi e conflitti di popoli e nazioni. Il dibattito fu dominato dagli Stati Uniti, dalla Francia e dall'Inghilterra, mentre l'Italia, pur figurando tra le quattro grandi, ebbe un ruolo marginale. Alla conferenza parteciparono solo i paesi vincitori, a eccezione della Russia che si era ritirata.\nAntefatti.\nL'11 novembre 1918, giorno dell'armistizio tra la Germania e le potenze alleate (detto armistizio di Compi\u00e8gne), l'Austria si ritrov\u00f2 senza impero e la Germania senza imperatore. Ma i problemi che le nazioni sconfitte dovettero affrontare non si limitarono a questo; entrambi i paesi si trovarono a dover combattere le forze rivoluzionarie a sinistra e il militarismo a destra, rivitalizzare un'economia distrutta, tenere alto il morale della nazione bollata dal marchio della sconfitta e schiacciata dal peso oneroso della \"colpa della guerra\", che si traduceva nel desiderio di recuperare i territori perduti e nella ricerca di capri espiatori.\nLa mattina del 1\u00ba dicembre le prime truppe britanniche e statunitensi varcarono la frontiera tedesca verso le citt\u00e0 sul Reno, mentre a Vienna le autorit\u00e0 locali inviarono a Berna l'ex ambasciatore austro-ungarico a Londra, conte Mensdorff, a colloquio con sir Horace Rumbold per richiedere l'invio, da parte dei paesi vincitori, di derrate alimentari nella capitale austriaca, in quanto il problema della fame diveniva ogni giorno pi\u00f9 grave.\nDalla frantumazione dei quattro imperi sconfitti emersero rapidamente nuovi stati. Il 1\u00ba dicembre, nel giorno in cui le truppe Alleate entrarono in Germania, a Belgrado venne proclamato il Regno dei serbi, dei croati e degli sloveni, che racchiudeva molte minoranze, tra le quali ungheresi e altrettanti tedeschi, e decine di migliaia di romeni, albanesi, bulgari e italiani.\nIl 4 dicembre, le truppe britanniche entrarono a Colonia, dove istituirono una zona di occupazione, e nove giorni dopo arriv\u00f2 in Europa il presidente statunitense Wilson in vista della conferenza di pace che si sarebbe svolta a Parigi.\nIl contesto storico.\nIl contesto storico in cui si svolsero le trattative era per\u00f2 funestato dalle molte ombre del passato, dagli irrisolti problemi delle frontiere, dalla sicurezza internazionale e dai frementi nazionalismi non contenibili in un contesto che avrebbe dovuto salvaguardare le minoranze e le identit\u00e0 nazionali. Le rivendicazioni rimaste in sospeso dopo la catastrofe del 1870, la carica punitiva contro la Germania e la sempre pi\u00f9 pressante paura di una \"rivoluzione bolscevica\" irrigidirono tutte le delegazioni, soprattutto quella francese, desiderosa di impedire alla Germania di poterle pi\u00f9 nuocere.\nProtagonista con poca fortuna delle discussioni di Versailles fu il presidente statunitense Woodrow Wilson, che con i suoi Quattordici punti avrebbe dovuto ispirare i negoziatori dei trattati e dare la risposta con cui l'Occidente avrebbe contrastato l'assolutismo e il militarismo degli Imperi Centrali, e l'internazionalismo leninista. Ma questi quattordici punti, in cui si rivendicava la nazionalit\u00e0 e l'autodeterminazione dei popoli nello stabilire le nuove frontiere, si trovarono a dover competere con le diverse componenti nazionalistiche nei Balcani, con la necessit\u00e0 di creare stati \"cuscinetto\" contro la Russia bolscevica, con le rivendicazioni italiane sugli slavi e con le rivendicazioni e i risentimenti che i francesi covavano nei confronti dei tedeschi fin dall'epoca napoleonica. Lo stesso Wilson ben presto cap\u00ec che i suoi programmi non sarebbero stati seguiti dagli altri vincitori. In un incontro con Raymond Poincar\u00e9 il 14 dicembre 1918 a Parigi, il presidente francese espose a Wilson, quasi con ultimativa chiarezza, l'idea centrale della presenza e dell'azione della delegazione francese alla conferenza: \u00abla Germania doveva essere punita per tutto quanto aveva fatto con e durante la guerra\u00bb mentre Wilson fino ad allora non aveva mai parlato di \"punizione\", ma solo di preparare una situazione in cui la classe dirigente tedesca, aristocratica, autocratica e militarista, non avrebbe potuto pi\u00f9 nuocere e ci\u00f2 avrebbe favorito una democratizzazione della nazione. Una dura \"punizione\" avrebbe colpito, secondo Wilson, non l'autocrazia, bens\u00ec proprio gli sviluppi democratici che in quel momento il popolo tedesco stava faticosamente cercando. Nonostante ci\u00f2, Wilson conosceva la storia \"giacobina\" della democrazia francese e nella sua risposta a Poincar\u00e9 appoggi\u00f2 la necessit\u00e0 di condannare e rendere \u00abgiusto castigo\u00bb alla Germania.\nLa delegazione tedesca.\nDopo la fine della guerra, la maggioranza della popolazione tedesca dava per scontato che si sarebbe arrivati ad una pace gi\u00e0 prima della fine del 1919 sulla base dei Quattordici punti di Wilson; i tedeschi si aspettavano quindi riguardo, nonostante poco tempo prima avessero imposto durissime condizioni alla Russia (trattato di Brest-Litovsk). Gi\u00e0 nel novembre 1918 i tedeschi scoprirono tramite informatori che gli Alleati avrebbero fatto in modo che il peso e la colpa del conflitto sarebbero stati attribuiti \"in toto\" alla Germania e ben presto intensificarono gli sforzi per negare o almeno attenuare la responsabilit\u00e0 e quindi recuperare prestigio internazionale.\nNonostante i dissidi fra gli Alleati, le proteste in patria ed il pericolo bolscevico, il capo delegazione Brockdorff-Rantzau non riusc\u00ec a scongiurare che alla Germania fosse data l'intera responsabilit\u00e0 della guerra ed il pagamento degli indennizzi. Con la tagliola del blocco navale britannico e l'autoaffondamento della flotta tedesca a Scapa Flow, la Germania fu quindi \"costretta\" alla firma del trattato, nonostante si fosse anche testata l'ipotesi di una ripresa dei combattimenti.\nPartecipanti.\nLe nazioni che presero parte alla conferenza furono:\nLe ultime quattro non avevano partecipato alla guerra, essendosi limitate ad interrompere le relazioni diplomatiche con le potenze centrali.\nAvvio della conferenza.\nLa conferenza di pace si apr\u00ec il 18 gennaio 1919 a Parigi (lo stesso giorno in cui, quarantanove anni prima, fu solennemente proclamato l'impero tedesco), nella sala dell'orologio del Quai d'Orsay, sede del ministero degli esteri francese, con un discorso del presidente francese Raymond Poincar\u00e9.\nPresidente effettivo della conferenza venne designato Georges Clemenceau, il quale dichiar\u00f2:\nIl consiglio dei dieci \u2014 formato da cinque capi di governo e cinque ministri degli esteri delle maggiori potenze vincitrici (Stati Uniti, Italia, Francia, Gran Bretagna, nonch\u00e9 Giappone per quanto riguardava l'Oriente) \u2014 tratt\u00f2 le questioni pi\u00f9 importanti e le risoluzioni pratiche. Il nuovo assetto politico e geografico dell'Europa fu discusso e definito dai quattro \"grandi\"; Thomas Woodrow Wilson il presidente degli Stati Uniti, Georges Clemenceau, primo ministro francese, David Lloyd George, primo ministro britannico, e Vittorio Emanuele Orlando, presidente del consiglio italiano, coadiuvati dai rispettivi ministri degli esteri, Robert Lansing, Stephen Pichon, Arthur James Balfour e Sidney Sonnino.\nLa Russia, che per tre anni aveva combattuto a fianco delle potenze Alleate impegnando duramente la Germania, il 15 dicembre 1917 era stata costretta all'armistizio di Brest-Litovsk seguito dalla pace il 3 marzo 1918. Un comunicato ufficiale della conferenza dichiarava che la sua rappresentanza non era esclusa, ma che \"le modalit\u00e0 saranno fissate dalla conferenza nel momento in cui esaminer\u00e0 gli affari russi\". I paesi vinti, esclusi dai negoziati, furono ammessi solo nella fase conclusiva, consegna e firma dei protocolli.\nLa conferenza fu un vero e proprio terreno di scontro tra gli Alleati, e un modo per imporre alla Germania le peggiori condizioni di resa e rendere gli sconfitti pi\u00f9 \"malleabili\". La Francia insistette per mantenere il blocco navale contro la Germania fino al momento in cui non fosse stato firmato il trattato.\nI danni di guerra.\nIl 25 gennaio la conferenza di pace nomin\u00f2 una commissione per la riparazione dei danni di guerra, con il compito di esaminare l'ammontare della somma che ciascuno degli stati sconfitti avrebbe dovuto pagare per riparare i danni arrecati durante il conflitto. I rappresentanti di Gran Bretagna, Francia e Italia pensavano di poter ottenere un risarcimento pari all'intero costo della guerra; da ci\u00f2 nacque la preoccupazione del delegato belga, secondo cui, adottando questo sistema, il suo paese sarebbe stato sfavorito nonostante fosse stato sconvolto per oltre quattro anni da una guerra sulla quasi totalit\u00e0 del proprio territorio. Il Belgio aveva infatti speso relativamente poco per combattere, mentre le sue citt\u00e0 e le sue campagne avevano sofferto i rigori e le distruzioni di quattro anni di occupazione. La Gran Bretagna, d'altro canto, rivendicava i costi e le perdite della guerra sottomarina contro le sue flotte, e le incursioni aeree contro le sue citt\u00e0.\nMentre era in corso il dibattito, Lloyd George si lev\u00f2 dalla discussione con tono moderato, chiedendo di aspettare due anni prima di procedere, in modo tale da lasciar decantare le passioni e aspettare che i prezzi inflazionati dai costi della guerra fossero tornati quasi alla normalit\u00e0. In ogni modo, n\u00e9 l'atteggiamento pi\u00f9 morbido nei confronti della somma da versare, n\u00e9 la decisione di rateizzare il pagamento fino al 1\u00ba maggio 1961 \u2014 anche se un miliardo di sterline dovevano essere versate entro il 1\u00ba maggio 1921 \u2014 servirono a \"consolare\" i tedeschi. Era il concetto stesso di \"riparazione\" a bruciare, perch\u00e9 imponeva alla Germania di pagare non solo per la sconfitta sul campo, ma anche perch\u00e9 ritenuta responsabile di aver provocato la guerra. E proprio per obbligare la Germania a firmare il trattato, gli Alleati si rifiutarono di togliere il blocco navale fino a che la Germania non avesse firmato, assumendosi di fatto tutta la responsabilit\u00e0 e la colpa della guerra.\nLa spartizione delle colonie e le aspettative dell'Italia.\nUn primo terreno di scontro tra gli alleati fu costituito dalle ex colonie tedesche appena conquistate, che non sarebbero state pi\u00f9 restituite alla Germania. La soluzione adottata fu quella di istituire un sistema di mandati che la Societ\u00e0 delle Nazioni avrebbe affidato alle potenze vincitrici. Tali mandati erano soggetti a condizioni. Quelli di Africa e Pacifico, per esempio, imponevano di non impegnarsi nel commercio degli schiavi.\nI territori turchi furono distribuiti con diversi mandati; la Francia ebbe la Siria e il Libano, la Gran Bretagna ebbe la Mesopotamia (l'attuale Iraq) e la Palestina, nella cui parte occidentale si impegn\u00f2 a creare un \"focolare\" per gli ebrei. Il Sudafrica fu ricompensato per il suo sforzo bellico con un mandato sull'Africa sudoccidentale tedesca. Il Camerun e il Togo furono spartiti tra Gran Bretagna e Francia. Nel Pacifico, dove le colonie tedesche erano passate gi\u00e0 in altre mani nel 1914, allo scoppio della guerra il Giappone ottenne un mandato sulle isole Marianne, Caroline e Marshall, la Nuova Zelanda su Samoa e l'Australia sulla Nuova Guinea Tedesca. Mentre Nauru, ricca di fosfati e ambita da Australia, Nuova Zelanda e Gran Bretagna, fu affidata, com'era prevedibile, all'Impero britannico.\nNon pochi dei paesi vincitori rimasero scontenti. Il Belgio si vide negare l'assegnazione dell'Africa Orientale tedesca, che aveva occupato e che avrebbe voluto conservare, ricevendo in cambio il Ruanda-Urundi, un territorio senza sbocchi sul mare. Sugli stessi territori aveva messo gli occhi anche il Portogallo, ma siccome erano ambiti anche dalla Gran Bretagna, dovette accontentarsi del \"triangolo di Kionga\", nel Mozambico settentrionale. L'Italia chiese mano libera per i commerci con l'Abissinia, ma tale richiesta fu respinta, cos\u00ec come per l'Africa settentrionale e orientale, dato che avrebbero potute esser soddisfatte solo a spese di Francia e Gran Bretagna (e quest'ultima fece la parte del leone nella distribuzione delle colonie). Un tentativo di ingrandire le colonie italiane oltre il Corno d'Africa era quello di un'espansione che andasse dal mar Mediterraneo al golfo di Guinea. Il progetto non venne mai esplicitato pubblicamente, ma fu chiaro durante le trattative per il trattato di Versailles (1919), dopo la prima guerra mondiale, che caus\u00f2 frizioni diplomatiche con la Francia. Per realizzare questa intenzione, avendo gi\u00e0 formale possesso della Libia, il corpo diplomatico italiano chiese di avere la colonia tedesca del Camerun e cerc\u00f2 di ottenere, come compenso per la partecipazione alla guerra mondiale, il passaggio del Ciad dalla Francia all'Italia. Il progetto fall\u00ec quando il Camerun venne assegnato alla Francia e l'Italia ottenne solamente l'Oltregiuba, oltre a una ridefinizione dei confini tra la Libia e ed il Ciad, possedimento francese.\nUna delle richieste italiane durante il trattato di Versailles dopo la prima guerra mondiale fu quella di annettere la Somalia francese e il Somaliland in cambio della rinuncia alla partecipazione nella ripartizione delle colonie tedesche tra le forze dell'Intesa. Il tentativo non ebbe seguito. Fu l'ultima manovra dello Stato liberale, prima del fascismo, relativa alla penetrazione nel Corno d'Africa.\nIl memorandum di Fontainebleau.\nLloyd George cominci\u00f2 a dubitare delle dure condizioni che la Francia e Clemenceau in particolare, insistevano ad applicare nei confronti della Germania. Il 25 marzo, durante la conferenza, Lloyd George si rec\u00f2 a Fontainebleau convinto di chiarire a s\u00e9 stesso come secondo lui andasse trattata la Germania. In un memorandum dichiar\u00f2 che la sua preoccupazione era quella di creare una pace perpetua, non una pace che durasse trent'anni. Adottando misure punitive, forse si sarebbe ottenuta una pace transitoria: \u00abIl mantenimento della pace dipender\u00e0 dal fatto che non sorgano costantemente motivi che spingano il patriottismo, il senso di giustizia o di lealt\u00e0 a chiedere di raddrizzare i torti. [\u2026] La nostra pace dovrebbe essere dettata da giudici impegnati in un processo che non li tocca personalmente nelle emozioni e negli interessi, e non gi\u00e0 nello spirito della vendetta selvaggia\u00bb.\nLloyd George critic\u00f2 quelle stesse clausole che proprio allora andavano formulando, deprecando l'idea di mettere i tedeschi sotto dominio altrui, sottolineando che i tedeschi erano \u00aborgogliosi, intelligenti e con grandi tradizioni\u00bb, e che non avrebbero sopportato di essere governati da \u00abrazze che essi giudicavano inferiori, alcune delle quali, almeno per il momento, meritavano quella definizione\u00bb. Dichiarando poi di non riuscire ad immaginare un motivo pi\u00f9 fondato per una guerra futura, dove la Germania, circondata da \u00abinnumerevoli piccoli stati contenenti masse di tedeschi che chiedono a gran voce il ricongiungimento alla terra natale\u00bb, avrebbe certamente sfruttato l'occasione per una guerra nell'Europa orientale.\nLe argomentazioni caddero nel vuoto. Il giorno seguente quando venne discusso il memorandum, Clemenceau osserv\u00f2: \u00abSe gli inglesi sono tanto ansiosi di pacificare la Germania, che guardino oltremare [\u2026] e facciano concessioni coloniali, navali o commerciali\u00bb. Lloyd George, contrariato, rispose all'affermazione di Clemenceau ribattendo: \u00abQuello a cui la Francia tiene davvero \u00e8 che i tedeschi di Danzica siano ceduti ai polacchi\u00bb. Questi scambi di battute erano sintomo delle crescenti divergenze tra Londra e Parigi.\nClemenceau d'altro canto era convinto che il trattato costituisse la miglior occasione per garantirsi la protezione contro la Germania, che aveva quasi il doppio della popolazione francese e a cui bisognava far capire, con gesti di deliberata durezza, che non le sarebbe convenuto covare sentimenti di vendetta. Il primo ministro britannico riteneva questo comportamento pi\u00f9 idoneo a provocare un futuro conflitto, e al suo ritorno a Parigi si oppose inutilmente alla cessione alla Polonia dei territori a prevalenza tedesca. Le sue proteste non riuscirono per\u00f2 a piegare la volont\u00e0 francese di privare la Germania di grosse fette di territorio nazionale e quindi di popolazione. Il solo mantenimento dell'unit\u00e0 tedesca scontent\u00f2 i francesi, che avrebbero voluto riprendere in qualche modo l'idea napoleonica di uno Stato autonomo dei territori tedeschi sulla riva sinistra del Reno, accontentandosi dell'occupazione di quei territori per quindici anni.\nLa questione belga.\nL'invasione tedesca del Belgio avvenuta nel 1914 catapult\u00f2 il piccolo Stato industrializzato e ricco al centro dell'opinione pubblica mondiale. Era stata violata la sua neutralit\u00e0, un tempo garantita dalla stessa Prussia, e la sua resistenza di fronte ad un nemico decisamente pi\u00f9 forte e preparato era risultata molto pi\u00f9 grande di quanto ci si potesse aspettare. Grazie alla tenace resistenza durante l'assedio di Liegi, che riusc\u00ec ad ostacolare significativamente l'avanzata tedesca verso Parigi, il mondo intero si schier\u00f2 a favore del Belgio e del suo re Alberto I, al cui fianco si un\u00ec subito la Gran Bretagna. Anche in un secondo momento, quando le speranze di una guerra rapida si infransero nelle trincee del fronte occidentale, gli alleati continuavano ad avere bisogno di una \"causa superiore\" per compattare l'opinione pubblica nello sforzo bellico.\nLe promesse che per quattro anni gli anglo-francesi fecero al governo belga in esilio a Le Havre convinsero i governanti e il re Alberto I che alla conclusione del conflitto il Belgio avrebbe avuto quanto gli spettasse. La classe politica belga si present\u00f2 quindi a Parigi con aspettative gonfiate ed esagerate, ma non avevano capito che quattro anni di stragi, distruzioni, esaurimento economico e debiti inimmaginabili a livello mondiale, avevano cambiato le priorit\u00e0 economiche e geopolitiche delle potenze alleate.\nFin dai primi giorni la delegazione belga cap\u00ec che le promesse non rappresentavano una garanzia. Il capo delegazione Paul Hymans protest\u00f2 veemente contro il metodo di lavoro poco democratico che si stava consumando durante la conferenza, dove i grandi cinque precludevano ogni intervento di altre nazioni. Il 12 febbraio, Hymans ottenne la creazione di una commissione speciale per esaminare le frontiere del Belgio, e nonostante non ottenesse nulla nei confronti delle frontiere con i Paesi Bassi, uno Stato che era rimasto neutrale per tutta la guerra, ricevette alcune concessioni al confine con la Germania. Il territorio di Eupen fu concesso al Belgio nonostante le proteste tedesche e della popolazione prevalentemente germanica nella zona.\nDiversa fu la situazione per l'Africa, dove le rivendicazioni belghe dei territori tedeschi dell'Africa orientale non furono accolte dagli alleati, in quanto la Gran Bretagna ambiva al sogno di un'Africa orientale tutta britannica, con una ferrovia che collegasse Il Cairo con Citt\u00e0 del Capo. Il Belgio cos\u00ec ottenne solo il Ruanda-Urundi, un territorio senza sbocco sul mare.\nUna discussione ancor pi\u00f9 animata avvenne per le riparazioni di guerra. Anche in questo caso il Belgio era convinto di poter avere un trattamento privilegiato, tenuto conto del modo in cui era stato devastato della guerra e dall'occupazione tedesca: infrastrutture distrutte, una disoccupazione che toccava il milione di persone, e l'inflazione pi\u00f9 alta d'Europa, che port\u00f2 nel 1920 un costo della vita superiore del 470% al confronto con il 1914. Anche in questo caso gli alleati non mantennero le solenni promesse: il pagamento degli indennizzi si scontrava con le ambizioni anglo-francesi, che capivano che le risorse tedesche non erano infinite. Ma per la ripresa economica del Belgio, gli indennizzi tedeschi erano fondamentali. Lloyd George, che vedeva con antipatia Hymans, non fu disposto a fare nessuna concessione. Ad aprile il re Alberto I e il primo ministro L\u00e9on Delacroix si recarono di persona a Parigi per difendere di persona il punto di vista belga. Queste visite, assieme all'atteggiamento benevolo degli Stati Uniti, contribuirono a vincere le resistenze britanniche e francesi, ma il Belgio ottenne gran parte delle riparazioni che chiedeva grazie alla minaccia di Hymans di abbandonare la conferenza e non firmare il trattato, come peraltro aveva gi\u00e0 fatto l'Italia e minacciava di fare il Giappone. Gli alleati non potevano permettersi anche il ritiro di un paese simbolo come il Belgio.\nLa questione italiana.\nCon la fine della prima guerra mondiale, essendo l'Italia risultata anch'essa vittoriosa nel conflitto, alla conferenza di pace richiese che venisse applicato alla lettera il patto di Londra, la cui applicazione integrale avrebbe consentito all'Italia di ottenere buona parte della Dalmazia con le isole adiacenti, aumentando le richieste con la concessione anche della citt\u00e0 di Fiume a motivo della prevalenza numerica dell'etnia italiana nel capoluogo quarnerino. I contrasti con Wilson furono netti; il presidente statunitense non era disponibile ad applicare alla lettera il patto di Londra e non era disponibile ad accettare le richieste di Roma a spese degli slavi, perch\u00e9 \u00absi spianerebbe la strada all'influenza russa e allo sviluppo di un blocco navale dell'Europa occidentale\u00bb. La Francia inoltre non vedeva di buon occhio una Dalmazia italiana poich\u00e9 avrebbe consentito all'Italia di controllare i traffici provenienti dal Danubio. Il risultato fu che le potenze dell'Intesa alleate dell'Italia opposero un rifiuto e ritrattarono parte di quanto promesso nel 1915.\nIl neonato Regno dei Serbi, Croati e Sloveni (SHS) entr\u00f2 in fortissimo contrasto con l'Italia, reclamando non solo i territori assegnati dal patto all'Italia (Trieste, Gorizia, Istria, Dalmazia settentrionale), ma anche la Slavia veneta, appartenente al Regno d'Italia fin dal 1866. Secondo la delegazione jugoslava, tutte queste terre andavano assegnate al Regno SHS per motivi etnici e politici. La citt\u00e0 di Trieste, pur riconosciuta di maggioranza italiana, doveva diventare jugoslava secondo il principio per cui le citt\u00e0 dovevano seguire le sorti dell'entroterra circostante, a maggioranza slava. Lo stesso criterio doveva essere seguito per la citt\u00e0 di Fiume, la cui maggioranza relativa di popolazione italiana era considerata in realt\u00e0 costituita in massima parte di slavi italianizzati. L'irredentismo nazionalista italiano, rafforzatosi nel corso della guerra, si spost\u00f2 su posizioni di aperta e radicale contestazione dell'ordine costituito. Dopo l'abbandono della conferenza da parte dei delegati italiani, il mito della \"vittoria mutilata\" e le mire espansionistiche nell'Adriatico divennero i punti di forza di un movimento che raccolse le tensioni di una fascia sociale eterogenea, della quale fecero parte gli Arditi, gli unici capaci di dare una svolta coraggiosa all'atteggiamento del governo. In molti ambienti si diffuse la convinzione, alimentata dai giornali e da alcuni intellettuali, che gli oltre seicentomila morti della guerra erano stati \"traditi\", mandati inutilmente al macello, e tre anni di sofferenze erano servite solo a distruggere l'Impero asburgico ai confini d'Italia per costruirne uno nuovo e ancora pi\u00f9 ostile ad essa.\nIl governo italiano dal canto suo fu diviso sul da farsi: Vittorio Emanuele Orlando era un sostenitore del riconoscimento delle nazionalit\u00e0 in opposizione alla politica decisamente imperialistica del Sonnino: il contrasto fra i due politici italiani fu fatale; se Orlando, disposto a rinunciare alla Dalmazia, richiedeva l'annessione di Fiume, Sonnino non intendeva cedere sulla Dalmazia, cosicch\u00e9 l'Italia fin\u00ec col richiedere entrambi i territori, senza ottenere nessuno dei due. A seguito di un appello diretto di Wilson al popolo italiano che scavalc\u00f2 il governo del Paese, Vittorio Emanuele Orlando abbandon\u00f2 per protesta la conferenza di pace di Parigi. In mancanza del presidente del consiglio italiano, le trattative per\u00f2 continuarono lo stesso, tanto che la delegazione italiana ritorn\u00f2 sui suoi passi. Il 10 settembre 1919, il nuovo presidente del consiglio Francesco Saverio Nitti sottoscrisse il trattato di Saint-Germain, che definiva i confini italo-austriaci, ma non quelli orientali.\nDue giorni dopo, il 12 settembre 1919, una forza volontaria irregolare di nazionalisti ed ex combattenti italiani, guidata dal poeta D'Annunzio, occup\u00f2 militarmente la citt\u00e0 di Fiume chiedendone l'annessione all'Italia. Solo la caduta del governo Nitti per il quinto e ultimo governo Giolitti riusc\u00ec a sbloccare la situazione; Giolitti, con il trattato di Rapallo del 12 novembre 1920, raggiunse un accordo con gli jugoslavi: l'Italia acquisiva quasi per intero il Litorale austriaco comprendente le citt\u00e0 di Gorizia e Trieste col loro circondario, nonch\u00e9 la quasi totalit\u00e0 dell'Istria e le isole quarnerine di Cherso e Lussino. Della Dalmazia promessa col patto di Londra all'Italia andarono solo la citt\u00e0 di Zara, le isole di L\u00e0gosta e Cazza e l'arcipelago di Pelagosa. Il resto della regione fu assegnata al Regno dei Serbi, Croati e Sloveni. Fiume veniva riconosciuta citt\u00e0 indipendente, ma D'Annunzio non riconobbe validit\u00e0 al trattato di Rapallo giungendo a dichiarare guerra all'Italia: il poeta e le formazioni irregolari vennero costretti ad abbandonare la citt\u00e0 solo dopo un intervento di forza da parte delle forze armate italiane (cosiddetto \"Natale di sangue\" della fine di dicembre del 1920).\nLa posizione verso la Russia bolscevica.\nTra le nazioni riunite alla conferenza non era presente la Russia bolscevica. Le nazioni vincitrici ritenevano l'influenza bolscevica un \u00abpericolo sociale e politico\u00bb da isolare, ma che non avrebbe potuto essere stroncato con un intervento militare, peraltro in corso dalla firma del duro trattato di Brest-Litovsk. Francia, Gran Bretagna e Stati Uniti non avevano forze sufficienti per un attacco in forze atto a sostenere l'Armata Bianca che si opponeva all'Armata Rossa bolscevica nella guerra civile che insanguinava l'ex impero zarista. Il governo bolscevico dal proprio canto era disponibile a far fronte ai debiti zaristi, a pagarne gli interessi in materie prime e a fare concessioni territoriali e minerarie, per garantire la sopravvivenza del neonato governo impegnato nella sanguinosa guerra civile. Tutto ci\u00f2 venne per\u00f2 recepito da Wilson e Lloyd George come un insulto, come tentativo di comprare la benevolenza dei grandi stati capitalisti.\nMa n\u00e9 i fautori della crociata antibolscevica, n\u00e9 i governi occidentali volevano far digerire all'opinione pubblica dei negoziati con la Russia dei soviet, cos\u00ec le proposte e le concessioni bolsceviche caddero nel vuoto. Nessuno era disposto a mandare truppe in Russia, nessuno era disposto ad accettare trattative con il governo di Lenin, solo gli Stati Uniti colsero l'occasione di guadagnare qualcosa dalla situazione in Russia, cos\u00ec fu approvato il progetto di Herbert Hoover di estendere alla Russia l'opera di assistenza alimentare gi\u00e0 sperimentata in Belgio. Una delle ultime decisioni prese durante la conferenza fu proprio la fine del conflitto contro la Russia, che si stava rivelando troppo costoso e troppo distante dalle necessit\u00e0 degli stati europei, e il 18 novembre 1919 le ultime unit\u00e0 statunitensi lasciarono Arcangelo e Vladivostok.\nConclusione della conferenza.\nEntro la fine del 1919 Germania, Austria e Bulgaria firmarono i rispettivi trattati di pace, quest'ultima cedette il suo unico sbocco sul mar Egeo, la Tracia, agli alleati che in seguito la trasferirono alla Grecia. La Dobrugia fu ceduta alla Romania, mentre la Jugoslavia ricevette i territori di Strumica e Tzaribrod e 50.000 tonnellate di carbone l'anno per cinque anni. In Ungheria i torbidi mesi di governo comunista di B\u00e9la Kun ritardarono la stipulazione della pace, ma il 4 giugno 1920 l'ultimo nucleo territoriale di quelli che un tempo furono gli imperi centrali accett\u00f2 il trattato di Trianon; la Cecoslovacchia acquis\u00ec le ex regioni ungheresi della Rutenia e della Slovacchia, la Romania acquis\u00ec la Transilvania e la Bucovina mentre la regione del Banato fu divisa tra la Romania e la Jugoslavia, togliendo quindi qualsiasi sbocco al mare all'Ungheria, guidata per ironia della sorte dall'ammiraglio dell'ex flotta austro-ungarica Mikl\u00f3s Horthy.\nIl 19 novembre il Senato statunitense respinse il trattato di Versailles. Fu un duro colpo per coloro che avevano sperato nell'alleato d'oltremare come un contributore nel far rispettare il trattato, e che desse un aiuto economico all'Europa. L'intero trattato era stato concepito partendo dall'assunto che gli Stati Uniti avrebbero assunto un ruolo attivo, la Francia fu dissuasa dal creare uno Stato cuscinetto fra s\u00e9 e la Germania in cambio del sostegno armato degli Stati Uniti. L'intero trattato era stato \u00abdeliberatamente e ingegnosamente costruito da Wilson in persona, in modo tale che la collaborazione statunitense risultasse essenziale\u00bb. Il trattato di Versailles entr\u00f2 in vigore il 10 gennaio 1920, lasciando l'Europa abbandonata a s\u00e9 stessa. All'entrata in vigore del trattato corrispose l'istituzione della Societ\u00e0 delle Nazioni, la quale nasceva gi\u00e0 incrinata: la Russia non ne faceva parte e neppure la Germania, mentre la Cina si sentiva offesa perch\u00e9 i giapponesi, nonostante le proteste alleate, si erano annessi la provincia dello Shantung, in precedenza in mano tedesca.\nTuttavia la Societ\u00e0 delle Nazioni racchiudeva in s\u00e9 le speranze di milioni di persone che guardavano ad essa come un modo di dirimere le dispute internazionali senza far ricorso alla forza. Speranze contenute nei suoi 26 articoli, che prevedevano la consultazione, e quindi all'azione collettiva, nel caso di aggressione senza provocazione. Ma perfino nei nuovi stati nati dalla volont\u00e0 delle minoranze, nascevano le aspirazioni di nuove minoranze i cui diritti venivano continuamente calpestati, e alle quali la Societ\u00e0 offriva pi\u00f9 una speranza che un vero e proprio appoggio. Le minoranze tedesche in Polonia e Cecoslovacchia, le minoranze ungheresi in Romania e Cecoslovacchia, la minoranza ucraina in Polonia, covavano risentimenti simili a quelli che prima del 1914 avevano innescato la spirale della guerra."}
{"id": "117970", "revid": "6923", "url": "https://it.wikipedia.org/wiki?curid=117970", "title": "Haifa", "text": "Haifa, in italiano Caifa (, \"\u1e24efa\" ; , ), \u00e8 una citt\u00e0 di 268.200 abitanti di Israele, capoluogo del distretto omonimo e posta sulla baia omonima. \u00c8 un importante porto e centro industriale. Haifa ad oggi \u00e8 il secondo scalo marittimo per attivit\u00e0 in Israele dopo Ashdod.\nStoria.\nCostruita ai piedi del monte Carmelo, in una baia naturale, fu fondata nell'antichit\u00e0. Ai piedi del Carmelo, in una zona ormai inglobata nella citt\u00e0, vi \u00e8 una grotta nella quale, secondo tradizione, dimor\u00f2 il profeta Elia.\nLa citt\u00e0 di Haifa \u00e8 citata nel Talmud come una piccola citt\u00e0 contadina. Nel VII secolo, la citt\u00e0 era controllata dai Bizantini fino alla conquista dei Persiani e poi degli Arabi. Intorno al 1100, Haifa, allora luogo di importanza minore (la citt\u00e0 principale era San Giovanni d'Acri), pass\u00f2 per un breve periodo sotto il controllo dei Crociati divenendo la sede della Signoria di Haifa.\nNel 1265 la citt\u00e0 venne conquistata dai Mamelucchi; malgrado la citt\u00e0 avesse le caratteristiche di porto naturale, l'incuria delle amministrazioni arabe prima e ottomane dopo lasci\u00f2 la citt\u00e0 desolata fino al XVIII secolo.\nNel 1761 \u1e92\u0101hir al-\u02bfUmar al-Zayd\u0101n\u012b, governatore dell'area della Galilea, distrusse e ricostru\u00ec la citt\u00e0 in una nuova posizione, circondata da murature sottili. Questo evento \u00e8 ricordato come l'inizio dell'era moderna della citt\u00e0. Dal 1775 la citt\u00e0 venne amministrata dagli Ottomani fino al 1918, tranne due brevi periodi; la campagna di Napoleone Bonaparte del 1799 e, fra il 1831 e il 1840, l'amministrazione egiziana di Ibrahim Pasha, il figlio di Mehmet Ali.\nAll'inizio del XX secolo, gli abitanti di Haifa erano circa 100.000, formati per l'82% da arabi musulmani, per il 14% da Palestinesi cristiani e per il 4% da ebrei.\nDopo la conquista della Palestina da parte delle truppe britanniche del generale Allenby, e la costituzione del Mandato britannico da parte della Societ\u00e0 delle Nazioni, Haifa fu scelta come sito del nuovo porto; in precedenza l'unico porto praticabile era Giaffa, che per\u00f2 non aveva fondale sufficiente allo sbarco di natanti pi\u00f9 grandi delle chiatte.\nLo sviluppo della citt\u00e0 aument\u00f2 in modo rapido, e si rinforz\u00f2 la presenza ebraica, che nel 1947, alla data della risoluzione ONU di spartizione (che assegnava Haifa alla componente ebraica), era paragonabile per quantit\u00e0 a quella araba. A seguito della risoluzione ONU, anche a Haifa si cre\u00f2 una condizione di guerra civile, con attentati terroristici da ambo le parti in lotta.\nNel 1947, il gruppo di militanti ebraici dell'Irgun lanci\u00f2 due bombe in mezzo alla folla di palestinesi che stavano aspettando i lavori della costruzione di una raffineria a Haifa, causando la morte di 6 persone ed il ferimento di altri 42. Come reazione a tale episodio 2.000 impiegati arabi insorsero e uccisero 39 impiegati ebrei. Tale episodio \u00e8 conosciuto come il \"Massacro della raffineria petrolifera di Haifa\".\nIl 23 aprile 1948 una forza di 5.000 soldati israeliani, condotti dalla Brigata Karmeli, deport\u00f2 circa 80.000 palestinesi. La deportazione \u00e8 considerata dai palestinesi parte della \"Nakba\" (\"catastrofe\"), l'insieme di deportazioni e distruzioni che accompagn\u00f2 la creazione dello stato di Israele provocando circa 750.000 rifugiati palestinesi.\nSociet\u00e0.\nHaifa costituisce la terza citt\u00e0 di Israele, contando 285.316 abitanti.\nFin dal XX secolo, Haifa ospita una popolazione multietnica e multireligiosa. Il gruppo maggioritario \u00e8 oggi rappresentato dagli ebrei israeliani, che compongono l'82% della popolazione e che sono concentrati nei quartieri pi\u00f9 alti. Un quarto della popolazione cittadina \u00e8 costituito in particolare da immigrati dall'ex Unione Sovietica, per la maggior parte ebrei, ma comprendenti anche russi non ebrei.\nGli arabi israeliani costituiscono il 10% della popolazione e sono concentrati nella parte bassa della citt\u00e0, costituendo la maggioranza nei quartieri costieri di Wadi Nisnas, Abbas e Halissa. La maggior parte della comunit\u00e0 araba \u00e8 costituita da cristiani, ai quali seguono i musulmani. Un quinto dei musulmani di Haifa sono ahmadi. Malgrado avvengano episodi di ostilit\u00e0, Haifa \u00e8 generalmente considerata un esempio di coesistenza pacifica tra arabi ed ebrei israeliani. Haifa \u00e8 poi considerata un centro della cultura araba liberale, fin dai tempi del mandato britannico.\nLa comunit\u00e0 ebraica tende ad essere dominata dalla componente laica, che costituisce il 66,6% degli ebrei (dato molto pi\u00f9 alto rispetto alla media nazionale, attestata a poco pi\u00f9 del 40%), seguita da un 25,7% di tradizionalisti, un 5% di religiosi e un 2,6% di ultra-ortodossi.\nHaifa \u00e8 la sede mondiale amministrativa e spirituale della religione Bah\u00e1'\u00ed.\nCultura.\nNonostante nell'immaginario sia una citt\u00e0 industriale, Haifa \u00e8 il centro culturale del nord di Israele. Negli anni cinquanta, si fece uno sforzo particolare per incoraggiare gli autori e poeti a trasferirsi in citt\u00e0, si fond\u00f2, grazie allo spirito d'iniziativa del regista e direttore teatrale Yoseph Millo, il \"Teatro Haifa\", il primo teatro comunale fondato nel paese, di cui Millo assunse la direzione. Il teatro principale arabo \u00e8 \"Al-Midan Theater\". Altri teatri sono il \"Centro Krieger per le arti dello spettacolo\" e il \"Rappaport Art and Culture Center\". Il Centro Congressi ospita mostre, concerti ed eventi. La \"New Haifa Symphony Orchestra\", fondata nel 1950, ha oltre 5.000 abbonati.\nNel 2004, 49.000 persone hanno partecipato ai suoi concerti. La cineteca di Haifa, fondata nel 1975, ospita l'annuale \"Film Festival\". Haifa dispone di 29 sale cinematografiche. La citt\u00e0 pubblica un giornale locale, \"Yediot Haifa\", ed ha una propria stazione radio, Radio Haifa. Durante gli anni 1990, Haifa ha ospitato il \"Rock &amp; Blues Festival\" che ha caratterizzato molti musicisti come Bob Dylan, Nick Cave, PJ Harvey e Blur.\nGeografia antropica.\nHinterland.\nLe attivit\u00e0 industriali della zona di Haifa si svolgono soprattutto nella cosiddetta zona delle \"Krayot\", in ebraico \u05e7\u05e8\u05d9\u05d5\u05ea, \"villaggi\", di cui fanno parte le cittadine di Kiryat Bialik, Kiryat Ata, Kiryat Motzkin, Kiryat Tivon, e che \u00e8 compresa tra Haifa ed Acco/Acri, ed occupa quindi il golfo di Haifa. Per tale ragione la zona \u00e8 anche detta \"Mifratz Heifa\", \u05de\u05e4\u05e8\u05e5 \u05d7\u05d9\u05e4\u05d4 ossia \"Golfo di Haifa\".\nEconomia.\nLa compagnia Noble Energy ha scoperto nel gennaio 2009 pi\u00f9 di tre miliardi di piedi cubici (1 piede= 0.3048 m) di gas naturale al largo delle coste settentrionali di Israele. Il sito \u00e8 chiamato Tamar-1 e si trova 56 miglia a ovest del porto di Haifa. Il Ministero libanese dell'energia e delle risorse idriche ha espresso interesse per il deposito di gas naturale. Il Ministero sostiene che il deposito potrebbe essere situato nelle acque territoriali libanesi. Il ministero dell'energie libanese intende fare pressione affinch\u00e9 il sito venga registrato sotto l'autorit\u00e0 delle Nazioni Unite, in quanto vi \u00e8 la possibilit\u00e0 che Tamar-1 si trovi effettivamente in acque territoriali libanesi.\nSport.\nCalcio.\nLe squadre principali della citt\u00e0 sono il Moadon Kaduregel Hapoel Haifa e il Maccabi Haifa."}
{"id": "117971", "revid": "76963", "url": "https://it.wikipedia.org/wiki?curid=117971", "title": "James Ensor", "text": "Biografia.\nIntroverso e misantropo, trascorse gran parte della sua vita nella sua citt\u00e0 natale, dedicandosi ad una pittura che fu una delle manifestazioni pi\u00f9 significative del periodo e che si pose al centro della cultura del tempo. Nel 1877 s'iscrisse all'Accademia di belle arti di Bruxelles, dove rimase fino al 1880, entrando in contatto con gli ambienti anarchici e intellettuali della citt\u00e0 e dove, nel 1881, tenne la prima mostra personale.\nLe opere di questo periodo, che arriv\u00f2 fino al 1885 circa, formano il cosiddetto \"periodo scuro\", in cui i colori sono profondi e cupi, con una luce attenuata ma vibrante; in questo si vede l'influenza del naturalismo tipico della tradizione fiamminga e dei realisti francesi, in particolare di Gustave Courbet. I temi preferiti si rifanno alla tradizione fiamminga: nature morte, ritratti, interni borghesi intimi e malinconici, paesaggi dall'orizzonte piatto e basso, con una luce suggestiva che ricorda William Turner. Queste opere si avvicinano parzialmente all'impressionismo di \u00c9douard Manet, di Edgar Degas e di Claude Monet, senza tuttavia arrivare all'ariosa immediatezza, all'abbandono alla natura, alla luminosit\u00e0 che sfalda la forma.\nTra simbolismo ed espressionismo: la secessione.\nVerso il 1885, rielaborando l'uso del colore brillante degli impressionisti e la grottesca immaginazione dei primi maestri fiamminghi, come Hieronymus Bosch e Pieter Bruegel il Vecchio, Ensor si rivolse verso i temi e gli stili dell'avanguardia. Si accost\u00f2 cos\u00ec a suo modo al Simbolismo e al Decadentismo, svolgendo un ruolo determinante nel rinnovamento dell'arte belga e anticipando le correnti dei fauves e dell'Espressionismo. Il distacco dalla visione naturalistica rivela nel pittore quella crisi del rapporto tra l'uomo e la natura, e quella tendenza all'allusione simbolica tipica di tutta l'arte postimpressionista.\nQuesto processo di trasfigurazione della realt\u00e0 \u00e8 basato su un linguaggio fatto di colori puri e aspri, con vibranti colpi di pennello interrotti che accrescono l'effetto violento dei suoi soggetti. La tavolozza si schiarisce ed appaiono elementi inquietanti come maschere, scheletri, spettri e demoni, usati per mettere in satira gli aspetti pi\u00f9 tipici del mondo borghese. L'antica immagine della morte si nasconde dietro maschere spaventose, cariche di un simbolismo ambiguo ed ossessivo, tipico del clima decadente di fine secolo.\nLa vena grottesca oscilla tra ironia ed inquietudine, in una specie di incubo in cui sogno e realt\u00e0 si confondono, anticipando il surrealismo. Per i suoi soggetti, Ensor prese spesso spunto dai vacanzieri di Ostenda, che lo riempivano di disgusto: ritraendo gli individui come pagliacci o scheletri, o sostituendo le loro facce con maschere di carnevale, rappresent\u00f2 l'umanit\u00e0 come stupida, vana e ripugnante.\nL'influsso di Ensor sull'arte del XX secolo.\nIl suo lavoro esercit\u00f2 un importante influsso sulla pittura del XX secolo: i suoi soggetti aprirono la strada al Surrealismo e al Dadaismo, mentre la sua tecnica, in modo particolare l'uso del pennello e il senso del colore, condusse direttamente all'Espressionismo. Alla cultura del suo tempo Ensor non partecip\u00f2 attivamente, anche perch\u00e9 le sue opere erano spesso rifiutate alle esposizioni, per la loro eccentricit\u00e0; si limit\u00f2 ad unirsi al gruppo di artisti d'avanguerdia, denominato \"La Chrysalide\", poi al gruppo noto come \"Les XX\" e a pubblicare alcuni scritti violentemente polemici verso la critica ufficiale.\nMolto importante \u00e8 anche la sua produzione di incisioni e disegni, con paesaggi e scene di vita quotidiana: anche in queste opere l'intreccio di sogno e realt\u00e0 precorre il Surrealismo. Con il nuovo secolo i critici rivalutarono e apprezzarono il suo stile, ma la sua vena artistica aveva ormai perduto quella carica aggressivamente ironica e fantastica che ne aveva costituito il carattere pi\u00f9 originale.\nMor\u00ec il 19 novembre 1949 a Ostenda. Nella casa in cui ha passato gran parte della sua vita \u00e8 oggi presente un museo dedicato al suo lavoro."}
{"id": "117972", "revid": "1705737", "url": "https://it.wikipedia.org/wiki?curid=117972", "title": "Thomas Jonathan Jackson", "text": " Ufficiale nell'US Army divenne tenente generale nell'esercito degli Stati Confederati durante la guerra di secessione. Fu soprannominato Stonewall (\"Muro di pietra\") per aver resistito con grande determinazione il 21 luglio 1861 all'avanzata unionista, in una fase della prima battaglia di Bull Run nel corso della guerra di secessione.\nJackson \u00e8 spesso considerato uno dei comandanti pi\u00f9 dotati dell'intera storia militare statunitense e la sua caduta in combattimento costitu\u00ec un durissimo colpo per il destino della Confederazione.\nIl soprannome gli fu dato da un suo sottoposto, il brigadier generale Barnard Elliott Bee, Jr. che, qualche ora prima di morire sul campo, comment\u00f2 la copertura impavida assicurata alle sue truppe in ritirata dal suo superiore esclamando che egli stava resistendo \u00abcome un bastione di pietra\u00bb. Che quel materiale non fosse servito solo a un \"muro\" del tutto simbolico \u00e8 dimostrato dal fatto che i combattimenti in quella giornata infuriarono intorno a una casa di pietra, sulla Henry House Hill, dalla quale l'artiglieria pot\u00e9 colpire le posizioni unioniste e che pertanto ebbe una notevole rilevanza tattica.\nInfanzia e giovent\u00f9.\nThomas Jonathan Jackson fu il terzo figlio di Julia Neale Jackson (1789\u20131831) e dell'avvocato Jonathan Jackson (1790\u20131826). Entrambi i genitori di Jackson erano originari della Virginia. La famiglia aveva gi\u00e0 avuto due bambini e vivevano tutti a Clarksburg, in quella che \u00e8 ora la Virginia Occidentale, allorch\u00e9 Thomas nacque.\nDue anni pi\u00f9 tardi la tragedia colp\u00ec la sua famiglia poich\u00e9 il padre e la sorella Elisabeth (di sei anni) morirono di febbre tifoidea. La madre di Jackson dette alla luce la sorella di Thomas, Laura Ann, il giorno seguente. Julia Jackson diventata vedova a 28 anni e piena di debiti dovette vendere ogni propriet\u00e0 di famiglia per pagarli. Rifiut\u00f2 la carit\u00e0 dell'ambiente familiare e si trasfer\u00ec in un piccolo monolocale. Julia si dedic\u00f2 per quasi quattro anni al cucito e all'insegnamento scolastico per mantenere se stessa e i suoi tre figlioletti. Nel 1830 si rispos\u00f2 ma il suo nuovo marito, anch'egli procuratore legale, non amava i figliastri e vi furono continui problemi finanziari. Mor\u00ec di complicazioni durante il parto del fratellastro di Thomas, lasciando orfani i suoi tre figli. Julia fu sepolta in una paesetto lungo il fiume James e il Kanawha Turnpike, nella contea di Fayette della Virginia Occidentale, in una tomba anonima e in una cassa da morto improvvisata.\nJackson aveva sette anni quando sua madre mor\u00ec e con la sorella Laura Ann fu mandato a vivere dal loro zio paterno, Cummins Jackson, che possedeva un mulino a Jackson's Mill (vicino all'attuale Weston, nella Virginia Occidentale). Cummins Jackson fu severo con Thomas Jackson, imponendo sovente il suo punto di vista sulle questioni, ci\u00f2 nonostante Thomas nutr\u00ec sempre ammirazione per lo zio Cummins nella sua veste di istitutore. Il fratello maggiore, Warren, and\u00f2 a vivere con altri parenti materni, ma mor\u00ec di tubercolosi nel 1841 all'et\u00e0 di 20 anni.\nJackson forn\u00ec il suo aiuto nella fattoria dello zio, portando al pascolo le pecore con l'aiuto di un cane da pastore, conducendo mandrie di buoi e lavorando duramente nei campi di grano e granturco. Non gli fu facile conseguire un'educazione formale ma frequentava la scuola, quando e se poteva. Gran parte della sua educazione fu da autodidatta. Spesso sedeva a leggere di notte alla luce tremolante del fuoco di legna di pino. Si racconta che una volta fece un accordo con uno degli schiavi dello zio perch\u00e9 lo rifornisse di legna di pino in cambio di lezioni per imparare a leggere. Ci\u00f2 violava la legge d'allora della Virginia che proibiva di insegnare a uno schiavo a leggere o scrivere e ci\u00f2 nonostante Jackson insegn\u00f2 all'uomo quanto gli aveva promesso. Nei suoi ultimi anni a Jackson's Mill, Thomas fu un insegnante.\nNel 1842 Jackson fu accolto nell'Accademia Militare degli Stati Uniti di West Point, New York. A causa della sua istruzione inadeguata ebbe difficolt\u00e0 con gli esami di ammissione. Da studente dovette lavorare assai pi\u00f9 duramente degli altri cadetti per assimilare le nozioni. Tuttavia, mostrando quella incrollabile determinazione che avrebbe caratterizzato l'intera sua vita, divenne uno dei cadetti pi\u00f9 vigorosi dell'Accademia. Il futuro generale Jackson si classific\u00f2 17\u00ba su 59 studenti della classe del 1846.\nEsercito degli Stati Uniti, la guerra contro il Messico.\nIl giovane tenente Jackson cominci\u00f2 la sua carriera nell'Esercito, nel Primo Reggimento Artiglieria. Fu inviato al fronte della guerra contro il Messico dal 1846 al 1848. Ancora una volta il suo inconsueto carattere emerse, quando rifiut\u00f2 di ubbidire a ci\u00f2 che pensava fosse un \u00abcattivo ordine\u00bb di far ritirare le sue truppe, fu messo a confronto con un altro superiore. Spieg\u00f2 le sue ragioni e afferm\u00f2 che con soli 50 uomini egli avrebbe potuto resistere e vincere in quella particolare situazione. Il suo punto di vista fu giudicato corretto e si guadagn\u00f2 sul campo una promozione al grado provvisorio di maggiore.\nServ\u00ec a Veracruz, Contreras, Chapultepec e Citt\u00e0 del Messico, guadagnandosi alla fine due promozioni. Mentre era in servizio in Messico, Jackson incontr\u00f2 per la prima volta Robert E. Lee.\nIstituto Militare della Virginia.\nNella primavera del 1851 a Thomas Jackson fu offerto, ed egli accett\u00f2, un posto di recente istituzione per insegnare all'Accademia Militare della Virginia (Virginia Military Institute, VMI), a Lexington, in Virginia. Divent\u00f2 professore di \"Filosofia naturale e sperimentale\" e Istruttore d'artiglieria. Le lezioni di Jackson sono ancor oggi impiegate al VMI perch\u00e9 trattano di elementi militari fondamentali, che sono senza tempo, cio\u00e8: disciplina, mobilit\u00e0, valutazione della forza e delle intenzioni del nemico nel mentre si tenta di mantenere il segreto sulle proprie ed efficacia dell'artiglieria in azione congiunta con la fanteria, in un attacco letteralmente combinato. Malgrado la qualit\u00e0 del suo lavoro, egli non fu per\u00f2 popolare come docente. Gli studenti scherzavano sulla sua apparente rigidit\u00e0, sulla sua natura religiosa e sui suoi tratti eccentrici. Per quanto fosse poco conosciuto dagli abitanti bianchi di Lexington, egli era rispettato dagli schiavi, ai quali mostr\u00f2 una gentilezza senza eccezioni e alla cui educazione morale lavor\u00f2 incessantemente. Durante quei tempi Jackson tenne anche una scuola domenicale per neri, schiavi e di condizione libera.\nMentre era Istruttore al VMI, nel 1853, Thomas Jackson spos\u00f2 Elinor \"Ellie\" Junkin, il cui padre era stato presidente del Washington College a Lexington. Ebbero un figlio, ma sfortunatamente Ellie mor\u00ec durante il parto e il neonato subito dopo la nascita.\nDopo un giro in Europa nel 1857, Jackson si spos\u00f2 ancora con Mary Anna Morrison del Carolina del Nord, dove suo padre era stato il primo presidente dell'Universit\u00e0 Davidson. Ebbero una figlia, chiamata Mary Graham, il 30 aprile 1858, ma la bimba mor\u00ec meno d'un mese pi\u00f9 tardi. Un'altra figlia nacque nel 1862, poco prima della morte del suo famoso padre. I Jackson la chiamarono Julia Laura, come sua madre e sua sorella.\nNel novembre 1859, su richiesta del Governatore della Virginia, il maggiore William Gilham, guid\u00f2 un contingente del Corpo dei Cadetti del VMI a Charles Town per assicurare una presenza militare supplementare all'esecuzione per impiccagione il 21 dicembre 1859 del militante abolizionista John Brown a seguito della sua incursione nell'arsenale militare federale di Harpers Ferry. Il maggiore Jackson fu posto al comando dell'artiglieria che consisteva di due obici manovrati da 21 cadetti.\nGuerra di secessione americana.\nNel 1861, allo scoppio della guerra di secessione americana, l'Esercito confederato aveva molte nuove reclute ed egli divenne Istruttore delle reclute del nuovo esercito. Ebbe infine il comando di una brigata. Il 27 aprile 1861, il Governatore della Virginia John Letcher ordin\u00f2 al colonnello Jackson di assumere il comando a Harpers Ferry, dove egli avrebbe organizzato la famosa Brigata Stonewall (\"Stonewall Brigade\"). La leggendaria brigata includeva il 2\u00ba, il 4\u00ba, il 5\u00ba, il 27\u00ba e il 33\u00ba Reggimento di Fanteria della Virginia. Tutte queste unit\u00e0 provenivano dalla regione della valle dello Shenandoah della Virginia.\nNel corso di questo incarico che svolse a Harpers Ferry, il colonnello Jackson balz\u00f2 di fronte a un soldato che stava per essere ucciso da un colpo di sciabola e uccise l'uomo che stava attaccando il soldato. Dopo la battaglia di Harpers Ferry, per il suo coraggio, fu promosso brigadier generale.\nJackson sal\u00ec alla ribalta e si guadagn\u00f2 il suo soprannome dopo la prima battaglia di Bull Run (conosciuta nel Sud come la prima battaglia di Manassas) nel luglio 1861, quando il brigadier generale Barnard E. Bee esort\u00f2 le sue truppe a radunarsi gridando, \u00abL\u00ec sta Jackson come un bastione di pietra! Radunatevi dietro i Virginiani!\u00bb. Jackson fu rapidamente promosso al comando di una divisione.\nNel maggio e nel giugno del 1862 ebbe un comando indipendente nella valle dello Shenandoah dove batt\u00e9 sonoramente le forze dell'Unione con una combinazione di grande audacia, eccellente conoscenza e accorto uso del terreno, cui s'aggiunse l'abilit\u00e0 di convincere le sue truppe del loro coraggio in marcia e in combattimento. Con meno di 17.000 uomini sconfisse 60.000 soldati unionisti con una serie di fulminee marce e brillanti scontri. La reputazione di \"Stonewall\" Jackson nel muovere le sue truppe merit\u00f2 loro la definizione di \u00abcavalleria appiedata\u00bb.\nNella primavera del 1862, McClellan guid\u00f2 la Campagna Peninsulare, un'avanzata imponente dell'Unione da Hampton Roads a Fort Monroe attraverso la penisola della Virginia, fra i fiumi York e James. Le forze unioniste raggiunsero le difese di Richmond il 1\u00ba giugno. Dopo la fine della campagna della Valle dello Shenandoah a met\u00e0 giugno, Jackson e le sue truppe furono richiamate a Richmond per fornirvi il loro aiuto. Utilizzando un tunnel ferroviario sotto le Blue Ridge Mountains egli seppe cosa fosse stato predisposto e realizzato dal fondatore del VMI Claudius Crozet. Jackson trasport\u00f2 poi le truppe nella contea di Hanover sulla Virginia Central Railroad e con le sue truppe comparve improvvisamente di fronte a McClellan a Mechanicsville. I rapporti avevano indicato che le forze di Jackson erano nella Valle e la loro presenza vicino a Richmond fece sovrastimare al comandante unionista la potenza e il numero delle forze che aveva di fronte. Questo fu un fattore determinante per la decisione di McClellan di ritirarsi al di l\u00e0 del fiume James.\nLe truppe di Jackson servirono bene sotto Robert E. Lee nella serie di combattimenti noti come battaglie dei Sette Giorni, ma la personale prestazione di Jackson in queste battaglie \u00e8 generalmente considerata scialba. Le cause sono tuttora in parte ignote, sebbene una severa insonnia dopo l'estenuante marcia e il viaggio ferroviario dalla valle dello Shenandoah abbiano certamente avuto un forte peso: tanto Jackson quanto le sue truppe erano infatti completamente esausti.\nJackson era ora comandante di corpo sotto Lee. Alla seconda Bull Run (o seconda battaglia di Manassas, secondo l'uso degli storici confederati) contribu\u00ec a impartire un'altra disfatta ai Federali nello stesso terreno del 1861. Quando Lee decise di invadere il Nord, Jackson prese Harpers Ferry, quindi si affrett\u00f2 a congiungersi col resto dell'esercito a Sharpsburg, Maryland dove essi affrontarono McClellan nella battaglia di Antietam. Le forze confederate tennero la loro posizione ma la battaglia fu tremendamente cruenta per entrambi, cosicch\u00e9 Lee dovette riportare alle sue basi virginiane l'Armata della Virginia Settentrionale attraversando il fiume Potomac e mettendo cos\u00ec fine all'invasione.\nLe truppe di Jackson bloccarono un feroce assalto dell'Unione a Fredericksburg, Virginia. Nella battaglia di Chancellorsville le forze di Jackson affrontarono l'esercito dell'Unione e, in un'intensa battaglia all'interno di un'intricata foresta, esse lo respinsero sulle proprie linee di partenza. L'oscurit\u00e0 pose fine all'assalto e nella penombra sfortunatamente Jackson e il suo stato maggiore furono per errore scambiati per forze di cavalleria dell'Unione e colpiti dal fuoco di truppe confederate. Jackson fu ferito da tre proiettili; il braccio sinistro fu amputato dal dottor Hunter McGuire ed egli mor\u00ec sette giorni dopo di polmonite. Le ultime parole di Jackson furono: \u00ablasciateci attraversare il fiume e riposare all'ombra degli alberi\u00bb (dalle sue ultime parole, Ernest Hemingway trasse il titolo di un suo famoso romanzo: \"Di l\u00e0 dal fiume e tra gli alberi\").\nSaputo della morte di Jackson, Robert E. Lee pianse la perdita di un amico e di un affidabile comandante. La notte in cui Lee apprese della morte di Jackson, disse al suo cuoco: \u00abWilliam, ho perso il mio braccio destro\u00bb (volutamente riferendosi al braccio sinistro di Jackson) e: \u00abMi sanguina il cuore\u00bb.\nJackson \u00e8 stato sepolto nel Stonewall Jackson Memorial Cemetery di Lexington, Virginia.\nRetaggio.\nJackson \u00e8 considerato uno dei grandi personaggi della guerra di secessione. Fu profondamente religioso, diacono della Chiesa presbiteriana. Non amava combattere di domenica, per quanto ci\u00f2 all'occorrenza non lo arrestasse. Amava moltissimo sua moglie e le inviava tenere lettere. Generalmente preferiva indossare vecchi abiti logori piuttosto che una lussuosa uniforme, e spesso sembrava pi\u00f9 un soldato semplice con una divisa consunta che un comandante di corpo. Era anche noto per il fatto di masticare regolarmente limoni nel corso delle marce, un'abitudine contratta durante il suo servizio in Messico.\nQuando era in comando Jackson era estremamente riservato circa i suoi piani e assai puntiglioso circa la disciplina militare.\nIl Sud dove era grandemente ammirato, pianse la sua morte. Numerosi teorici hanno ipotizzato nel corso degli anni che, se Jackson fosse vissuto, Lee avrebbe prevalso a Gettysburg. Certamente la disciplina ferrea di Jackson e il suo brillante senso tattico costituirono una dolorosa perdita e avrebbero potuto essere bene impiegati in un combattimento assai serrato come quello di Gettysburg. Fu sepolto a Lexington, Virginia, presso il VMI, nello Stonewall Jackson Memorial Cemetery. \u00c8 commemorato nella Stone Mountain della Georgia, a Richmond, Virginia, sulla storica Monument Avenue e in molti altri posti.\nDopo la guerra sua moglie e la giovane figlia Julia si spostarono da Lexington nella Carolina del Nord. Mary Anna Jackson scrisse due libri sulla vita di suo marito, incluse alcune delle sue lettere. Non si rispos\u00f2 mai, e divenne nota come la \u00abVedova della Confederazione\u00bb, sopravvivendo fino al 1915. Sua figlia Julia si spos\u00f2 ed ebbe dei figli ma mor\u00ec di febbre tifoidea all'et\u00e0 di 26 anni.\nUn vecchio soldato confederato che ammirava Jackson, il capitano Thomas R. Ranson di Staunton (Virginia), ricord\u00f2 anche la tragica vita della madre di Jackson. Egli si rec\u00f2 al piccolo villaggio montano di Ansted nella contea di Fayette, in Virginia Occidentale, e pose un cippo marmoreo sulla tomba senza nome di Julia Neale Jackson nel cimitero di Westlake, assicurandosi che il sito non fosse mai pi\u00f9 dimenticato.\nIl Parco Nazionale Stonewall Jackson, in Virginia Occidentale, \u00e8 intitolato a lui in suo onore. Vicino si erge la storica casa d'infanzia di Stonewall Jackson, il mulino dello zio.\nIl sottomarino della Marina degli Stati Uniti USS \"Stonewall Jackson\", commissionato nel 1964, \u00e8 battezzato in suo onore; sullo stemma dell'imbarcazione figurano le parole \"Strength \u2014 Mobility\" (\"Forza \u2014 Mobilit\u00e0\"), desunte dalle lettere scritte dal generale Jackson; esse si applicarono al sottomarino cos\u00ec come alla tattica che egli impieg\u00f2 con successo. Il sottomarino \u00e8 stato radiato nel 1995."}
{"id": "117974", "revid": "125912035", "url": "https://it.wikipedia.org/wiki?curid=117974", "title": "Jurassic Park III", "text": "Jurassic Park III \u00e8 un film del 2001 diretto da Joe Johnston, terzo capitolo della serie sui dinosauri iniziata con \"Jurassic Park\" e proseguita con \"Il mondo perduto - Jurassic Park\", entrambi tratti dai romanzi di Michael Crichton.\nJoe Johnston, sostituisce Steven Spielberg alla regia, il quale, qui in veste di produttore, lo aveva gi\u00e0 considerato per la direzione del secondo capitolo della saga, \"Il mondo perduto\". Nel 2000, le fasi di produzione si avviarono prima della fine dello script, pensato da David Koepp, il quale prevedeva una missione di salvataggio a Isla Sorna.\nAlla sua uscita nelle sale il 18 luglio 2001, la pellicola ha incassato negli Stati Uniti circa 181 milioni di dollari, arrivando successivamente alla cifra di $368,780,806 grazie ai mercati stranieri. Bench\u00e9 i ricavi abbiano superato il budget di produzione, le critiche lo hanno accusato di superficialit\u00e0 e con una trama priva di spessore. Il film ha ricevuto durante l'edizione dei Razzie Awards 2001 una nomination come Peggior remake o sequel.\nNel 2009 il progetto per un quarto capitolo del franchise sembrava essere stato definitivamente abbandonato, ma nel 2013 \u00e8 stato confermato il nuovo film: \"Jurassic World\" diretto da Colin Trevorrow, uscito nelle sale l'11 giugno 2015.\nTrama.\nSono passati circa 4 anni dall'incidente di San Diego. L'opinione pubblica \u00e8 a conoscenza dell'attuale esistenza di dinosauri ottenuti tramite clonazione, su Isla Sorna, ma il fallimento della precedente spedizione ha fatto s\u00ec che l'isola fosse dichiarata zona interdetta.\nIl paleontologo Alan Grant, scampato al disastro del Jurassic Park, continua a lavorare alla ricerca di fossili con l'aiuto di un giovane allievo, Billy Brennan, ma i fondi per le loro ricerche sono sempre pi\u00f9 scarsi. Tra gli ultimi macchinari da loro acquistati ce n'\u00e8 uno in grado di effettuare la scansione di un fossile e di scolpirne una riproduzione tridimensionale; come esempio, Billy crea la cassa di risonanza di un \"Velociraptor\", specie che Grant ha scoperto avere abilit\u00e0 comunicative e organizzative estremamente evolute, cosa che lo induce a credere che questi animali avrebbero potuto diventare la specie dominante sulla Terra se non si fossero estinti.\nI due ricercatori ricevono la proposta da parte dei ricchi coniugi Paul e Amanda Kirby di sorvolare Isla Sorna, con la promessa di finanziare le attivit\u00e0 di scavo. Grant nutre seri dubbi su questo viaggio poich\u00e9 sa che \u00e8 vietato avvicinarsi all'isola, ma Billy lo spinge ad accettare in virt\u00f9 del lauto pagamento offerto dalla coppia.\nI quattro decollano e vengono scortati da tre uomini ingaggiati per costruire segretamente un perimetro di sicurezza una volta giunti a destinazione. A Isla Sorna l'aereo inizia a scendere di quota nonostante la disapprovazione di Grant che, nel tentativo di impedire l'atterraggio, riceve un colpo alla testa e perde i sensi. \nI tre mercenari si addentrano nella foresta mentre Amanda usa un megafono per chiamare due persone. I piloti Udesky e Nash, all'improvviso, escono terrorizzati dalla vegetazione lasciando Cooper indietro. Quest'ultimo, ferito, viene inseguito e sbranato da uno Spinosauro lungo la pista e l'aereo in fase di decollo lo colpisce per poi precipitare rovinosamente a terra. Il mezzo viene fatto a pezzi dal dinosauro e Nash viene divorato. La bestia insegue i malcapitati nel fitto della giungla ma viene seminata. Purtroppo il gruppo si imbatte in un maschio di \"T. Rex\", che li costringe a scappare verso lo Spinosauro e tra i due giganti infuria una battaglia che vedr\u00e0 trionfare proprio lo Spinosauro.\nAl sicuro e lontano dai due titani, Grant ha finalmente modo di scoprire che il vero motivo del viaggio dei Kirby, che in realt\u00e0 sono divorziati e non dispongono di grandi ricchezze, \u00e8 la ricerca del loro figlio dodicenne Eric, smarrito sull'isola da otto settimane insieme a Ben Hildebrand, il compagno di Amanda, poich\u00e9 stavano facendo illegalmente parapendio e non hanno mai fatto ritorno.\nIl gruppo \u00e8 costretto a mettersi in marcia verso il centro ricerche abbandonato della InGen per tentare un contatto radio con la terraferma. Nell'edificio fatiscente, subiscono un'imboscata da un Velociraptor, che li attacca e li costringe a dividersi all'esterno: Billy e i Kirby riescono a salvarsi su un albero, mentre Udesky, il terzo mercenario, viene ucciso da un secondo esemplare. Nel frattempo Alan, che non riesce a trovare un luogo sicuro viene accerchiato da quattro Velociraptor e proprio quando per lui sembra giunta la fine, una nebbia oleosa, generatasi da alcune granate a gas, fa scappare i dinosauri. Il paleontologo viene condotto da una strana figura umana fino a un piccolo rifugio posto dentro la cisterna di un camion abbandonato: si tratta proprio del dodicenne Eric Kirby. I due il mattino dopo s'incamminano verso il fiume, per discenderne il corso e raggiungere la costa.\nLungo il tragitto si riuniscono quasi casualmente a Billy e ai Kirby ma i cinque vengono nuovamente attaccati dallo \"Spinosaurus\", al quale sfuggono rifugiandosi in un edificio abbandonato. Qui, il protagonista scopre che il suo allievo, Billy, ha rubato delle uova da un nido di Raptor, con l'intento di venderle per ricavare il denaro necessario al fine di finanziare altri importanti scavi nel Montana, comprendendo di conseguenza il motivo per cui i dinosauri persistevano ad inseguirlo ma senza attaccarlo. Inoltrandosi nella struttura, scoprono di essere giunti all'interno della voliera degli pteranodonti. Eric viene catturato da un rettile volante e scaraventato in un nido lontano. Mentre Amanda, Paul ed Alan cercano una via per la salvezza, Billy, utilizzando i resti del parapendio di Ben che avevano conservato, plana verso Eric, lo trae in salvo appena prima che il parapendio finisca impigliato in alcune rocce. Tre pteranodonti lo accerchiano e il ragazzo si getta nel fiume attirando gli animali su di s\u00e9, trascinato per fornire ai compagni l'occasione di mettersi in salvo. \nI quattro superstiti riescono a uscire dalla voliera salendo a bordo di una zattera a motore. Discendendo il fiume passano accanto ad una pianura popolata da specie erbivore e successivamente riescono a recuperare dalle feci dello spinosauro il telefono satellitare che Paul aveva dato a Nash prima che questi venisse ucciso.\nScesa la sera l'imbarcazione subisce un attacco dallo Spinosauro e viene affondata. Grant riesce a chiamare col telefono satellitare la sua vecchia amica Ellie Sattler e la supplica di aiutarli, poco prima che il fiume si chiuda sopra di loro. Paul attira su di s\u00e9 il dinosauro mentre Alan spara un razzo che incendia il carburante della zattera galleggiante rilasciato in acqua: le fiamme avvolgono l'animale costringendolo alla fuga. Il mattino seguente raggiungono l'oceano ma vengono intercettati dai velociraptor che puntano da subito ad Amanda, poich\u00e9 la ritengono la responsabile del furto delle uova. La donna le riconsegna mentre Alan, trovando nella borsa di Billy la cassa di risonanza scolpita al computer, riproduce, soffiando all'interno di essa, il richiamo di aiuto dei predatori. Simultaneamente un rombo di motori di elicotteri pervade l'aria e le creature confuse dalla coincidenza riprendono le uova e fuggono via temendo il sopraggiungere di ulteriori nemici.\nAlan e la famiglia Kirby seguono il rumore dell'elicottero e raggiungono la spiaggia, dove vengono soccorsi dai marine, mandati dalla dottoressa Sattler (il marito di lei lavora presso il Dipartimento di Stato), i quali hanno tratto in salvo anche Billy. Durante il ritorno a casa, gli elicotteri incrociano in volo gli Pteranodonti che stanno emigrando e Grant dice che sar\u00e0 un mondo tutto nuovo per loro.\nProduzione.\nIsla Sorna appare leggermente diversa da come era ne \"Il mondo perduto\" poich\u00e9 il precedente film fu girato alle Hawaii, questo invece fu girato in uno studio e il regista voleva che la giungla sembrasse pi\u00f9 \"vecchia\" e \"marcia\" degli altri film, pi\u00f9 selvaggia. Nel film avrebbe dovuto esserci anche Jeff Goldblum nei panni di Ian Malcolm, ma pochi giorni prima delle riprese l'attore si ruppe una gamba. Il regista Joe Johnston era stato in trattative anche per dirigere il secondo capitolo della saga, \"Il mondo perduto\", il quale fu poi diretto da Steven Spielberg. \nSviluppo.\nMichael Crichton pens\u00f2 inizialmente di scrivere una sceneggiatura basata sulla storia di uno studente universitario che riesce a ricreare dei dinosauri. Abbandonata questa idea continu\u00f2 a pensare di unire il fascino che provava verso i dinosauri assieme alla clonazione e fu cos\u00ec che inizi\u00f2 a scrivere il romanzo \"Jurassic Park\". Dopo il successo del secondo film, i produttori, in accordo con Spielberg e lo stesso Crichton, decisero di continuare il franchise.\nProposero a Joe Johnston, che si avvicin\u00f2 nuovamente alla casa di produzione, di girare il terzo capitolo della serie di Jurassic Park. Spielberg divenne produttore, lasciando il comando a Johnston che inizi\u00f2 a lavorare al progetto.\nPer rendere il film molto simile ai racconti di Crichton, Johnston inser\u00ec alcune scene scartate da Spielberg nei primi due film. Il regista prefer\u00ec inoltre cambiare il dinosauro antagonista, preferendo lo Spinosaurus al T-Rex per rendere il film molto pi\u00f9 originale rispetto ai due film di Spielberg (scelta che per\u00f2 venne presto contestata da molti fan dei primi due film).\nRiprese.\nLe riprese principali iniziarono il 30 agosto del 2000, senza una sceneggiatura finita, con riprese confermate in California, Oahu e Molokai.\nSceneggiatura.\nPrima del titolo attuale, il film ha avuto numerosi titoli di lavorazione, tra cui \"Jurassic Park: Extinction\" e \"Jurassic Park: Breakout\". La prima stesura della sceneggiatura prevedeva Grant indaffarato a indagare su alcune uccisioni di pterodattili. La sceneggiatura, sebbene alquanto originale, fu subito bocciata. Dopo cinque settimane, dopo aver assunto gli sceneggiatori Peter Buchman, Alexander Payne e Jim Taylor, conferm\u00f2 l'idea di una missione di salvataggio che avrebbe visto protagonisti Alan Grant e altri nuovi personaggi. Questa stesura venne in mente allo sceneggiatore dei primi due episodi, ovvero David Koepp. A sceneggiatura ultimata i produttori contattarono Neill e Goldblum per interpretare Alan Grant e Ian Malcolm. Il salvataggio alla fine del film prende ispirazione dal romanzo \"Jurassic Park\" di Crichton, dove i superstiti di Isla Nublar vengono salvati dall'esercito della Costa Rica.\nEffetti speciali.\nPer la terza volta fu la Industrial Light &amp; Magic a realizzare gli effetti speciali; per la realizzazione dei Velociraptor, in particolare, decise di seguire alcune nuove teorie paleontologiche sul loro aspetto fisico.\nDistribuzione.\nIl film \u00e8 stato presentato all'Anfiteatro Universale di Los Angeles, in California, il 16 luglio 2001, seguito due giorni dopo dal rilascio negli Stati Uniti (18 luglio 2001) e in altri paesi. Il film ha guadagnato $ 181.171.875 negli Stati Uniti e $ 368.780.809 in tutto il mondo, rendendolo l'ottavo film migliore dell'anno in tutto il mondo, ma anche quello con i guadagni pi\u00f9 bassi di tutta la serie di \"Jurassic Park\". Il film \u00e8 uscito in Italia il 31 agosto 2001.\nAccoglienza.\nBotteghino.\n\"Jurassic Park III\" ha avuto un weekend di apertura di successo, guadagnando $ 50,3 milioni.\nIl film alla fine ha guadagnato $ 181,2 milioni negli Stati Uniti e $ 368,8 milioni in tutto il mondo, diventando l'ottavo film con il maggior incasso dell'anno in tutto il mondo. \u00c8 il film con il minor incasso della serie.\nCritica.\n\"Jurassic Park III\" ha ricevuto un'accoglienza tiepida da parte di critica e fan.\nSu Rotten Tomatoes il film registra un 49% di gradimento sulla base di 185 recensioni, con un voto medio di 5,29/10 e il consenso: \"Jurassic Park III \u00e8 pi\u00f9 cupo e pi\u00f9 veloce rispetto ai suoi predecessori, ma questo non compensa il continuo declino creativo del franchise.\" Su Metacritic il film ha un punteggio medio ponderato di 42 su 100, basato su 30 critici, che indica \"recensioni contrastanti o medie\".\nOwen Gleiberman, scrittore per \"Entertainment Weekly\", ha elogiato i precedenti film di \"Jurassic Park\" ma per quanto riguarda il terzo capitolo, ha dichiarato che si tratta solo di \"un giro in un parco tematico per bambini\" e che inoltre, \"si \u00e8 perso il tocco di magia che Spielberg aveva dato ai primi due film\". La rivista \"Empire\" ha assegnato alla pellicola 3 stelle su 5, definendolo \"breve, frammentario e spaventoso a intermittenza\".\nCritiche nacquero, poi, sull'esito dello scontro tra lo Spinosauro e il Tirannosauro. Nello specifico si osserv\u00f2 come lo Spinosauro, sebbene di dimensioni maggiori rispetto alla controparte (15 m contro 13 m) avrebbe davvero difficilmente vinto lo scontro. Questo perch\u00e9 l'animale era in realt\u00e0, in base agli ultimi studi, principalmente piscivoro e con una struttura fisica (forza del morso, robustezza del collo etc...) non specifica per predazione di grossi sauri (strategia di caccia adottata, invece, dal Tirannosauro). Inoltre, probabilmente, lo Spinosauro in natura avrebbe cercato di evitare scontri diretti con carnivori di grossa taglia, soprattutto per evitare danni alla vela dorsale, punto di maggior fragilit\u00e0 del dinosauro.\nAlcune recensioni successive del film sono state positive, con un paio di critici che lo hanno dichiarato superiore a \"Il mondo perduto - Jurassic Park\". Anche le revisioni retrospettive hanno elogiato la sequenza della voliera.\nLibri.\nLo scrittore Scott Ciencin ha scritto quattro libri basati sul film: il primo, \"Jurassic Park III\" (2001) \u00e8 una novellizzazione del film rivolta a un pubblico di giovani lettori. Gli altri tre sono una trilogia denominata \"Jurassic Park Adventures\", (2001-2002) e si svolgono dopo il film: il primo, ', descrive in dettaglio le otto settimane che il giovane Eric Kirby ha trascorso da solo su Isla Sorna; il secondo, ' vede Eric e Alan Grant che tornano a Isla Sorna per salvare un gruppo di cineasti adolescenti; il terzo, \"\" ha come protagonisti nuovamente Eric e Alan Grant che riportano a Isla Sorna lo stormo di Pteranodon fuggiti alla fine del terzo film, dopo che si sono stabiliti in un parco a tema degli Universal Studios. Tale trilogia non \u00e8 per\u00f2 considerata canonica per la serie cinematografica, ad eccezione di \"Survivor\" (considerato \"semi-canon\" in quanto non contraddice gli eventi dei film).\nVideogiochi.\nPer l'uscita di \"Jurassic Park III\", sono stati annunciati anche una serie di videogiochi. Il 29 giugno 2001 \u00e8 uscito ' per PC (sviluppato in concomitanza con \"Jurassic Park III: Dino Defender\"), il 20 settembre ' per Game Boy Advance e nel marzo 2003 \"\" per PS2, PC e xbox (in cui sono presenti molti dinosauri gi\u00e0 comparsi in \"Jurassic Park III\").\nMerchandising.\nLa Hasbro ha rilasciato una linea di action figure nella primavera del 2001, in concomitanza con l'uscita della pellicola, tra cui i dinosauri protagonisti (con la novit\u00e0 Spinosauro) gli esseri umani, e dei veicoli. Le figures, sono state ridimensionate dagli originali action figures precedenti al terzo capitolo. La \"LEGO\" ha messo sul mercato una linea di giocattoli in concomitanza con l'uscita del film.\nSequel.\nNel 2009 il progetto del quarto capitolo del franchise sembrava essere stato definitivamente abbandonato, ma dopo varie trattative nel 2013 fu confermato alla regia del quarto film Colin Trevorrow, che collabor\u00f2 con Derek Connolly nella scrittura del film.\nNel settembre 2013 la Universal Pictures ha annunciato ufficialmente il titolo del quarto episodio di \"Jurassic Park\", dal nome \"Jurassic World\", uscito nei cinema italiani l'11 giugno e in tutto il mondo il 12 giugno 2015."}
{"id": "117976", "revid": "121274322", "url": "https://it.wikipedia.org/wiki?curid=117976", "title": "Eilat", "text": "Eilat (in ebraico \u05d0\u05d9\u05dc\u05ea ) \u00e8 una citt\u00e0 dello stato di Israele posta sulle rive del Mar Rosso.\nCitata nell\"'Antico Testamento\" con il nome di \"Ezion Geber\", assunse importanza ai tempi del Regno di Israele e in particolare sotto il regno di Salomone (970 - 928 a.C.), quando fu usata come porto per i commerci verso la Penisola arabica e il Corno d'Africa anche grazie alle vicine miniere di rame di Timna. Fu importante centro militare in epoca romana con il nome di \"Aelana\".\nAbitata da persone, la citt\u00e0 \u00e8 parte del deserto meridionale del Negev ed \u00e8 adiacente al villaggio egiziano di Taba a sud e alla cittadina portuale giordana di Aqaba ad est, dove si trovano i resti del porto e dell'abitato romano.\nStoria.\nEilat \u00e8 nominata per la prima volta nella \"Bibbia\" nel libro dell\"'Esodo\". Quando Davide conquist\u00f2 Edom, che fino ad allora era stata un confine comune di Edom e di Madian, conquist\u00f2 anche Eilat, la citt\u00e0 di confine condiviso da esse. La citt\u00e0 era porto commerciale e centro di lavorazione del rame. In \"2 Re 14:21-22\": \"E tutto il popolo di Giuda prese Azaria, che aveva sedici anni, e lo fece re nella stanza di suo padre Amazia. Ha costruito Elath, e l'ha riportata a Giuda, dopo che il re dormiva tra i suoi padri\". E di nuovo in \"2 Re 16:06\": \"In quel tempo il re di Aram Rezin riconquist\u00f2 Elath ad Aram, e cacci\u00f2 gli ebrei da Elath, e gli Edomiti vennero a Elath, e vennero ad abitare l\u00ec, fino ad oggi\".\nPeriodi romano e musulmano.\nDurante il periodo romano fu costruita una strada per collegare l'area con la citt\u00e0 nabatea di Petra (oggi in Giordania). I resti di una fusione di rame e di grandi comunit\u00e0 di scambio che fiorirono durante il periodo omayyade (700-900 d.C.) sono stati rinvenuti anche tra ci\u00f2 che \u00e8 ora una zona industriale vicino ad Eilat, Eilot Kibbutz. La Darb al-Hajj o \"Strada dei pellegrini\", che proveniva dall'Africa passando attraverso l'Egitto, conduceva alla Mecca dalla Penisola del Sinai, a ovest, fino al villaggio di Umm al-Rashrash, nome arabo di Eilat, prima costeggiando il mare e poi continuando verso sud, nella Penisola araba.\nEconomia.\nTurismo.\nL'area \u00e8 riconosciuta come uno dei principali luoghi di immersione nel mondo. Eilat ha un porto che permette l'attracco di navi da crociera.\nInfrastrutture e trasporti.\nLa citt\u00e0 \u00e8 servita dall'Aeroporto di Eilat, poi divenuto Aeroporto di Eilat-Ramon.\nAmministrazione.\nGemellaggi.\nEilat \u00e8 gemellata con:"}
{"id": "117977", "revid": "11959", "url": "https://it.wikipedia.org/wiki?curid=117977", "title": "Stonewall Jackson", "text": ""}
{"id": "117978", "revid": "2039709", "url": "https://it.wikipedia.org/wiki?curid=117978", "title": "Magnete", "text": "Un magnete (o calamita) \u00e8 un corpo che genera un campo magnetico. Il nome deriva dal greco \"\u03bc\u03b1\u03b3\u03bd\u03ae\u03c4\u03b7\u03c2 \u03bb\u03af\u03b8\u03bf\u03c2\" (\"magn\u00e9tes l\u00edthos\"), cio\u00e8 \"pietra di Magnesia\", dal nome di una localit\u00e0 dell'Asia Minore, nota sin dall'antichit\u00e0 per gli ingenti depositi di magnetite. Un campo magnetico \u00e8 invisibile all'occhio umano, ma i suoi effetti sono ben noti, potendo spostare materiali ferromagnetici come il ferro e attrarre o respingere magneti.\nUn magnete permanente \u00e8 formato da un materiale ferromagnetico (soltanto alcuni) che \u00e8 stato magnetizzato e crea un proprio campo magnetico. I materiali che possono essere magnetizzati sono anche quelli fortemente attratti da una calamita, e sono chiamati ferromagnetici (o ferrimagnetici); questi includono ferro, nichel, cobalto, alcune leghe di terre rare e alcuni minerali naturali come la magnetite. Anche se i materiali ferromagnetici (e ferrimagnetici) sono gli unici attratti da una calamita cos\u00ec intensamente da essere comunemente considerati \"magnetici\", tutte le sostanze rispondono debolmente ad un campo magnetico, attraverso uno dei numerosi tipi di magnetismo.\nI materiali ferromagnetici possono essere suddivisi in materiali magneticamente \"\"morbidi\" (come ad esempio il ferro ricotto), che possono essere magnetizzati ma che tendono a non rimanere in tale stato, e materiali magneticamente \"duri\"\", che invece rimangono magnetici. I magneti permanenti sono costituiti da materiali ferromagnetici \"duri\" sottoposti durante la loro produzione ad un trattamento speciale in un potente campo magnetico, che allinea la loro struttura microcristallina interna e li rende molto difficili da smagnetizzare. Per smagnetizzare un magnete di questo tipo, infatti, deve essere applicato un certo campo magnetico la cui intensit\u00e0 dipende dalla coercitivit\u00e0 del materiale corrispondente; i materiali \"duri\" hanno alta coercitivit\u00e0, mentre quelli \"morbidi\" hanno bassa coercitivit\u00e0.\nUn elettromagnete \u00e8 costituito da una bobina di filo conduttore che agisce come un magnete quando una corrente elettrica passa attraverso di essa, ma che smette di essere una calamita quando la corrente si ferma. Spesso un elettromagnete \u00e8 avvolto attorno ad un nucleo di materiale ferromagnetico (per esempio l'acciaio) per aumentare il campo magnetico prodotto dalla bobina.\nLa forza complessiva di un magnete \u00e8 misurata dal suo momento magnetico, o in alternativa dal flusso magnetico totale che produce. La forza locale del magnetismo in un materiale viene misurata dalla sua magnetizzazione.\nCaratteristiche dei magneti.\nIl campo magnetico.\nIl campo magnetico (solitamente indicato con la lettera B) \u00e8 un campo vettoriale caratterizzato da una \"direzione\", ricavabile tramite l'utilizzo di una semplice bussola, da un verso e da un\"'intensit\u00e0\".\nL'unit\u00e0 di misura SI del campo magnetico \u00e8 il tesla (T) mentre l'unit\u00e0 di misura del flusso magnetico totale \u00e8 il weber; 1 tesla \u00e8 pari a 1 weber per metro quadro (un valore molto elevato del flusso magnetico).\nIl momento magnetico.\nIl momento magnetico (chiamato anche momento di dipolo magnetico e indicato dalla lettera greca \u03bc) \u00e8 un vettore che caratterizza le propriet\u00e0 magnetiche di un corpo; in una barra magnetica, per esempio, il verso del momento magnetico \u00e8 diretto dal polo sud al polo nord della barra e la sua intensit\u00e0 dipende dalla forza dei poli e dalla loro distanza.\nUn magnete produce un campo magnetico ed \u00e8 a sua volta influenzato dai campi magnetici. L'intensit\u00e0 del campo magnetico prodotto \u00e8 proporzionale al momento magnetico, e anche il momento meccanico di cui il magnete risente, una volta posto in un campo magnetico esterno, \u00e8 proporzionale ad esso (oltre che all'intensit\u00e0 e alla direzione del campo esterno).\nIn unit\u00e0 del Sistema Internazionale, il momento magnetico \u00e8 misurato in A\u00b7m2 (Ampere per metro quadrato); ad esempio, una spira con sezione circolare pari ad \"S\" percorsa da una corrente elettrica di intensit\u00e0 \"I\" \u00e8 un magnete con un momento di dipolo magnetico di intensit\u00e0 \"I S\"\nMagnetizzazione.\nLa magnetizzazione di un corpo \u00e8 il valore del suo momento magnetico per unit\u00e0 di volume, solitamente indicato con M e misurato in A/m. \u00c8 un campo vettoriale (come il campo magnetico e a differenza del momento magnetico), poich\u00e9 il suo valore varia al variare delle diverse sezioni del corpo. Una buona barra magnetica solitamente possiede un momento magnetico di circa 0.1 A\u00b7m\u00b2 e quindi, supponendo un volume di 1\u00a0cm\u00b3 (ovvero 0,000001\u00a0m\u00b3), una magnetizzazione di A/m. Il ferro pu\u00f2 raggiungere anche il milione di A/m di magnetizzazione.\nI poli magnetici.\nTutti i magneti hanno almeno due poli, possiedono cio\u00e8 almeno un polo \"nord\" e un polo \"sud\"; il \"polo\" non \u00e8 un'entit\u00e0 materiale, bens\u00ec un concetto utilizzato nella descrizione dei magneti.\nPer comprenderne il significato, si pu\u00f2 fare un esempio immaginando una fila di persone allineate e rivolte verso la medesima direzione; bench\u00e9 abbia un lato \"frontale\" e uno \"posteriore\", non c'\u00e8 un luogo particolare della fila in cui si trovano solo i \"lati frontali\" delle persone o i loro \"lati posteriori\"; una persona ha di fronte a s\u00e9 la schiena della persona davanti e dietro di s\u00e9 un'altra persona rivolta in avanti. Se si divide la fila in due file pi\u00f9 piccole, esse continueranno ad avere comunque un orientamento. Continuando a dividere le file, anche arrivando al singolo individuo si manifesta ancora lo stesso orientamento fronte/retro.\nLo stesso accade con i magneti: non c'\u00e8 un'area all'interno del magnete in cui si trovano solo i poli nord o solo i poli sud; anche dividendo in due parti il magnete, entrambi i magneti risultanti avranno un polo nord e un polo sud. Anche questi magneti pi\u00f9 piccoli possono essere suddivisi ulteriormente, ottenendo ancora dei magneti con un polo nord e un polo sud. Se si continua a dividere il magnete in parti sempre pi\u00f9 piccole, ad un certo punto queste parti saranno troppo piccole anche per mantenere un campo magnetico. Ci\u00f2 non significa che sono diventati singoli poli, ma semplicemente che hanno perso la capacit\u00e0 di generare del magnetismo. Per alcuni materiali, si pu\u00f2 arrivare al livello molecolare e osservare ancora un campo magnetico, con poli nord e sud (sono i \"magneti molecolari\"). Alcune teorie fisiche tuttavia prevedono l'esistenza di un monopolo magnetico nord e sud.\nIn termini del campo di induzione magnetica B, in un magnete permanente si ha che le linee di forza entrano dal polo sud ed escono dal polo nord. Allo stesso modo, in un solenoide percorso da corrente continua si possono identificare un polo nord e un polo sud.\nPolo nord e polo sud del campo magnetico.\nStoricamente, i termini \"polo nord\" e \"polo sud\" di un magnete rispecchiano la consapevolezza delle interazioni tra esso e il campo geomagnetico: un magnete liberamente sospeso in aria si orienter\u00e0 lungo la direzione nord-sud a causa dell'attrazione dei poli magnetici nord e sud della Terra; l'estremit\u00e0 del magnete che punta verso il \"polo nord geografico\" della Terra viene chiamato polo nord del magnete, mentre ovviamente l'altra estremit\u00e0 sar\u00e0 il polo sud del magnete.\nL'odierno \"polo nord geografico\" della Terra non corrisponde per\u00f2 al suo \"polo sud magnetico\"; complicando ulteriormente lo scenario, si \u00e8 scoperto che le rocce magnetizzate presenti nei fondali oceanici mostrano come il campo geomagnetico abbia invertito la propria polarit\u00e0 pi\u00f9 volte nel passato. Fortunatamente, utilizzando un elettromagnete e la regola della mano destra, l'orientamento di un qualsiasi campo magnetico pu\u00f2 essere definito senza doversi riferire al campo geomagnetico.\nPer evitare ulteriori confusioni tra poli geografici e magnetici, questi ultimi vengono spesso indicati come \"positivo\" e \"negativo\" (dove il polo positivo \u00e8 quello corrispondente al polo nord geografico).\nMateriali magnetici.\nIl termine \"magnete\" \u00e8 in genere riservato a quegli oggetti che producono un proprio campo magnetico persistente anche in assenza di un campo magnetico esterno applicato. Solo alcune classi di materiali possono fare ci\u00f2, mentre la maggior parte produce un campo magnetico solo in risposta ad un campo magnetico esterno; ci sono dunque diversi tipi di magnetismo, e tutti i materiali ne presentano una qualche forma. Il comportamento magnetico complessivo di un materiale pu\u00f2 variare notevolmente a seconda della sua struttura, in particolare della sua configurazione elettronica. Sono state osservate diverse forme di comportamento magnetico nei diversi materiali:\nOrigini fisiche del magnetismo.\nMagneti permanenti.\nQualsiasi oggetto comune \u00e8 composto da particelle come i protoni, i neutroni e gli elettroni; ciascuna di esse ha tra le sue propriet\u00e0 quanto-meccaniche lo spin, che associa a queste particelle un campo magnetico. Da questo punto di vista, ci si aspetta che qualsiasi corpo materiale, essendo composto da innumerevoli particelle, possieda caratteri magnetici (persino le particelle di antimateria hanno propriet\u00e0 magnetiche); l'esperienza quotidiana, tuttavia, smentisce questa affermazione.\nAll'interno di ogni atomo o molecola, le disposizioni di ogni spin seguono rigidamente il Principio di esclusione di Pauli; comunque sia, nelle sostanze diamagnetiche non esiste un ordinamento \"a lungo raggio\" di questi spin, per cui non esiste un campo magnetico, dato che ogni momento magnetico di una particella \u00e8 annullato da quello di un'altra.\nNei magneti permanenti, invece, questo ordinamento a lungo raggio esiste; il grado pi\u00f9 elevato di ordinamento \u00e8 quello presente nei cosiddetti domini magnetici: essi possono essere considerati come microscopiche regioni dove una forte interazione tra particelle, detta interazione di scambio, genera una situazione estremamente ordinata; pi\u00f9 elevato \u00e8 il grado di ordine del dominio, pi\u00f9 forte risulter\u00e0 il campo magnetico generato.\nUn ordinamento a scale elevate (e quindi un forte campo magnetico) \u00e8 una delle caratteristiche principali dei materiali ferromagnetici.\nUno stratagemma che si sfrutta per generare campi magnetici molto intensi \u00e8 quello di orientare tutti i domini magnetici di un ferromagnete con un campo meno intenso, generato da un avvolgimento di materiale conduttore all'interno del quale \u00e8 fatta passare una corrente elettrica: \u00e8 l'elettromagnete.\nRuolo degli elettroni.\nGli elettroni giocano un ruolo primario nella formazione del campo magnetico; in un atomo, gli elettroni si possono trovare sia singolarmente sia a coppie, all'interno di ciascun orbitale. Se sono in coppia, ciascun elettrone ha spin opposto rispetto all'altro (spin su e spin gi\u00f9); dal momento che gli spin hanno direzione opposta, essi si annullano a vicenda: una coppia di elettroni non pu\u00f2 dunque generare un campo magnetico.\nIn molti atomi, per\u00f2, si trovano elettroni spaiati: tutti i materiali magnetici possiedono elettroni di questo tipo, ma non \u00e8 detto che al contrario un atomo con elettroni spaiati sia ferromagnetico. Per poter essere ferromagnetico, gli elettroni spaiati del materiale devono anche interagire fra di loro a larghe scale, in modo da essere tutti orientati nella medesima direzione. La specifica configurazione elettronica degli atomi, cos\u00ec come la distanza tra ciascun atomo, \u00e8 il principale fattore che guida questo ordinamento a lungo raggio. Se gli elettroni mostrano lo stesso orientamento, essi si trovano nello stato a minore energia.\nElettromagneti.\nL'esempio pi\u00f9 semplice di elettromagnete \u00e8 quello di un filo conduttore avvolto a mo' di bobina una o pi\u00f9 volte: questa configurazione prende il nome, rispettivamente, di spira o solenoide. Quando una corrente elettrica attraversa la bobina, quest'ultima genera un campo magnetico attorno a s\u00e9. L'orientamento del campo magnetico pu\u00f2 essere determinato attraverso la regola della mano destra, mentre la sua intensit\u00e0 dipende da vari fattori: dal numero di spire si ricava la superficie dell'interazione, dalla densit\u00e0 di corrente elettrica l'attivit\u00e0; pi\u00f9 spire sono presenti (o pi\u00f9 grande \u00e8 la densit\u00e0 di corrente), pi\u00f9 elevato risulta il campo magnetico.\nSe la bobina \u00e8 vuota al suo interno, il campo generato \u00e8 relativamente debole; vari materiali ferromagnetici o paramagnetici possono essere utilizzati per realizzare il nucleo di un elettromagnete: l'aggiunta del nucleo pu\u00f2 far aumentare l'intensit\u00e0 del campo magnetico da 100 a 1000 volte.\nA varie distanze dal magnete, l'intensit\u00e0 del campo magnetico osservato \u00e8 inversamente proporzionale al cubo della distanza.\nSe l'elettromagnete poggia su una lastra metallica, la forza necessaria a separare i due oggetti \u00e8 tanto pi\u00f9 grande quanto pi\u00f9 le due superfici sono piatte e levigate: in questo caso infatti si ha un maggior numero di punti di contatto e minore \u00e8 la riluttanza del circuito magnetico.\nGli elettromagneti trovano numerose applicazioni, dagli escavatori e gru agli acceleratori di particelle, ai motori elettrici, alle macchine per l'imaging a risonanza magnetica. Vi sono anche macchinari pi\u00f9 complessi dove non si utilizzano semplici dipoli magnetici, bens\u00ec quadrupoli magnetici, con lo scopo, per esempio, di concentrare i fasci di particelle. Un esempio \u00e8 costituito dallo spettrometro di massa.\nRecentemente campi di svariati milioni di tesla sono stati prodotti in solenoidi micrometrici nei quali veniva fatta passare una corrente di milioni di ampere, mediante scarica impulsiva di una batteria di condensatori. Le intense forze generate dalla scarica portavano il sistema ad implodere in pochi millisecondi.\nUtilizzi dei magneti.\nI magneti trovano applicazione in una vasta gamma di strumenti, tra i quali:\nCome magnetizzare e smagnetizzare un corpo.\nI materiali ferromagnetici possono essere \"magnetizzati\" in diversi modi:\nPossono essere invece \"smagnetizzati\" con i seguenti procedimenti:\nIn un elettromagnete contenente un nucleo di ferro, interrompere il flusso di corrente significa eliminare la maggior parte del campo magnetico (permangono dei deboli effetti magnetici dovuti al fenomeno dell'isteresi).\nTipi di magneti permanenti.\nMagneti metallici.\nMolti materiali hanno coppie di elettroni con spin spaiati, e la maggior parte di essi \u00e8 paramagnetica. Se i due elettroni interagiscono fra loro in modo tale che i loro spin si allineano spontaneamente, tali materiali divengono ferromagnetici (o semplicemente \"\"magnetici\"). A seconda della struttura atomica dei cristalli da cui sono formati, molti metalli sono gi\u00e0 ferromagnetici quando sono ancora minerali, per esempio minerali del ferro (la magnetite), del cobalto, del nickel o anche di terre rare come il gadolinio o il disprosio. Questi magneti naturali sono stati ovviamente i primi ad essere utilizzati per le loro propriet\u00e0 magnetiche, seguiti da altri di fabbricazione artificiale, come ad esempio il boro, un materiale molto magnetico utilizzato per i flap degli aerei, permettendo un volo comodo e agevole.\nCon terre rare.\nGli elementi chimici chiamati \"terre rare\" (ovvero i lantanidi) hanno il livello elettronico \"f\" (che pu\u00f2 ospitare fino a 14 elettroni) riempito solo in parte. Lo spin degli elettroni di questo livello si pu\u00f2 facilmente allineare in presenza di forti campi magnetici, e perci\u00f2 \u00e8 proprio in queste situazioni che vengono utilizzati i magneti costituiti da terre rare. Le variet\u00e0 pi\u00f9 comuni di questi magneti sono i magneti samario-cobalto e i magneti neodimio-ferro-boro.\nMolecolari (SMM).\nNegli anni novanta si scopr\u00ec come certi tipi di molecole contenenti ioni metallici paramagnetici fossero capaci di conservare il proprio momento magnetico anche a temperature estremamente basse. Tale meccanismo \u00e8 differente da quello utilizzato dai magneti convenzionali e teoricamente risulta anche pi\u00f9 efficiente. Le ricerche che interessano questi magneti molecolari, o SMM (\"single-molecule magnet\"\") sono tuttora in corso.\nMolti SMM contengono manganese, mentre in altri si trovano anche il vanadio, il ferro, il nickel e il cobalto.\nMagneti organici.\nIl primo materiale organico, magnetico a temperatura ambiente, \u00e8 stato ottenuto in diclorometano, dalla reazione del dibenzene-vanadio con tetracianoetilene (TCNE) e si presenta come un materiale nero, amorfo, di composizione V(TCNE)2 \u00bdCH2Cl2, magnetico sino alla temperatura di decomposizione a 77\u00a0\u00b0C. Cos\u00ec ottenuto risulta poco stabile, mentre ottenuto dalla fase gassosa di TCNE e V(CO)6 (Vanadio esacarbonile) e condensato direttamente su supporti, rigidi o flessibili, forma film magnetici abbastanza stabili all'aria.\nForze magnetiche.\nCalcolare la forza di attrazione o repulsione tra due magneti \u00e8, in generale, un'operazione estremamente complessa, che dipende dalla forma, dal grado di magnetizzazione, dall'orientamento e dalla distanza dei due magneti.\nLa forza esistente tra due monopoli magnetici \u00e8 espressa dalla seguente formula:\ndove\nQuesta equazione non descrive una situazione finora osservabile; \u00e8 tuttavia l'esempio pi\u00f9 semplice di calcolo della forza magnetica.\ndove\nLa forza che si instaura tra due barre magnetiche cilindriche e identiche \u00e8 pari a:\ndove\nL'equazione seguente lega invece la densit\u00e0 del flusso magnetico in un polo alla magnetizzazione:\nNel caso di magneti cilindrici con raggio formula_7 ed altezza formula_8, con i poli allineati, la forza che si instaura tra di loro pu\u00f2 essere ben approssimata (solo per distanze paragonabili a formula_8) dalla seguente equazione:\ndove formula_11 \u00e8 la magnetizzazione dei magneti e formula_12 la distanza tra essi. In questo caso, la legge che lega il flusso formula_13 alla magnetizzazione formula_11 \u00e8:\nL'effettivo dipolo magnetico pu\u00f2 essere scritto come:\ndove formula_17 \u00e8 il volume del magnete; per un cilindro, esso \u00e8 pari a formula_18.\nSe formula_19, si ottiente una formula approssimata:\nche ricorda quella gi\u00e0 incontrata in precedenza del caso dei due monopoli."}
{"id": "117982", "revid": "2565", "url": "https://it.wikipedia.org/wiki?curid=117982", "title": "Be'er Sheva", "text": "Be'er Sheva ( , letteralmente \"pozzo dei sette\" o \"sette pozzi\"; in italiano: Bersabea; in arabo: \u0628\u0626\u0631 \u0627\u0644\u0633\u0628\u0639 \"Bi\u02ber al-Sab\u02bf\"; turco: \"Bir\u00fcssebi\") \u00e8 una citt\u00e0 del sud di Israele, la pi\u00f9 grande citt\u00e0 del deserto del Negev, capoluogo del Distretto Meridionale, spesso chiamata \"Capitale del Neghev\". La traslitterazione del nome \u00e8 variabile, potendosi scrivere anche \"Bersheva\", o in altri modi simili.\nBeersheva ospita l'universit\u00e0 del Negev intitolata a David Ben Gurion, il Centro Medico Soroka e la Sinfonietta israeliana di Beersheva.\nDa quando, nel 2012, la popolazione ha raggiunto le 197\u00a0269 unit\u00e0, Beersheva \u00e8 la sesta citt\u00e0 pi\u00f9 popolosa di Israele. La citt\u00e0 \u00e8 cresciuta velocemente fin dalla sua fondazione nel 1948. Buona parte della popolazione \u00e8 formata da ebrei immigrati dagli stati arabi dopo il 1948, dall'Etiopia e dall'ex Unione Sovietica. Beersheva \u00e8 circondata da numerose citt\u00e0 satellite tra cui alcuni a predominanza ebrea come Omer, Lehavim e Meitar, e le citt\u00e0 beduine di Rahat, Tel al-Sabi e Lakiya.\nEtimologia.\nCi sono numerose etimologie per l'origine del nome \"Beersheva\":\n\"Be'er\" \u00e8 il termine arabo che significa \"pozzo\"; \"sheva\" pu\u00f2 significare \"sette\" o \"giuramento\" (dal termine ebraico \"shvu'a\").\nStoria.\nPreistoria ed era biblica.\nDai reperti trovati presso il Tel Be'er Sheva, un sito archeologico pochi chilometri a nord-est dell'odierna Beersheva, si deduce che la regione venne popolata fin dal IV millennio a.C. La citt\u00e0 venne distrutta e ricostruita numerose volte nel corso dei secoli. Nella Bibbia il sito di Beersheva viene citato in due o tre storie nel libro della Genesi (26:7, 26:18) che parlano di una moglie scambiata per sorella. Fu il luogo del patto di non aggressione tra i Filistei, rappresentati da un re di nome Abimelech, e gli Israeliti. La Bibbia descrive il giuramento fatto in due diverse occasioni dagli Israeliti, rappresentati la prima volta da Abramo e la seconda da Isacco. Beersheva viene citata anche nel libro di Giosu\u00e8 19:2. Beersheva era la citt\u00e0 pi\u00f9 meridionale di Israele al tempo della Bibbia; da qui l'espressione \"da Dan a Beersheva\" usata a volte per intendere l'intero regno.\nDurante il regno di Davide, gli Israeliti conquistarono Be'er Sheva che divenne la citt\u00e0 della trib\u00f9 di Simeone e successivamente divenne parte della trib\u00f9 di Giuda.\nIn seguito alla sconfitta degli Israeliti ad opera dei conquistatori Babilonesi, la citt\u00e0 rimase deserta per molti anni. Tuttavia fu nuovamente riabitata dopo il ritorno degli Ebrei da Babilonia.\nOccupazione turco-ottomana.\nGli ultimi abitanti del Tel Be'er-Sheva furono i bizantini, che l'abbandonarono nel VII secolo. La citt\u00e0 rimase inabitata durante il dominio arabo. I turchi-ottomani che avevano controllato la Palestina fin dal XVI secolo, non si interessarono alla citt\u00e0 prima del XIX secolo; dei coloni ebrei vi si stabilirono in questa epoca. All'inizio del XIX secolo Beersheva venne descritta da un pellegrino europeo come un'arida striscia di terra con un pozzo ed un villaggio beduino nei pressi.\nVerso la fine del XIX secolo gli ottomani costruirono una stazione di polizia a Beersheva al fine di tenere sotto controllo i beduini. Costruirono strade e molti piccoli edifici da usare come magazzini, edifici tuttora in piedi. Venne steso un progetto che prevedeva strade diritte (non pavimentate) e blocchi rettangolari, uno stile visibile ancora oggi nella citt\u00e0 vecchia. Tutte le case costruite in questo periodo erano fatte in pietra, e la stazione di polizia, con i suoi due piani, spiccava su tutto il resto. Molti residenti del tempo erano arabi provenienti da Hebron e dall'area di Gaza, ed una trib\u00f9 beduina che abbandon\u00f2 il proprio stato di nomadismo per stabilirsi a Beersheva.\nDurante la prima guerra mondiale i turchi costruirono una ferrovia militare che collegava la ferrovia dell'Hegiaz a Beersheva, inaugurando la stazione il 30 ottobre 1915. La celebrazione vide la partecipazione del comandante dell'esercito turco Jamal Pasha, insieme con gli ufficiali governativi. La linea ferroviaria funzion\u00f2 fino alla conquista da parte dei britannici. In seguito, durante la guerra d'indipendenza, la stazione venne usata come quartier generale dall'esercito egiziano.\nEra del Mandato britannico.\nBeersheva gioc\u00f2 un ruolo importante nella campagna di Sinai e Palestina durante la prima guerra mondiale. Il 31 ottobre 1917 800 soldati della 4\u00aa Brigata della cavalleria leggera australiana, sotto il comando del generale William Grant, armati solo di cavalli e baionette caricarono le file turche, le sconfissero e conquistarono il pozzo di Beersheva. Questo scontro \u00e8 noto con il nome di Battaglia di Beersheva, ed \u00e8 \"l'ultima carica con successo della cavalleria nella storia militare britannica\". Nella citt\u00e0 vecchia di Beersheva si trova un cimitero del Commonwealth contenente le tombe dei soldati britannici ed australiani. L'ultima fila a destra contiene i resti del capitano Seymour Van den Berg degli Ussari del Middlesex, un ebreo britannico ucciso cinque giorni prima della presa di Beersheva.\nBeersheva, prima citt\u00e0 occupata dalla Gran Bretagna dopo la prima guerra mondiale, fu un grande centro amministrativo durante tutto il periodo del Mandato britannico della Palestina. La citt\u00e0 continu\u00f2 a svilupparsi e ingrandirsi.\nNel 1928, all'inizio degli scontri tra ebrei ed arabi sulla Palestina e dei tumulti su larga scala che provocarono 133 morti e 339 feriti tra gli ebrei, molti ebrei abbandonarono Beersheva, per poi tornare solo occasionalmente. Un attacco arabo su un bus ebreo nel 1936 provoc\u00f2 un'escalation che caus\u00f2 la Grande rivolta araba. In seguito a questo gli ebrei rimasti abbandonarono Beersheva e non vi tornarono prima della battaglia con l'esercito egiziano invasore nell'ottobre 1948.\nDopo l'indipendenza israeliana.\nIl Piano di partizione della Palestina incluse Beersheva nel territorio destinato allo Stato arabo, visto che la popolazione di 4000 abitanti era per la maggior parte araba. L'esercito egiziano si stanzi\u00f2 in Beersheva nel maggio 1948, facendone il loro quartier generale. Convinto che Beersheva fosse vitale per la sicurezza dello stato di Israele, il primo ministro David Ben Gurion diede il suo assenso all'Operazione Yoav. Il 21 ottobre 1948, alle 04:00 del mattino, l'82\u00ba battaglione avanz\u00f2 da Mishmar Hanegev, 20\u00a0km a nord di Beersheva. Parte della forza attacc\u00f2 dalla stazione ferroviaria turca, mentre gli altri da Hatzerim. Alle 09:45 le forze egiziane erano circondate, e Beersheva pass\u00f2 in mano israeliana. Il 20 novembre Leonard Bernstein e l'Orchestra filarmonica d'Israele suonarono per i soldati.\nNegli anni cinquanta Beersheva si espanse a nord. Il Centro medico Soroka venne inaugurato nel 1960, mentre l'Universit\u00e0 del Neghev, in seguito rinominata in Universit\u00e0 Ben Gurion del Negev, venne fondata nel 1970. Negli anni settanta lo scultore Dani Karavan progett\u00f2 un memoriale per ricordare i soldati caduti. Il memoriale venne eretto a nord-est della citt\u00e0 (a circa 3\u00a0km dall'entrata) su una collina da cui si ammira tutta la citt\u00e0. Il teatro di Beersheva apr\u00ec nel 1973, ed il presidente egiziano Anwar al-Sadat visit\u00f2 Beersheva nel 1979.\nBe'er sheva oggi.\nNegli anni novanta la popolazione e la dimensione di Beersheva aument\u00f2 sensibilmente a causa di un flusso migratorio proveniente da Etiopia e Russia.\nPer molti anni Beersheva rimase immune dalle azioni di terrorismo palestinese. I rapporti tra ebrei ed arabi, e con l'elevato numero di beduini che vivevano e commerciavano a Beersheva, erano buoni. Questo equilibrio si ruppe il 31 agosto 2004, quando sedici persone vennero uccise in due attentati suicidi su bus di Beersheva, attentati di cui Hamas si attribu\u00ec la responsabilit\u00e0. Il 28 agosto 2005 un altro attentato colp\u00ec la stazione centrale dei bus, ferendo gravemente due guardie e 45 persone che erano in attesa.\nBe'er Sheva \u00e8 la citt\u00e0 natale dell'agente speciale Ziva David, facente parte della squadra dell'NCIS da cui prende il nome l'omonimo telefilm americano.\nGeografia fisica.\nTerritorio.\nBeersheva si trova sul confine settentrionale del deserto del Negev, 115\u00a0km a sud-est di Tel Aviv e 120\u00a0km a sud-ovest di Gerusalemme. La citt\u00e0 si trova sulla strada principale che collega il centro ed il nord dello stato ad Eilat, nel sud. La valle di Beer Sheva \u00e8 stata popolata da migliaia di anni a causa della presenza di acqua che giunge fino a qui dalle montagne di Hebron nell'inverno, e si accumula in grandi quantit\u00e0 nel sottosuolo. Il fiume principale \u00e8 il Beersheva, uno uadi che scorre in inverno. Il Kovshim ed il Katef sono altri due uadi che attraversano la citt\u00e0.\nIl pi\u00f9 alto edificio della citt\u00e0 sono le due torri del complesso di Rambam Square. Rambam Square 2 \u00e8 il pi\u00f9 alto edificio residenziale di Israele fuori dall'area metropolitana di Tel Aviv nota come Gush Dan.\nClima.\nBeersheva ha estati molto calde, con temperature che raggiungono i 42\u00a0\u00b0C. In inverno la temperatura notturna pu\u00f2 scendere fino a 0\u00a0\u00b0C. Le precipitazioni medie annuali sono di 260\u00a0mm.\nTra estate ed inverno, Beersheva \u00e8 soggetta a tempeste di sabbia che coprono l'intera citt\u00e0. In questi casi si accumulano fino a 200-250 tonnellate di sabbia per km\u00b2. Anche nebbia ed umidit\u00e0 sono particolarmente comuni a Beersheva, ed in generale nella regione del Neghev; la nebbia si presenta in circa il 50% delle notti ed \u00e8 causata dall'aria umida proveniente dal mare che resta intrappolata sotto all'aria calda e asciutta. L'umidit\u00e0 relativa in citt\u00e0 raggiunge l'86% nel mese di agosto.\nDistretti.\nBeersheva \u00e8 divisa in sette quartieri residenziali oltre alla citt\u00e0 vecchia ed al Ramot, un'area che copre quattro distretti. Molti quartieri prendono il nome della lettere dell'alfabeto ebraico, che hanno anche un valore numerico, anche se ai quartieri pi\u00f9 recenti \u00e8 stato dato un nome pi\u00f9 semplice da memorizzare. La citt\u00e0 contiene anche tre zone industriali: Makhteshim, Emek Sara e Kiryat Yehudit - tutte nella parte sud-orientale della citt\u00e0. Un'altra zona industriale, pi\u00f9 piccola rispetto alle precedenti, si trova tra Kiryat Yehudit e la citt\u00e0 vecchia.\nSociet\u00e0.\nEvoluzione demografica.\nSecondo l'Israel's Central Bureau of Statistics (CBS), Beersheva ha una popolazione di 185\u00a0400 persone alla fine del 2006,\n e popolazione di 209687 alla fine del 2019. Questo dato rende Beersheva la ottava citt\u00e0 pi\u00f9 popolosa di Israele.\nNel 2001 la composizione etnica della citt\u00e0 era per il 98,9% di ebrei ed altri non-arabi, senza una significativa popolazione araba. Secondo il CBS nel 2001 c'erano 86\u00a0500 maschi e 91\u00a0400 donne. Il 31,8% delle persone aveva meno di 19 anni, il 17.4% era tra i 20 ed i 29 anni, 19,6% nella fascia 30-44, 15,8% nella fascia 45-59, 4% di 60-64 e 11,4% di oltre 65 anni. Il tasso di crescita della popolazione nel 2001 era di 2,9%. Molte persone abitano a Beersheva per brevi periodi, ad esempio gli studenti dell'universit\u00e0 o i lavoratori delle vicine basi militari.\nNel 1982 Israele evacu\u00f2 per via aerea buona parte della comunit\u00e0 ebraica dell'Etiopia, portandoli a Beersheva. Ci sono circa 10\u00a0000 israeliti etiopi a Beersheva, ed il loro centro culturale si trova nell'11\u00ba (Yud Aleph) Quartiere cittadino. Per ricordare i concittadini lasciati in Etiopia il tetto del centro culturale \u00e8 stato costruito di forma conica, proprio come le loro vecchie case.\nSecondo le cifre della CBS Beersheva aveva 61\u00a0016 lavoratori salariati e 3\u00a0010 autonomi nel 2000. Gli operai avevano uno stipendio medio di 5\u00a0223 sicli. In media gli uomini guadagnano 6\u00a0661 sicli rispetto ai 3\u00a0760 delle donne. Gli autonomi hanno un incasso medio di 6\u00a0533. I disoccupati sono 4\u00a0719, mentre in 26\u00a0469 ricevono un assegno familiare.\nPatrimonio dell'umanit\u00e0.\nDal 2005 i tell di Megiddo, Hazor e Be'er Sheva sono stati inseriti tra i patrimoni dell'umanit\u00e0 dell'UNESCO per il loro valore culturale.\nEconomia.\nI maggiori datori di lavoro sono il comune, le Forze di Difesa Israeliane, l'Universit\u00e0 Ben Gurion del Negev ed il Centro Medico Soroka. Ci sono anche impianti chimici ed elettronici tra cui la Teva Pharmaceutical Industries.\nLe tre zone industriali della citt\u00e0 sono prosperose, cos\u00ec come il centro iper-tecnologico della vicina Omer. Il complesso dell'Israel Aerospace Industries si trova a nord della Highway 60.\nGoverno locale.\nL'attuale sindaco di Beersheva \u00e8 Yaakov Turner, ed i vice-sindaci sono David Bunfeld, Rubik Danilovitch, Sima Navon e Yitzhak Marciano. Tra i passati sindaci ci sono David Tuviyahu, Zeev Zrizi, Eliyahu Navi, Moshe Zilberman, Yitzhak Rager e David Bunfeld.\nIl comune di Beersheva pat\u00ec per anni un'amministrazione debole, problemi politici e una povert\u00e0 finanziaria. Negli ultimi anni la situazione \u00e8 leggermente migliorata ma \u00e8 stata intralciata da una forza lavoro apatica. Dal 2005 l'attenzione si \u00e8 focalizzata sullo sviluppo di parchi ed infrastrutture. Un nuovo centro giovanile \u00e8 stato aperto nel 2005, mentre nel 2007 \u00e8 arrivato il centro culturale. Parte della citt\u00e0 vecchia \u00e8 stata restaurata, e dopo anni di disastri finanziari il comune ha chiuso un bilancio in pareggio.\nLo stemma ufficiale della citt\u00e0 raffigura un eshel (albero di Tamarix), l'albero piantato da Abramo, e la torre di guardia che unita al comune.\nCultura.\nIstruzione.\nSecondo la CBS Beersheva ha 81 scuole ed una popolazione studentesca di 33\u00a0623 ragazzi: 60 scuole elementari (17\u00a0211 alunni) e 39 licei (16\u00a0412 studenti). Dei laureati di Beersheva, il 52,7% ha ottenuto anche il Bagrut nel 2001. La citt\u00e0 ospita anche scuole private e Yeshivah che coprono i settori religiosi. In termini di istruzione superiore Beersheva ha una delle principali universit\u00e0 di Israele, la Universit\u00e0 Ben Gurion del Neghev, con un campus all'interno della citt\u00e0. Molti college locali operano in citt\u00e0, tra cui il Kaye Academic College of Education, il Sami Shamoon Academic College of Engineering ed il Practical Engineering College of Beersheba. In citt\u00e0 ci sono anche un college governativo (\u05de\u05d2\u05dc\u05dc\u05d4 \u05dc\u05de\u05e0\u05d4\u05dc), uno tecnico, ed uno di arte. Inoltre la Heyl Ha'Avir, l'aeronautica militare israeliana (Techni) ha un istituto in citt\u00e0.\nSport.\nI due sport pi\u00f9 popolari a Be'er Sheva sono calcio e Freestyle wrestling.\nLa principale squadra calcistica \u00e8 l'Hapoel Be'er Sheva, che milita in \"Ligat ha'Al\", la prima divisione del campionato israeliano. Fondato nel 1949, vanta 5 titoli nazionali (1974-1975, 1975-1976, 2015-2016, 2016-2017 e 2017-2018) una Coppa d'Israele (1996-1997) e 2 Coppe Toto (1988-1989 e 1995-1996). Dal 2015 l'Hapoel gioca le proprie partite casalinghe nello Stadio Yaakov Turner, impianto da circa 16.000 posti.\nGli altri club calcistici cittadini sono: il Maccabi Be'er Sheva, che disputa le gare interne presso lo Stadio Vasermil; e il Moadon Sport Be'er Sheva (nato nel 2006 dalle ceneri del Beitar Avraham Be'er Sheva, fallito nel 2003), che usufruisce dello Stadio Reisser.\nBeersheva ha anche il secondo centro pi\u00f9 importante di lotta (scuola di lotta AMI) di Israele. Il centro \u00e8 guidato da Leonid Shulman e conta circa 2000 allievi, la maggior parte dei quali \u00e8 di origine russa. Il Maccabi Be'er Sheva ha anche una squadra di lotta, mentre l'Hapoel Be'er Sheva ha un team di lotta greco-romana.\nBeersheva \u00e8 anche campione nazionale in carica di scacchi. Il club locale vanta numerose coppe e campionati nazionali. Rappresenta Israele nel circuito europeo ed ha ospitato i campionati mondiali del 2005. Il club di scacchi venne fondato nel 1973 da Eliyahu Levant. Beersheva ha un'alta percentuale di Grandi Maestri Internazionali, pi\u00f9 alta di qualunque altra citt\u00e0 al mondo, molti dei quali arrivano dall'Unione Sovietica; su una popolazione totale di 185\u00a0500 persone ben 23\u00a0188 sono Grandi Maestri Internazionali.\nIl cricket (introdotto dai britannici negli anni sessanta) viene giocato grazie alla Israeli Cricket Association; inoltre in citt\u00e0 si pu\u00f2 trovare la squadra The Camels-ASA Beersheba (Rugby a 15) che ha vinto numerosi titoli (inclusa la recente Senior National League 2004-2005). Lotta, tennis e volo a vela sono altri sport popolari. Il centro tennistico ha aperto nel 1991, ed \u00e8 composto da otto campi, mentre il campo di volo di Be'er Sheva (Teyman) viene usato per il volo a vela.\nInfrastrutture e trasporti.\nBeersheva \u00e8 il fulcro dei trasporti dell'Israele meridionale, servita da strade, ferrovie ed aeroporti. La citt\u00e0 ha anche uno scalo della compagnia aerea \"Tayman\" (Yemen).\nBeersheva \u00e8 unita a Tel Aviv attraverso l'autostrada 40, seconda in Israele per lunghezza, che passa ad est della citt\u00e0. La citt\u00e0 \u00e8 tagliata da ovest ad est dall'autostrada 25, che la unisce ad Ascalona ed alla Striscia di Gaza a nord-ovest, e a Dimona ad est. Infine l'autostrada 60 unisce Beersheva a Gerusalemme ed all'incrocio Shoket, attraversando i Territori occupati. A livello locale una tangenziale circonda la citt\u00e0 da nord ad est, mentre la strada 406 (Viale Reger) attraversa la citt\u00e0 da nord a sud.\nLa Metrodan Beersheba, fondata nel 2003, ha una flotta di 90 bus ed opera 19 linee, molte delle quali partono dalla Stazione Centrale dei Bus di Beersheva. Queste linee in precedenza venivano coperte dalla Egged Bus Cooperative. I bus Inter-city da e per Beersheva sono gestiti dalla Egged, dalla Egged Ta'avura e dalla Metropoline.\nLe Ferrovie israeliane hanno due fermate a Beersheva: Nord e Centro, entrambe sulla vecchia ferrovia di Beersheva. Tra le due stazioni la ferrovia si divide in due, e continua fino a Dimona e fino alle industrie sul Mar Morto. \u00c8 previsto un ampliamento che la porter\u00e0 fino ad Eilat e ad Arad. La linea ferroviaria che arriva a Beersheva \u00e8 a binario unico, ma sono gi\u00e0 allo studio i lavori che duplicheranno la linea, progetto che si suppone terminare per la fine del 2009 e che ridurr\u00e0 drasticamente il tempo di percorrenza tra Tel Aviv ed Haifa e Beersheva, per un costo totale di 1,885 milioni di sicli."}
{"id": "117983", "revid": "729019", "url": "https://it.wikipedia.org/wiki?curid=117983", "title": "4. SS-Polizei-Panzergrenadier-Division", "text": "La 4. SS-Polizei-Panzergrenadier-Division era una divisione delle Waffen-SS impiegata in combattimento durante la Seconda guerra mondiale.\nStoria.\nLa 4. SS-Polizei-Panzergrenadierdivision fu costituita il 10 gennaio 1939 presso il campo di addestramento di Wandern con personale proveniente dall'Ordnungspolizei. Tale divisione venne considerata come unit\u00e0 di seconda linea, e non pienamente parte delle SS, tanto che i soldati indossavano l'uniforme ordinaria dell'Ordnungspolizei con l'aggiunta dell'aquila dell'esercito.\nNel giugno 1940 la divisione fu inizialmente posta in riserva nella vittoriosa Campagna di Francia, solamente tra il 9 e il 10 giugno gli uomini ottennero il battesimo del fuoco, entrando in azione nell'attraversamento del fiume Aisne lungo il canale delle Ardenne, venendo in seguito pesantemente impegnata contro le retroguardie francesi che si stavano ritirando, e contribuendo in maniera decisiva nella presa della citt\u00e0 di Les Islettes. Alla fine di giugno l'unit\u00e0 venne nuovamente destinata a riserva.\nIl 27 giugno 1941 la divisione fu trasferita sul Fronte Orientale e inserita nella riserva del Gruppo d'armate Nord. Nell'agosto successivo entr\u00f2 in azione nei pressi di Luga nel tentativo di stabilire una testa di ponte; nonostante ripetuti assalti, che causarono la morte di 2.000 soldati, solamente con l'aiuto di altre divisioni dell'esercito gli uomini della \"Polizei\" riuscirono ad avere la meglio sulla tenace resistenza sovietica. Dopo la battaglia di Luga, la divisione fu trasferita a nord per partecipare all'assedio di Leningrado.\nSolamente nel gennaio del 1942, dopo essersi distinta in questi combattimenti, la divisione ottenne lo \"status\" di divisione delle Waffen-SS.\nDal gennaio al marzo del 1942 la divisione fu impegnata nella zona del fiume Volchov nei tentativi di circondare e distruggere la 2. Armata d'Assalto Sovietica. Tra gennaio e febbraio 1943 i soldati della \"Polizei\" vennero impegnati nell'arginare l'avanzata sovietica a sud del Lago Ladoga, e, successivamente, nella ritirata ad ovest di Kolpino.\nSempre nel febbraio del 1943, la divisione, in seguito alle pesanti perdite dell'inverno precedente, fu ridotta a un \"Kampfgruppe\" (gruppo di combattimento), mentre altri reparti divisionali vennero trasferiti ad ovest per essere riorganizzati.\nDopo essere stata riorganizzata, la divisione fu trasferita nei Balcani: alcune unit\u00e0 vennero impegnati in azioni contro i partigiani in Grecia, mentre altre furono impegnate nei pressi di Belgrado. Nel gennaio del 1945, la \"Polizei\" venne trasferita in Slovacchia, e poi in Pomerania per assistere le altre divisioni tedesche che cercavano di arginare l'avanzata russa. Poco dopo la divisione venne trasferita a Danzica, ma rimasta intrappolata, si ritir\u00f2 dapprima nella penisola di Hela, per poi sfuggire alla cattura da parte dei sovietici, ed arrendersi agli americani presso Wittenberge-Lenzen.\nDecorati con la Croce di Cavaliere.\nIn totale furono 25 gli uomini decorati con la Croce di Cavaliere della Croce di Ferro.\nL'insegna divisionale.\nL'insegna divisionale \u00e8 caratterizzata da uno scudo appuntato, che presenta un intaglio al cantone destro del capo, di nero alla bordura d'argento a un gancio di lupo (Wolfsangel) verticale anch'esso alla bordura d'argento. L'insegna runica (Wolfsangel), originalmente utilizzata come talismano per tenere lontani i lupi mannari, divenuta in seguito simbolo araldico e emblema della citt\u00e0 di Wolfstein, fu utilizzata nel XV secolo come simbolo delle rivolte contadine contro i mercenari dei principi tedeschi, assumendo il simbolo di libert\u00e0 e indipendenza. Originalmente utilizzata come simbolo da parte della NSDAP, venne successivamente utilizzata nelle sue varianti verticale (come per il caso della 2. SS-Panzer-Division Das Reich), orizzontale (come nel caso dell'insegna della 4. SS-Polizei-Panzergrenadier-Division) o posta in sbarra (come nel caso del simbolo dei reparti Wehrwolf formati negli ultimi mesi di guerra)."}
{"id": "117984", "revid": "124717801", "url": "https://it.wikipedia.org/wiki?curid=117984", "title": "Orologeria", "text": "L'orologeria \u00e8 la tecnica di costruire e riparare gli orologi.\nDescrizione.\nQuesta attivit\u00e0 \u00e8 tradizionalmente svolta da artigiani con competenze specifiche, con una notevole abilit\u00e0 nell'operare su sistemi meccanici di dimensioni minime, ma nello stesso tempo dotati del gusto artistico e del talento necessario per creare oggetti in cui a volte, pi\u00f9 della funzione pratica, \u00e8 importante la bellezza. L'orologiaio pu\u00f2 avere anche l'abilit\u00e0 di plasmare i metalli preziosi usati per realizzare oggetti di grande pregio e di lavorare il legno per costruire le casse degli orologi da tavolo e da parete. Soprattutto, l'orologiaio deve essere in grado di fabbricare i componenti degli orologi, usando strumenti specifici per l'orologeria, che in molti casi sono versioni miniaturizzate di macchinari comunemente usati in altri campi, per esempio ci sono mini torni, mini morse, cacciaviti e pinze minuscoli, ecc.\nI migliori artigiani orologiai sono definiti \"maestri orologiai\", e alcuni di loro hanno legato i loro nomi alle pi\u00f9 note marche di orologi pregiati attualmente in commercio.\nL'orologeria spesso ha esteso il suo campo oltre lo scopo della misura del tempo, e diversi orologiai si sono occupati di automi, calcolatrici meccaniche, strumenti astronomici (planetari), macchine fotografiche meccaniche, organi meccanici, ecc."}
{"id": "117985", "revid": "599013", "url": "https://it.wikipedia.org/wiki?curid=117985", "title": "Alberto II di Monaco", "text": "Prima di allora il suo titolo era quello di \"S.A.S. il Principe ereditario del Principato di Monaco e marchese di Baux\"; \u00e8 stato reggente per un brevissimo periodo prima della morte del padre, dal 21 marzo al 6 aprile 2005.\nSecondogenito e unico figlio maschio di Ranieri III di Monaco e di Grace Kelly, \u00e8 fratello di Carolina di Monaco e Stefania di Monaco.\nSin dalla sua ascesa al trono monegasco dopo la morte del padre nel 2005, si \u00e8 fatto portavoce nel campo della difesa dell'ambiente e per la conservazione degli oceani, oltre a dimostrare un notevole interesse nelle energie rinnovabili come fonte primaria per combattere il surriscaldamento globale. Per questo scopo nel 2006 ha costituito la Fondazione principe Alberto II.\nAlberto II \u00e8 uno dei pi\u00f9 ricchi monarchi al mondo, con un patrimonio valutato in pi\u00f9 di 1.000.000.000 di dollari, con possedimenti nel Principato di Monaco ed in Francia. \u00c8 proprietario della Soci\u00e9t\u00e9 des Bains de Mer che gestisce tra gli altri il casin\u00f2 di Monaco. Nel luglio del 2011, il principe Alberto ha sposato la nuotatrice olimpica sudafricana Charl\u00e8ne Wittstock. La coppia ha avuto due figli gemelli, la principessa Gabriella ed il principe ereditario Giacomo. Il principe Alberto \u00e8 inoltre padre di altri due bambini nati prima del suo matrimonio, l'americana Jazmin Grace Grimaldi ed il francese Alexandre Grimaldi-Coste.\nBiografia.\nInfanzia ed educazione.\nNato al Palazzo dei Principi di Monaco nel Principato di Monaco e battezzato come \"Albert Alexandre Louis Pierre\", Alberto \u00e8 figlio del principe Ranieri III di Monaco e di sua moglie, l'attrice americana Grace Kelly. Suoi nonni erano Charlotte Grimaldi e Pierre de Polignac, eredi del trono monegasco, mentre suo nonno materno era John Kelly, tre volte medaglia d'oro ai giochi olimpici del 1920 e del 1924. Suo zio, John Kelly (Jr), ottenne la medaglia di bronzo alle olimpiadi del 1956. \nIl principe venne battezzato il 20 aprile 1958 da monsignor Jean Delay, arcivescovo di Marsiglia, nella cattedrale dell'Immacolata Concezione di Monaco, venendo poi presentato alla cittadinanza del principato dal balcone del palazzo dei principi della medesima citt\u00e0. Suo padrino fu suo zio, il principe Louis de Polignac, mentre sua madrina fu la regina Vittoria Eugenia di Spagna. Per nascita, il principe godeva della cittadinanza monegasca e di quella statunitense, ma a quest'ultima ha rinunciato successivamente in et\u00e0 adulta.\nFrequent\u00f2 la Scuola Superiore \"Alberto I\", ottenendo il diploma nel 1976. Frequent\u00f2 successivamente l'Amherst College nel Massachusetts nel 1977 come Albert Grimaldi, nel tentativo sempre crescente di non dare nell'occhio nella sua figura di principe: qui ebbe modo di studiare scienze politiche, economia, musica e letteratura inglese. Colse l'occasione per studiare anche lingua inglese e tedesco, oltre al nativo francese, all'italiano ed al dialetto monegasco che aveva gi\u00e0 studiato in patria.\nComp\u00ec il proprio \"grand tour\" in Europa nel 1979 e ottenne la laurea nel 1981 col titolo di Baccelliere delle Arti (Bachelor of Art) in scienze politiche. Successivamente frequent\u00f2 alcuni corsi all'Universit\u00e0 di Bristol e all\"Alfred Marshall School of Economics and Management\".\nComp\u00ec il proprio servizio militare come allievo ufficiale alla scuola navale francese a bordo della porta-elicotteri \"Jeanne d'Arc\" dal settembre del 1981 all'aprile del 1982, uscendone col grado di tenente di vascello. L'11 novembre 1986 venne nominato dal padre alla carica di colonnello comandante della Compagnia dei carabinieri del principe di Monaco, incarico che mantenne sino alla sua ascesa al trono nel 2005 (mantenendo poi la carica a livello onorifico). Il 18 agosto 1988 venne promosso al grado di capitano di vascello nella riserva della marina militare francese. Dal 1993 \u00e8 anche sponsor del corpo acrobatico dell'aviazione francese, il Patrouille de France.\nIl ruolo di principe ereditario e la reggenza.\nNel 1982, dopo la tragica morte di sua madre in un incidente automobilistico a La Turbie, Alberto le succedette a ventiquattro anni come presidente della Croce Rossa monegasca e venne nominato vice presidente della \"Fondation Princesse-Grace-de-Monaco\". Il padre inizi\u00f2 ad investirlo sempre pi\u00f9 di incarichi nella direzione degli affari del piccolo stato. Il 28 maggio 1993 il principe divenne presidente della delegazione monegasca all'assemblea generale delle Nazioni Unite. Il 5 ottobre 2004, fu nuovamente a capo di una delegazione inviata da Monaco a Strasburgo per la cerimonia ufficiale di adesione del principato al Consiglio Europeo come 46\u00ba stato membro di questa organizzazione.\nIl 7 marzo 2005, Ranieri III, principe sovrano di Monaco e padre di Alberto, venne ricoverato all'Ospedale Principessa Grace di Monaco e successivamente trasferito al reparto di terapia intensiva cardiovascolare per problemi di cuore. Il 31 marzo dello stesso anno, all'aggravarsi delle condizioni di salute paterne, il Consiglio della Corona monegasco annunci\u00f2 che Alberto avrebbe assunto le funzioni di reggente in vece del padre, impossibilitato ad esercitare le proprie funzioni regali. Questa scelta repentina e forse affrettata venne vista in malo modo dalla stampa locale, anche se la reggenza di Alberto dur\u00f2 poco pi\u00f9 di una settimana.\nIl regno.\nIl 6 aprile 2005, il principe Ranieri III mor\u00ec ed Alberto gli succedette come quattordicesimo principe sovrano di Monaco con il nome di Alberto II.\nLa prima parte dell'incoronazione del nuovo principe ebbe luogo tre mesi dopo la morte del predecessore, nel rispetto del lutto familiare. Una messa celebrata nella cattedrale cittadina il 12 luglio 2005 dall'arcivescovo monsignor Bernard Barsi segn\u00f2 formalmente l'inizio del regno di Alberto II, alla quale segu\u00ec una grande festa che si tenne nei giardini del palazzo reale di Monaco, alla quale vennero ammessi 7000 monegaschi. In questa occasione gli vennero anche consegnate le chiavi della citt\u00e0 dal sindaco di Monaco.\nIl 19 novembre 2005 ebbe luogo l'incoronazione vera e propria di Alberto II, alla quale partecip\u00f2 tutta la famiglia reale monegasca, inclusa sua sorella maggiore Carolina col marito Ernst di Hannover e tre dei loro quattro figli, Andrea, Pierre e Charlotte, oltre alla sorella minore Stefania, a sua zia paterna Antonietta, baronessa di Massy, il figlioccio Jean-L\u00e9onard Taubert-Natta de Massy e sua cugina Elisabeth-Anne de Massy. All'evento presero parte anche le delegazioni da sedici paesi differenti, tra cui diverse teste coronate. La sera si concluse con uno spettacolo dedicato all'Op\u00e9ra de Monte-Carlo.\nCome principe sovrano, Alberto ha continuato sostanzialmente la politica inaugurata dal padre, utilizzando la propria posizione per promuovere iniziative culturali di stampo internazionale e promuovendo largamente la locale marina del principato. Durante il suo primo anno di regno, tenne visite diplomatiche e di cortesia in Francia, in Italia ed al Vaticano, oltre ad intervenire all'assemblea generale delle Nazioni Unite.\nNon ha mancato di partecipare, come l'avo e omonimo Alberto I, ad una spedizione artica che lo tenne impegnato nel 2006 e che lo port\u00f2 a raggiungere il Polo Nord il 16 aprile di quello stesso anno, distinguendosi per essere stato il primo capo di Stato ad aver raggiunto quel punto della Terra.\nNel 2008 diede il proprio sostegno pubblico al progetto del presidente francese Nicolas Sarkozy per la creazione dell'Unione per il Mediterraneo.\nAd oggi si occupa largamente anche delle opere assistenziali ai pi\u00f9 poveri, patrocinando organizzazioni internazionali come l'UNICEF, e si impegna per la salvaguardia della fauna terrestre e marina. Da sempre si batte per lo sviluppo economico e sociale di Monaco, per il turismo locale e per l'industria nel settore immobiliare che, sin dall'epoca del regno di suo padre, si \u00e8 dimostrata particolarmente fiorente nel principato. In relazione a quest'ultimo settore, nel marzo del 2013, il principe ha annunciato un grande progetto d'estensione della citt\u00e0 di Monaco ad est, verso il mare, su una superficie di 5/6 ettari di terreno, pur introducendo ad ogni modo il concetto di sviluppo ecosostenibile e con un'ottica ecologista, senza che l'ingrandimento della citt\u00e0 vada a scapito dei delicati fondali marini presenti lungo la Costa Azzurra. Si \u00e8 anche dedicato allo sviluppo del principato sotto l'aspetto delle vie di comunicazione.\nUno dei suoi principali obiettivi di governo \u00e8 rompere l'immagine tradizionalmente associata a Monaco visto come paradiso fiscale, con l'intento invece di farne uno stato modello per capacit\u00e0 amministrativa e gestionale. Per questo motivo, sin dalla sua ascesa al trono, ha inaugurato un periodo di riforme legali, inclusa l'introduzione del reato di riciclaggio e frode fiscale, la regolazione dell'istituto del carcere in tutto il territorio del principato, la protezione dei diritti della privacy degli individui di fronte al crescente uso della tecnologia, la libert\u00e0 di stampa, l'equiparazione dei sessi e la protezione dei diritti dei bambini e degli studenti con disabilit\u00e0 del principato.\nIl 27 agosto 2015 il principe Alberto si \u00e8 pubblicamente scusato per il ruolo avuto dal principato di Monaco nell'aver consentito la deportazione di un totale di 90 ebrei e partigiani della resistenza durante il periodo della seconda guerra mondiale, di cui solo nove tornarono a casa. \"Abbiamo commesso l'irreparabile nel dar manforte alle autorit\u00e0 a noi vicine nel deportare donne, uomini e bambini che avevano cercato rifugio presso di noi dalle persecuzioni che stavano subendo in Francia\", ha commentato nel corso della cerimonia per l'inaugurazione di un monumento alle vittime delle deportazioni presso il cimitero di Monaco in quello stesso anno.\nIl 19 marzo 2020, dopo lo scoppio su vasta scala dell'epidemia da COVID-19, \u00e8 stato annunciato che Alberto II era risultato positivo al test e che era quindi affetto da coronavirus. Venne altres\u00ec annunciato che il principe avrebbe incominciato quello stesso giorno una quarantena nel suo appartamento, continuando comunque a lavorare per lo Stato. Questo ha fatto di Alberto II il primo monarca e capo di stato ad aver contratto il COVID-19. Il 31 marzo venne annunciata la sua completa guarigione e l'inizio di una seconda quarantena del principe con la sua famiglia per i successivi quindici giorni.\nInteressi sociali.\nLa difesa dell'ambiente.\nDa sempre, il principe Alberto \u00e8 impegnato in prima linea nella difesa dell'ambiente. \nNel 2001, la XXV Commissione per la Scienza del Mediterraneo venne ospitata nel principato e gli stati membri, all'unanimit\u00e0, elessero il principe quale patrono onorario della commissione.\nNell'aprile del 2006, diresse una spedizione diretta al Polo Nord per porre all'attenzione dell'opinione pubblica il tema del surriscaldamento globale. Un secolo prima, il suo trisavolo Alberto I di Monaco, fu il primo principe monegasco ad interessarsi della difesa dell'ambiente e sull'esempio di questo avo, nel giugno del 2006, Alberto II decise di creare una propria fondazione, la \"Fondation Prince-Albert-II-de-Monaco\" per la protezione dell'ambiente e lo sviluppo ecosostenibile del territorio, ponendo tra gli obbiettivi principali da perseguire l'attenzione ai cambiamenti climatici, la biodiversit\u00e0 ed il mondo marittimo. Il 14 gennaio 2009, si \u00e8 portato al Polo Sud con l'esploratore sudafricano Mike Horn, sempre per sensibilizzare il pubblico sul tema dei cambiamenti climatici. \u00c8 divenuto cos\u00ec il primo sovrano al mondo a visitare entrambi i poli della terra.\nIl 2007, con la proclamazione dell'Anno del Delfino da parte delle Nazioni Unite, il principe Alberto II venne nominato patrono internazionale delle iniziative legate a questo contesto. In quell'occasione ebbe a dichiarare: \"L'anno del delfino mi da l'opportunit\u00e0 di sottolineare ancora una volta l'importanza della biodiversit\u00e0 marina. Con questa iniziativa internazionale possiamo fare la differenza e salvare questi affascinanti mammiferi marini dal rischio dell'estinzione\". \u00c8 inoltre membro del comitato del WWF.\nIl 19 settembre 2017, il principe di Monaco ha espresso notevole interesse nella bozza del Piano Globale per l'Ambiente presentato dal presidente francese Emmanuel Macron nel contesto della 72\u00aa assemblea generale delle Nazioni Unite. Il principe ha fatto sapere di seguire da vicino lo sviluppo di questo documento e del suo contenuto che egli ha definito come un \"accordo universale che riconosce il diritto alle future generazioni di godere di uno sviluppo ecosostenibile.\"\nOpere caritatevoli.\nIl principe Alberto II \u00e8 affiliato o patrono di diverse organizzazioni caritatevoli nazionali e internazionali.\nSin dall'et\u00e0 di 24 anni, il principe Alberto ha sostituito la defunta madre nella presidenza della Croce Rossa monegasca. \u00c8 inoltre vicepresidente della \"Princess Grace Foundation-USA\", un'associazione caritatevole fondata nel 1982 dopo la morte della madre che supporta gli artisti emergenti nel campo del teatro, della danza e dell'industria cinematografica come del resto fece la principessa Grace durante la sua vita. Per questo scopo, nel 2016 Alberto II ha deciso di acquistare personalmente la casa dove la principessa visse la sua giovinezza a East Falls, quartiere della citt\u00e0 statunitense di Filadelfia, originariamente costruita da suo nonno, Jack Kelly. Dopo l'acquisizione dello stabile, il principe ha disposto la creazione di uno spazio museale dedicato alla madre e di una sede in loco per la \"Princess Grace Foundation\".\nHobby e interessi personali.\nSport.\nAppassionato di sport, Alberto II sin dalla giovent\u00f9 ha praticato atletica leggera, canottaggio, calcio, giavellotto, pallamano, judo (cintura nera dal 2011), nuoto, bob, tennis, navigazione, sci, squash, equitazione e pentathlon moderno, divenendo patrono della squadra nazionale di Monaco. Appassionato di bob, ha partecipato a cinque edizioni dei Giochi olimpici invernali come componente dell'equipaggio della nazionale monegasca, da Calgary 1988 a Salt Lake City 2002. Dal 1985 \u00e8 membro del Comitato Olimpico Internazionale. \nGrande appassionato di automobili, nel 1985 e nel 1986 ha preso parte alla Parigi-Dakar. \u00c8 inoltre proprietario di un vasto parco macchine che comprende una BMW Hydrogen 7, una Lexus LS 600h, una Lexus RX 400h e una Toyota Prius PHV. Possiede inoltre un Falcon 7X Dassault Aviation, un jet da 14 passeggeri attualmente stazionato all'aeroporto Nice C\u00f4te d'Azur.\nAlberto II \u00e8 membro del Comitato Olimpico Internazionale dal 1985 ed \u00e8 presidente della Federazione Monegasca di Nuoto dal 1983, dello Yacht Club di Monaco dal 1984, della Federazione monegasca di atletica leggera dal 1984, del Comitato olimpico monegasco dal 1994 e della Federazione monegasca del pentathlon moderno dal 1999. \u00c8 membro onorario del Comitato internazionale parolimpico.\nIl principe Alberto \u00e8 uno dei proprietari della rete sociale Yoctocosmos e membro del World Economic Forum. \u00c8 patrono, tra le molte organizzazioni, di Peace and Sport, un'organizzazione per la promozione della pace tramite lo sport come aggregante sociale, associazione che ha sede presso il principato di Monaco, oltre che dell'AS Monaco, del torneo annuale di tennis Monte-Carlo Masters e dell'Automobile Club di Monaco.\nInteressi nel campo della scienza e della tecnica.\nAlberto II \u00e8 membro dell'Institut de pal\u00e9ontologie humaine di Francia, una fondazione i cui sforzi sono consacrati allo studio della preistoria e della paleontologia umana, costituita nel 1910 dal suo trisavolo Alberto I. Tramite questo istituto ha dato il proprio supporto a ricerche compiute sul territorio in Cina, Corea, Georgia, Etiopia e Cantabria, dove si \u00e8 recato anche personalmente, accompagnato dal direttore dell'istituto Henry de Lumley.\nIl principe, noto radioamatore, \u00e8 stato nominato presidente onorifico dell'Associazione Radioamatori di Monaco.\nDal 2014 \u00e8 presidente onorario dell'organizzazione europea per la ricerca e la cura del cancro.\nInteressi nel campo delle arti e della cultura.\nIl principe Alberto \u00e8 appassionato di pittura, scultura e fotografia. Possiede una collezione prestigiosa di opere d'arte con soggetti prevalentemente riguardanti Monaco e la Costa Azzurra, oltre ad amare la pittura fiamminga del XVII-XVIII secolo ed il periodo della \"scuola di Nizza\" (1860-1930). Mecenate attivo, ha voluto fortemente lo sviluppo del Museo nazionale di Monaco. \u00c8 altres\u00ec interessato alla filatelia ed alla numismatica. Nel 2008 ha fatto coniare la prima moneta commemorativa da 5 euro del principato.\nAlberto II \u00e8 patrono dell'annuale Festival de T\u00e9l\u00e9vision de Monte-Carlo e del Festival Internazionale del Circo di Monte-Carlo, di cui sua sorella Stefania ha la presidenza.\nRelazioni sentimentali.\nPer molti anni attorno alla figura del principe Alberto di Monaco gravitarono una serie di relazioni sentimentali. Tra queste spiccarono indubbiamente quelle attribuite, per evidenti frequentazioni continuate nel tempo, con Angie Everhart, Catherine Oxenberg, Brooke Shields, Claudia Schiffer, Victoria Zdrok, Tasha De Vascocelos.\nLa sua riservatezza sui propri fatti privati e l'apparente ritrosia al matrimonio produssero come effetto non desiderato, nel mondo dei pettegolezzi mondani, l'ipotesi di una possibile omosessualit\u00e0 di Alberto, notizia nettamente smentita dallo stesso sovrano. Molti di questi pettegolezzi risalgono agli anni '90, quando si rincorrevano voci di frequentazioni di ambienti omosessuali e di una relazione con una sua guardia del corpo.\nSenza essere stato mai sposato, Alberto II ha riconosciuto la propria paternit\u00e0 di due figli::\nNel 1987, inoltre, l'attrice e modella tedesca Bea Fiedler, afferm\u00f2 che suo figlio Daniel era in realt\u00e0 figlio del principe ereditario di Monaco. La paternit\u00e0 venne confutata tramite l'analisi del sangue, senza per\u00f2 che venisse eseguito il test del DNA.\nNell'ottobre del 2005, il giornale tedesco \"Bunte\" riport\u00f2 la notizia che il principe Alberto stesse frequentando Telma Ortiz Rocasolano, cognata dell'allora principe delle Asturie, Filippo di Spagna (attuale sovrano spagnolo). Ad ogni modo, nel novembre del 2005, il principe sment\u00ec decisamente la notizia e tramite il suo avvocato denunci\u00f2 il giornale tedesco per violazione della privacy e false informazioni circa la sua presunta storia d'amore.\nIl 10 febbraio 2006, alla cerimonia d'apertura delle Olimpiadi invernali, il principe Alberto fu accompagnato per la prima volta dalla nuotatrice sudafricana Charl\u00e8ne Wittstock.\nProblemi della successione.\nAlla salita al trono di Alberto II, con il riconoscimento dei suoi due figli, si \u00e8 posto per lo Stato monegasco un grave problema sui diritti di successione, cio\u00e8 se tali diritti dovessero essere applicati anche a essi. Prima del 2002, infatti, la Costituzione monegasca specificava che solo i discendenti diretti o legittimati dell'ultimo principe regnante potessero ereditare la corona di Monaco.\nIl 2 aprile 2002 \u00e8 stata approvata una legge che abroga questo diritto esclusivo di successione ai legittimati e consente invece le pretese al trono anche ai parenti prossimi di ambo i sessi. Con il medesimo documento \u00e8 stato anche specificamente disposto, nel caso di Alberto II, che i suoi figli legittimati non possano vantare pretese sul trono a meno che egli stesso non decida di sposarne la madre. Con la convalida di tale abrogazione, Alberto II ha di fatto espresso la propria volont\u00e0, pur assumendosi in pieno i doveri di paternit\u00e0, di non concedere la successione \"de jure\" al trono ai detti figli naturali e perci\u00f2, dal novembre del 2007, la principessa Carolina di Monaco divenne la principessa ereditaria in linea di successione diretta dopo Alberto, fino alla nascita dei figli avuti con Charl\u00e8ne Wittstock. Con la medesima legge si conferm\u00f2 per\u00f2 la precedenza successoria dei maschi sulle femmine, per cui il principe Giacomo, secondogenito, \u00e8 erede al trono monegasco, precedendo di diritto la sorella maggiore (di pochi minuti), Gabriella; stesso discorso per Pierre, terzogenito della principessa Carolina, ma antecedente nella linea di successione alla secondogenita sorella Charlotte.\nNel giugno del 2015, Alberto II si \u00e8 inoltre riconciliato col suo lontano cugino Xavier de Caumont La Force il cui nonno, Aynard Guigues de Moreton de Chabrillan, aveva conteso per lungo tempo la successione al trono dei Grimaldi dopo la morte di Luigi II di Monaco (bisnonno di Alberto II) nel 1949 in quanto discendente da un ramo collaterale della famiglia principesca e quindi legittimato alla successione pi\u00f9 che la linea dei Grimaldi-Polignac. In occasione di questa riconciliazione formale, il principe Alberto soggiorn\u00f2 per qualche tempo al castello di Xavier de Caumont La Force, a Fontaine-Fran\u00e7aise, in Borgogna.\nMatrimonio.\nIl 23 giugno 2010 Alberto II di Monaco dichiar\u00f2 pubblicamente il suo fidanzamento con la nuotatrice sudafricana Charl\u00e8ne Wittstock e annunci\u00f2 le nozze della coppia per l'8 luglio 2011, poi anticipate al 2 luglio per la coincidenza di quella data con la riunione Commissione Olimpica Internazionale a Durban, prevista dal 5 al 9 luglio, al quale entrambi presero parte. Al matrimonio venne invitato anche Jacques Rogge, presidente del Comitato Olimpico Internazionale.\nL'unione civile con Charl\u00e8ne Wittstock fu celebrata nella Sala del Trono del Palazzo dei Principi di Monaco il 1\u00ba luglio 2011 con testimone per la coppia Donald Christopher Le Vine, figlio di Elizabeth Anne, sorella minore di Grace Kelly; la cerimonia religiosa si svolse invece il 2 luglio 2011, nel cortile del medesimo palazzo, officiata da monsignor Bernard Barsi, arcivescovo di Monaco. La coppia part\u00ec poco dopo per il viaggio di nozze in Mozambico e poi in Sudafrica, paese natale della novella principessa.\nLa principessa Charl\u00e8ne ha accompagnato il principe Alberto II al matrimonio dei duchi di Cambridge nel 2011. Nel 2010 aveva gi\u00e0 accompagnato il principe al matrimonio della principessa Vittoria di Svezia.\nIl 30 maggio 2014 fu annunciato che il principe Alberto e la principessa Charl\u00e8ne erano in attesa del loro primo figlio, la cui nascita era attesa per la fine dell'anno. Il 9 ottobre il Palazzo dei Principi conferm\u00f2 che in realt\u00e0 la coppia aspettava due gemelli.\nIl 10 dicembre 2014 la principessa Charl\u00e8ne diede alla luce due gemelli, una femmina e un maschio, battezzati rispettivamente Gabriella Th\u00e9r\u00e8se Marie e Jacques Honor\u00e9 Rainier: quest'ultimo divent\u00f2 il primo in linea di successione al trono monegasco.\nOnorificenze.\nAltri riconoscimenti.\nNel 1996, il principe Alberto ricevette la Eagle Award dalla United States Sports Academy per i suoi contributi significativi nella promozione dell'armonia e della pace internazionali tramite l'uso effettivo dello sport.\nIl 23 ottobre 2009, il principe Alberto ricevette Roger Revelle Prize per i suoi sforzi per la protezione dell'ambiente e la promozione della ricerca scientifica in quel campo. L'onorificenza \u00e8 stata concessa al principe Alberto dalla Scripps Institution of Oceanography di La Jolla, California. Il principe \u00e8 stato il secondo a ricevere quel premio.\nNell'ottobre del 2017, il principe Alberto ha ricevuto il Lowell Thomas Award dal The Explorers Club, un'organizzazione no-profit che promuove l'esplorazione scientifica in merito al suo impegno per la protezione dell'ambiente, commemorando il suo status di primo capo di stato ad aver raggiunto entrambi i poli."}
{"id": "117987", "revid": "11557", "url": "https://it.wikipedia.org/wiki?curid=117987", "title": "Neghev", "text": ""}
{"id": "117990", "revid": "647919", "url": "https://it.wikipedia.org/wiki?curid=117990", "title": "Grecia Antica", "text": ""}
{"id": "117991", "revid": "726373", "url": "https://it.wikipedia.org/wiki?curid=117991", "title": "G-Police", "text": "G-Police (Government Police) \u00e8 un videogioco di fantascienza del 1997 della Psygnosis e distribuito dalla SCEE che pu\u00f2 essere inserito in diverse categorie, dallo sparatutto al simulatore di volo arcade.\nIl gioco.\nIl gioco (completamente tradotto in italiano) ricostruisce un ambiente futuristico alla Blade Runner da esplorare con alcune astronavi simili ad elicotteri senza eliche. I livelli del gioco sono citt\u00e0 (con tanto di traffico, semafori e numerosi grattacieli) costruite all'interno di cupole sulla superficie di Callisto, uno dei satelliti di Giove. L'obiettivo \u00e8 essenzialmente distruggere i nemici e riportare la pace su Callisto.\nSono state mosse diverse critiche al gioco:\nTrama.\nIl gioco \u00e8 ambientato nel futuro e lo scopo principale \u00e8 distruggere i nemici a Callisto.\nPanoramica.\nDopo che tutte le risorse della Terra sono state sfruttate fino all'esaurimento, l'umanit\u00e0 \u00e8 sull'orlo della distruzione. La ricerca di nuove risorse \u00e8 diventata immediatamente una gara tra le maggiori multinazionali, piena di tensioni. Finch\u00e9 non \u00e8 sfociata in una vera e propria guerra ed entrambe le fazioni non hanno utilizzato i propri contingenti militari per i propri scopi. Finita la guerra \u00e8 stata vietata la costruzione di mezzi d'assalto armati per prevenire eventuali futuri conflitti. Le corporazioni hanno finito per insediarsi in tutti i mondi esterni e il governo della Terra \u00e8 stato autorizzato a formare un corpo di polizia speciale per vigilare le colonie, appunto la G-Police.\nMa la G-Police \u00e8 formata ormai solo da veterani volontari che si arruolano per scappare dai propri problemi. La squadra dovrebbe tenere sotto controllo le corporazioni ma non fa altro che chiudere un occhio sugli affari sporchi. Ci sono poche risorse, velivoli di seconda mano utilizzati nelle guerre passate e rottami umani buoni solo ad uccidere, senza chiedersi perch\u00e9.\nSlater.\nIl giocatore prende i panni di Slater che sotto falso nome penetra nella G-Police per scoprire i motivi della scomparsa di sua sorella. Il rapporto ufficiale parla di suicidio, ma Slater \u00e8 convinto che sia una bugia. Forse aveva scoperto qualcosa e qualcuno ha voluto tapparle la bocca. Il capo del distretto si accorge subito della falsa identit\u00e0 dell'uomo, ma non sembra che per lui faccia qualche differenza e lo inserisce all'interno della squadra, tenendolo comunque d'occhio.\nStruttura di gioco.\nIl giocatore dovr\u00e0 pilotare l'Havoc e il Venom in 35 missioni, pi\u00f9 alcune di allenamento e 6 segrete. Prima di ogni missione un briefing informa degli obiettivi primari e secondari da raggiungere, solitamente si tratta di identificare e abbattere un particolare nemico. Il giocatore pu\u00f2 spostarsi tra le cupole attraverso dei particolari tunnel di collegamento e pu\u00f2 ricaricare le armi una sola volta a missione su particolari piattaforme della G-Police.\nI nemici possono essere sia astronavi che veicoli terrestri. Per questo il giocatore dispone di diverse armi, dalle bombe ai missili teleguidati. La barra di energia diminuisce ogni volta che si viene colpiti e si ricarica lentamente durante l'inattivit\u00e0. Le visuali di gioco comprendono una particolare visuale interna, come per gli sparatutto in prima persona e diverse visuali esterne."}
{"id": "117992", "revid": "466539", "url": "https://it.wikipedia.org/wiki?curid=117992", "title": "Kibbutz", "text": "Il kibbutz, talvolta kibbuz o kibuz in italiano (dall\u2019ebraico: \u05e7\u05b4\u05d1\u05bc\u05d5\u05bc\u05e5, letteralmente: \"riunione, comune\") \u00e8 una forma associativa volontaria di lavoratori dello stato di Israele, basata su regole rigidamente egualitarie e sul concetto di propriet\u00e0 collettiva.\nStoria.\nIl kibbutz \u00e8 nato come ideale socialista di eguaglianza e di \"lavoro a favore della comunit\u00e0\"; questo comporta, per ogni singolo individuo appartenente al kibbutz, chiamato \u05e7\u05b4\u05d1\u05bc\u05d5\u05bc\u05e6\u05b0\u05e0\u05b4\u05d9\u05e7 \"kibbutznik\", l'obbligatoriet\u00e0 di lavorare per tutti gli altri; ricevendo in cambio, al posto di denaro, solo i frutti del lavoro comune, evitando cos\u00ec alla collettivit\u00e0 di cadere nelle mani di quello che viene considerato il consumismo di stampo occidentale. L'associazionismo in forma di kibbutz risale all'inizio del XX secolo con la fondazione di Degania a sud del lago di Tiberiade, avvenuta nel 1909. Il kibbutz \u00e8 stato uno degli elementi fondamentali nello sviluppo di Israele, sia per la forte carica ideologica socialista sia per il fattore innovativo che portava in un'area in cui l'agricoltura era a puri livelli di sussistenza.\nDopo la fondazione dello stato, i kibbutz (il plurale in ebraico \u00e8 \u05e7\u05b4\u05d1\u05bc\u05d5\u05bc\u05e6\u05b4\u05d9\u05dd, kibbutzim) israeliani hanno conosciuto un periodo di declino, dovuto sia a compromessi ideologici, quali la necessit\u00e0 di impiegare lavoro salariato esterno, sia alla concorrenza delle imprese a carattere privato, sia infine a una cattiva gestione in periodi di crisi economica. Se inizialmente i kibbutz si occupavano solo di attivit\u00e0 agricole, si sono poi sviluppati seguendo anche progetti manifatturieri e lavorazioni di materie plastiche e di elettronica. Nel 2010 c'erano in Israele 270 kibbutz. Le loro fabbriche e le loro aziende agricole arrivavano a costituire il 9% del prodotto industriale (8 miliardi di dollari) e il 40% del prodotto agricolo (oltre 1,7 miliardi di dollari).\nOrdinamento.\nLa direzione del kibbutz \u00e8 formata da un numero ristretto di persone, e le decisioni vengono prese nell'assemblea generale. L'ordinamento interno riguardante l'educazione dei bambini era piuttosto ferreo, in quanto non potevano nemmeno vivere assieme alla famiglia."}
{"id": "117993", "revid": "73843", "url": "https://it.wikipedia.org/wiki?curid=117993", "title": "Motomondiale", "text": "Il Campionato del mondo di velocit\u00e0, anche noto come motomondiale, \u00e8 la serie di corse motociclistiche pi\u00f9 importante del mondo, suddiviso nei vari Gran Premi che si disputano in diversi circuiti sparsi nel globo.\nLe moto da gran premio sono prototipi, motociclette da corsa che non sono disponibili sul mercato n\u00e9 possono essere guidate legittimamente sulle strade pubbliche; questa caratteristica contrappone il motomondiale alle altre categorie di corse motociclistiche, come la Superbike, che utilizza versioni modificate di moto acquistabili da qualsiasi concessionario.\nLe classi.\n\u00c8 attualmente divisa in quattro categorie, in base alla cilindrata e al tipo di motore:\nLe classi soppresse:\nIl primo Campionato mondiale.\nIl Campionato mondiale di velocit\u00e0 venne istituito dalla \"Federazione Internazionale dei Club Motociclistici\", al termine della stagione sportiva del 1948, rinominando il precedente Campionato motociclistico d'Europa, con l'intento di attirare case e piloti d'oltreoceano.\nIl campionato Mondiale della motocicletta inizi\u00f2 con il Tourist Trophy sull'Isola di Man il 13 giugno 1949. Le marche pi\u00f9 importanti in competizione erano le inglesi AJS, Triumph e Norton contro le italiane Mondial, Benelli, Moto Guzzi e Gilera.\nLe categorie in gara erano la 125, la 250, la 350, la 500 ed i sidecar (quest'ultima esce dal motomondiale diventando Superside nel 1997). Nel primo Gran Premio non gareggiarono per\u00f2 la Classe 125 e i sidecar che iniziarono il mondiale solo con la seconda prova, il GP di Svizzera.\nDurante questo primo anno le gare furono 6, oltre che sull'Isola di Man si corse anche in Svizzera, Paesi Bassi, Belgio, Irlanda del Nord e Italia.\nLa classifica finale del primo campionato del mondo vide fregiarsi della corona d'alloro, nelle 125 Nello Pagani alla guida di una Mondial, nella 250 Bruno Ruffo su Moto Guzzi, nella 350 Freddie Frith su Velocette e nella 500 Leslie Graham su AJS.\nSin dal primo anno di vita del motomondiale si misero in luce i piloti italiani, in particolare Nello Pagani, Bruno Ruffo, Carlo Ubbiali e Umberto Masetti: quest'ultimo vinse il titolo nella 500 nel 1950 con la Gilera. Masetti, con la conquista del titolo anche nel 1952, divenne il primo \"divo\" del motociclismo.\nSvolgimento dei Gran Premi.\nI weekend di gara si svolgono sempre su 3 giorni, generalmente dal venerd\u00ec alla domenica. L'unica eccezione \u00e8 stata il Gran Premio d'Olanda, che fin dalla sua nascita nel 1949 si disputava dal gioved\u00ec al sabato, scalando indietro di un giorno il programma; tuttavia dall'edizione 2016 anche questa prova si \u00e8 allineata alle altre. Dal 2004 al 2007 anche il weekend del Gran Premio del Qatar, unico Gran Premio a disputarsi in notturna, si disputava dal gioved\u00ec al sabato, per allinearsi anch'esso dall'edizione successiva.\nSistema di punteggio.\nPer ogni Gran Premio, ai primi 15 piloti classificati delle singole classi vengono assegnati dei punti in ordine decrescente che sommati, alla fine della stagione, designano il \"Campione Mondiale\" della classe d'appartenenza.\nPer l'assegnazione dei punti relativi al \"Titolo Costruttori\" ci si basa sempre sul punteggio assegnato ai piloti, ma si sommano solo i punti conquistati dal migliore piazzamento per gara di ogni scuderia.\nDal 1993 si utilizza questo criterio d'assegnazione.\nPunteggio del passato.\nNel 1992 il sistema di punteggio era il seguente:\n \nDal 1988 al 1991 si \u00e8 utilizzato questo criterio per l'assegnazione del punteggio, che differenzia da quello attuale per il punteggio delle prime tre posizioni.\nDal 1969 al 1987 si \u00e8 utilizzato questo criterio per l'assegnazione del punteggio, che differenzia da quello precedente, perch\u00e9 in questo caso vengono premiati i primi 10. Nella classe 750, per il solo 1979, le gare si articolarono in due \"manche\" ed entrambe davano diritto al punteggio pieno.\nDal 1950 al 1968 si \u00e8 utilizzato questo criterio per l'assegnazione del punteggio, che differenzia da quello precedente, perch\u00e9 in questo caso vengono premiati i primi 6.\nPer il primo anno del motomondiale (1949) si \u00e8 utilizzato questo criterio per l'assegnazione del punteggio, dove vengono premiati i primi 5 e l'autore del giro pi\u00f9 veloce.\nLa regola dei migliori piazzamenti.\nDal 1949 al 1976 \u00e8 stato posto un limite ai risultati validi, decidendo all'inizio del campionato il numero dei migliori piazzamenti che ogni pilota poteva assommare e tale numero, variato pi\u00f9 volte da 3 a 7, risultava all'incirca eguale o inferiore ai due terzi delle gare in calendario.\nQuesta norma era tesa a salvaguardare il primario aspetto agonistico del campionato, premiando maggiormente le vittorie singole rispetto ai piazzamenti, infatti negli anni cinquanta e anni sessanta erano particolarmente frequenti i ritiri causati da guasti al mezzo meccanico che limitavano i risultati validi, si voleva quindi evitare che con una serie ininterrotta di dignitosi piazzamenti, favoriti dagli altrui ritiri, si potesse vincere il campionato senza aver mai vinto una gara, mentre dal 1977 in poi, quando le frequenti rotture meccaniche erano diventate un ricordo del passato, la federazione decise di dare validit\u00e0 a tutti i risultati ottenuti. Fece eccezione la stagione 1991, nella quale vennero scartati i due peggiori risultati di ogni pilota.\nVa segnalata una regola sperimentale, adottata solamente per il 1976, per la quale venivano considerati i migliori 6 piazzamenti: avendo suddiviso il campionato in due met\u00e0 e dove erano ritenuti validi i migliori 3 risultati tra le prime cinque gare e i migliori 3 nelle ultime cinque gare della stagione.\nDonne al motomondiale.\nLa presenza femminile tra i piloti del motomondiale \u00e8 stata piuttosto esigua ed episodica. Prima fra tutte fu la britannica Beryl Swain, che partecip\u00f2 al Tourist Trophy 1962, arrivando ventiduesima nella classe 50 (su 25 arrivati al traguardo). Per rivedere una donna correre nel Mondiale si dovr\u00e0 attendere la statunitense Gina Bovaird che partecip\u00f2 nelle stagioni 1981 e 1982 nelle classi 125 e 500. \u00c8 l'unica donna ad aver gareggiato nella classe 500.\nSei anni pi\u00f9 tardi \u00e8 la volta della finlandese Taru Rinne, che partecip\u00f2 dalla stagione 1987 a quella del 1991 nella classe 125, dove divenne la prima donna a conquistare punti nel mondiale. Nella stessa classe gareggi\u00f2 la giapponese Tomoko Igata, che corse nelle stagioni 1992, 1994 e 1995.\nLe altre concorrenti femminili furono l'italiana Daniela Tognoli, le tedesca Katja Poensgen e Nina Prinz, le ceche Mark\u00e9ta Jan\u00e1kov\u00e1 e Andrea Touskova, l'ungherese Nikolett Kov\u00e1cs, la giapponese Shizuka Okazaki, l'australiana Candice Scott e le spagnole Elena Rosell, Ana Carrasco e Mar\u00eda Herrera.\nI circuiti utilizzati.\nI circuiti della stagione in corso sono in grassetto.\nIl Motomondiale in televisione.\nNegli anni settanta e ottanta, le gare di motociclismo venivano trasmesse in chiaro sul canale nazionale Rai. Non avendo un grande riscontro mediatico, molte volte le gare venivano trasmesse in differita e a volte anche \"tagliate\" prima della loro fine per lasciare spazio al calcio o trasmissioni di cabaret. Sul finire degli anni ottanta, fu la rete Capodistria ad accaparrarsi i diritti di trasmissione delle gare del motomondiale fino all'avvento della pay-tv nel 1992, quando la neonata Tele+ compr\u00f2 i diritti per la trasmissione del motomondiale e inizi\u00f2 a mandare in onda le gare a pagamento tramite il suo decoder analogico su Tele+2. Nico Cereghini venne scelto come cronista, Paolo Beltramo come inviato dai box. Quell'anno, molti appassionati manifestarono la propria delusione al Gran Premio d'Italia, affiggendo striscioni ineggianti lo slogan: \"La Pay-Tv ammazza il mondiale!\". Verso la fine degli anni novanta e gli inizi del duemila, il mondiale torn\u00f2 a essere trasmesso dalla Rai con Federico Urban come telecronista. Dal 2002 al 2013, i diritti del Motomondiale furono esclusivi di Mediaset. In chiaro, questo venne trasmesso inizialmente solo da Italia 1 (riassunto delle prove libere, diretta delle qualifiche e delle gare), poi anche da Italia 2 (che trasmetteva le prove libere e il warm-up) con il commento di Guido Meda e Loris Reggiani; quest'ultimo verr\u00e0 poi sostituito da Giulio Rangheri dal 2012.\nDal 2009 al 2011, alla trasmissione in chiaro venne affiancata anche la trasmissione a pagamento su Premium MotoGP, con il commento di Giulio Rangheri e Max Temporali.\nDal 2014, il Motomondiale viene trasmesso da Sky, in chiaro su Cielo e poi su TV8, e a pagamento attraverso il canale Sky Sport MotoGP. Per il primo anno, le telecronache sono affidate a Zoran Filicic (MotoGP e Moto3) e Rosario Triolo (Moto2) per la parte narrativa e a Loris Capirossi e Mauro Sanchini per la parte tecnica. Nel 2015, Triolo abbandona il Motomondiale e il suo posto viene preso da Zoran Filicic, in coppia con Roberto Locatelli; quest'ultimo cede le telecronache della MotoGP a Guido Meda (che poi commenter\u00e0 anche la MotoE), affiancato nel primo anno da Loris Capirossi e poi da Mauro Sanchini. Dal 2019, Filicic lascia Sky e il suo posto viene preso da Rosario Triolo, affiancato per la parte tecnica da Mattia Pasini.\nNelle stagioni 2020 e 2021, anche DAZN ha trasmesso le gare del Motomondiale, con le voci di Niccol\u00f2 Pavesi e Marco Melandri."}
{"id": "117995", "revid": "22166", "url": "https://it.wikipedia.org/wiki?curid=117995", "title": "Trattato di Saint Germain", "text": ""}
{"id": "117998", "revid": "729019", "url": "https://it.wikipedia.org/wiki?curid=117998", "title": "Battaglia di Ajnadayn", "text": "Nella battaglia di Ajn\u0101dayn (), dal nome della localit\u00e0 dove essa fu combattuta, i musulmani sconfissero per la prima volta, il 30 luglio 634, le truppe regolari bizantine.\nDurante la loro campagna di conquista nella Siria, i musulmani si erano sempre trovati a fronteggiare altri Arabi, spesso cristiani legati ai Ghassanidi che erano alleati di Costantinopoli.\nIl 30 luglio 634 (equivalente al 28 jum\u0101da I del 13 dell'Egira) le truppe islamiche condotte da Kh\u0101lid ibn al-Wal\u012bd si scontrarono invece con l'esercito regolare bizantino e inopinatamente lo sconfissero.\nDiversi motivi concorsero all'impresa. Innanzi tutto lo stato di grave demoralizzazione delle truppe bizantine (il cui soldo era loro versato con enorme ritardo da Costantinopoli a causa delle severe misure di economia seguite alla fine del vittorioso scontro pluridecennale con l'Impero persiano sasanide) e, ovviamente, il genio personale di Kh\u0101lid.\nSembra infatti, in base a una lettura del \"Kit\u0101b al-fut\u016b\u1e25\" (Il libro delle conquiste) di Ibn A\u02bftham al-K\u016bf\u012b - uno dei primi testi storici scritti dell'Islam risalendo all'inizio del III secolo dell'Egira (primi del X secolo) - che il generale musulmano avesse accuratamente scelto la tattica da seguire, che cos\u00ec pu\u00f2 essere descritta: scegliendo di non combattere, come suo solito, schierandosi nei reparti della cavalleria (che pure erano spesso l'arma decisiva della vittoria), Kh\u0101lid si pose al centro dello schieramento e ordin\u00f2 di non reagire agli attacchi avversari fino a un suo preciso ordine e, anzi, di arretrate addirittura, suggerendo al nemico l'idea che i musulmani stessero cedendo e andando in rotta.\nA un preciso ordine del generale meccano, mentre il centro dello schieramento islamico retrocedeva (tuttavia in ordine), le ali effettuarono la classica manovra \"a tenaglia\", stritolando le esterrefatte truppe bizantine.\nAd aiutare i musulmani non si pu\u00f2 dire concorresse il pesante armamento bizantino che, per la forte calura estiva, molto avrebbe rallentato lo slancio (a fronte del consueto armamento leggero dei musulmani) ma pi\u00f9 che altro l'eccessiva fiducia di essere sul punto di cogliere una facile vittoria. Ci\u00f2 li avrebbe indotti a scompaginare il loro ordine e li avrebbe esposti ai micidiali colpi degli Arabi che erano invece abituati al combattimento \"in ordine sparso\".\nComunque siano andate le cose, l'effetto sui Siriani fu enorme. Medina non apparve pi\u00f9 come un semplice staterello dell'Arabia Deserta di trascurabile importanza ma una realt\u00e0 politica e militare di primaria importanza.\nChe l'iniziale supponenza bizantina fosse abbandonata dopo Ajn\u0101dayn lo mostrerebbe il fatto che, nella decisiva Campagna del Yarm\u016bk, scender\u00e0 in campo lo stesso basileus Eraclio I (610-641). Con fortuna non migliore, vista la decisiva sconfitta da lui subita e che apr\u00ec definitivamente all'Islam arabo le porte della Siria e della Palestina, dalla quale \u02bfAmr ibn al-\u02bf\u0100\u1e63 avrebbe preso poi lo slancio verso l'Egitto per conquistarlo senza difficolt\u00e0."}
{"id": "117999", "revid": "767487", "url": "https://it.wikipedia.org/wiki?curid=117999", "title": "Ford Ranchero", "text": "Il Ford Ranchero era un veicolo pick-up derivato da automobili prodotto dalla Ford Motor Company tra il 1957 e il 1979 per il mercato statunitense.\nIl Ranchero \u00e8 stato il primo veicolo prodotto dalla Ford nel dopoguerra. Fu un veicolo di successo tanto da generare un concorrente: il Chevrolet El Camino.\nSi pu\u00f2 affermare che nonostante che i pick-up derivati da auto siano stati prodotti negli anni da diversi marchi anche in Europa, quelli prodotti negli USA sono probabilmente i pi\u00f9 grandi e potenti mai realizzati.\nIl Ford Ranchero era anche una delle auto preferite di Elvis Presley.\nVersioni.\n1957 - 1959.\nTra il 1957 e il 1959 la base del Ranchero era costituita dalla piattaforma full-size della Ford Fairlane. Due erano i modelli disponibili: il Ford Ranchero e il Ford Ranchero Custom. La prima versione era pensata quale veicolo standard per l'utilizzo da parte degli agricoltori. Il secondo modello era una versione pi\u00f9 accessoriata e poteva montare molti degli optional e degli accessori presenti nella linea della Ford Fairlane quali le modanature in acciaio e la verniciatura bicolore. Entrambi i modelli potevano montare tutti i motori disponibili per la Fairlane fino al 5,8 L Thunderbird Special.\n1960 - 1966.\nNel 1960 il Ranchero diminu\u00ec le sue dimensioni in quanto la piattaforma sulla quale venne basato divenne quella della Ford Falcon. La Ford riteneva che il mercato richiedesse un veicolo pi\u00f9 pratico, leggero ed economico di un pick-up full-size. Il successo del Ranchero continu\u00f2 anche in questa nuova forma. Le motorizzazioni disponibili andavano dall'economico 2,4 L 6 cilindri in linea, che era il motore standard, al 4,3 L V8 che su un veicolo di queste dimensioni forniva delle prestazioni abbastanza vivaci.\nIl Ranchero si svilupp\u00f2 seguendo l'evolversi della Falcon e quindi in seguito divenne disponibile anche un pi\u00f9 grande motore da 4,8 L sempre V8.\nIl modello prodotto nell'anno 1966 fu un modello a parte in quanto sub\u00ec una nuova evoluzione. Questo modello fu l'ultimo Ranchero ad essere basato sulla Falcon.\n1967.\nIl 1967 vide un nuovo cambiamento radicale nel Ranchero in quanto la Ford scelse una nuova e pi\u00f9 grande piattaforma, di nuovo quella della Fairlane, su cui realizzarlo. Il veicolo fu ben accolto dalla clientela e si caratterizzava per le sue linee dritte e pulite, i doppi fari e molta potenza. I motori disponibili andavano dal 3,3 L 6 cilindri in linea fino al 6,4 L FE V8 che forniva 315 hp (235\u00a0kW) di potenza.\n1968 - 1971.\nIl 1968 vide la Fairlane sostituita dalla Ford Torino e di conseguenza la Ford decise di utilizzare per il Ranchero questa piattaforma. Questo modello aveva una calandra appuntita poco profonda, linee e parte anteriore morbide e in qualche punto curve. I modelli disponibili erano tre: lo standard, il 500 e il GT. Il modello standard era il pi\u00f9 economico e meno prestazionale mentre il GT era il modello top della gamma. Su questi modelli potevano essere ordinati quasi tutti gli optional disponibili per la Torino, tra questi anche tutti i motori, fino al 7 L Cobra Jet. erano disponibili optional anche per questo motore che poteva essere dotato del sistema di aspirazione \"ram air\". Con questo motore il Ford Ranchero diveniva un veicolo veramente potente e dalle elevate prestazioni..\nNel 1971 il Ranchero segu\u00ec l'evoluzione della Ford Torino e divenne disponibile il motore Ford 429 da 7 L anche nella versione pi\u00f9 potente cio\u00e8 la Super Cobra Jet.\n1972 - 1976.\nIl 1972 vide il Ranchero e la Torino completamente rinnovati. Sul Ranchero venne ridisegnata la calandra che divenne larga e a \"bocca di pesce\". Venne ridotta la potenza disponibile per l'entrata in vigore delle normative sui consumi e sulle emissioni. Il motore pi\u00f9 grande disponibile era il 5,75 L Cleveland che era disponibile anche nella versione Cobra Jet.\n1977 - 1979.\nCon la fine della produzione della Ford Torino, avvenuta nel 1976, il Ranchero necessitava di una nuova piattaforma. Questo problema venne risolto, in modo piuttosto originale, con l'adozione nella piattaforma della Ford Thunderbird, un coup\u00e9 di fascia alta che proprio in quegli anni stava subendo delle modifiche, a cui si aggiunsero delle caratteristiche della Ford LTD full-size di quegli anni. Il ranchero era ancora disponibile nei tre modelli che lo caratterizzavano dal 1968: standard, 500 e GT. I motori arrivavano fino al 6,6 L.\nLa produzione del Ranchero cess\u00f2 nel 1979. Le autovetture stavano diventando pi\u00f9 piccole e caratterizzate da severe restrizioni per quello che riguardava il consumo e le emissioni, rendendo poco appetibili questi modelli di pick-up. Infatti i modelli non derivati da autovetture, classificati negli Stati Uniti come veicoli da trasporto leggeri per esempio l'Hummer H1, avevano una legislazione pi\u00f9 favorevole. Di conseguenza la Ford individu\u00f2 in questi ultimi veicoli il futuro e su di questi si concentr\u00f2. Oggi il Ranchero \u00e8 un veicolo da collezione richiesto, soprattutto nelle versioni fino al 1966."}
{"id": "118000", "revid": "2225", "url": "https://it.wikipedia.org/wiki?curid=118000", "title": "Orville Wright", "text": ""}
{"id": "118001", "revid": "125430435", "url": "https://it.wikipedia.org/wiki?curid=118001", "title": "Trattato di Neuilly", "text": "Il trattato di Neuilly (in bulgaro: \u041d\u044c\u043e\u0439\u0441\u043a\u0438\u044f\u0442 \u0434\u043e\u0433\u043e\u0432\u043e\u0440, \"Njojskjat dogovor\") riguardante la Bulgaria e il suo ruolo nella I guerra mondiale come una delle Potenze Centrali, venne firmato il 27 novembre 1919 a Neuilly-sur-Seine, in Francia.\nIl trattato stabil\u00ec i confini sui territori contestati tra la Bulgaria, la Turchia, la Grecia ed il Regno dei Serbi, dei Croati e degli Sloveni. Come belligerante degli Imperi centrali, la Bulgaria dovette cedere porzioni del proprio territorio nazionale e venne richiesto che riducesse il proprio esercito a 20.000 uomini, che pagasse le riparazioni di guerra di pi\u00f9 di 400 milioni di dollari e riconoscesse l'esistenza del Regno dei Serbi, dei Croati e degli Sloveni (cui dovette cedere, inoltre, 2.563 km\u00b2 di territorio sul confine occidentale), pi\u00f9 tardi conosciuto come Jugoslavia. La Bulgaria fu costretta a cedere la Tracia occidentale alla Grecia e a restituire la Dobrugia meridionale alla Romania (in base ai confini stabiliti dal trattato di Bucarest del 1913).\nIn Bulgaria i risultati del trattato erano noti al pubblico come la \"seconda catastrofe nazionale\" (\"\u0412\u0442\u043e\u0440\u0430 \u043d\u0430\u0440\u043e\u0434\u043d\u0430 \u043a\u0430\u0442\u0430\u0441\u0442\u0440\u043e\u0444\u0430\"). Durante la seconda guerra mondiale la Bulgaria, insieme alla Germania nazista rioccup\u00f2 temporaneamente i territori che aveva ceduto con il trattato di Neuilly.\nTerritori ceduti al Regno di Jugoslavia.\nQueste zone avevano fatto parte della Bulgaria dall'indipendenza del paese fino al 1919, quando vennero cedute al Regno dei Serbi, dei Croati e degli Sloveni (in seguito rinominato Regno di Jugoslavia) con il trattato di Neuilly. La cessione della regione avvenne in parte per compensare l'occupazione della parte meridionale ed orientale della Serbia da parte delle truppe bulgare nel periodo tra il 1915 ed il 1918 ed in parte per il suo territorio strategico. Il vecchio confine politico tra la Bulgaria e la Serbia seguiva una catena di alte montagne, mentre quello nuovo dava un significativo vantaggio militare ai serbi, esponendo pericolosamente la capitale bulgara Sofia e riducendo cos\u00ec decisamente la minaccia militare per la Serbia orientale nel caso di una nuova invasione bulgara.\nIl trattato di Neuilly fu uno dei vari trattati firmati dopo la fine della prima guerra mondiale (come il trattato di Versailles, il trattato di Saint-Germain, il trattato di Trianon, il trattato di S\u00e8vres) che erano stati concepiti per diminuire la forza politica e militare degli Imperi centrali. Come risultato, alcune aree con una maggioranza bulgara assoluta (come Bosilegrad e una parte della citt\u00e0 di Dimitrovgrad) furono cedute alla Jugoslavia, mentre alcune aree con una significante presenza serba, come Tr\u0103n, rimasero in Bulgaria.\nIn Bulgaria si riteneva che il trattato dovesse durare solo 20 anni e che i territori sarebbero stati restituiti nel 1939, ma non si trova traccia di ci\u00f2 nel trattato.\nRegione e popolazione.\nI territori ceduti con il trattato coprivano un'area di 1.545\u00a0km\u00b2 nell'odierna Serbia e 1.028\u00a0km\u00b2 nell'odierna Macedonia del Nord.\nIn Serbia il territorio ceduto \u00e8 ora diviso in distretto di Pirot (comune di Dimitrovgrad e piccole parti dei comuni di Pirot e Babu\u0161nica) e distretto di P\u010dinja (comune di Bosilegrad ed una piccola parte del comune di Surdulica). Includeva anche una piccola sezione lungo il fiume Timok nella municipalit\u00e0 e distretto di Zaje\u010dar, composto da 8 localit\u00e0 (7 popolate da rumeni e 1 da bulgari).\nNel 1919 l'area corrispondeva alle seguenti parti degli okr\u0103g bulgari: Kjustendil, 661\u00a0km\u00b2, Caribrod 418\u00a0km\u00b2, Tr\u0103n 278\u00a0km\u00b2, Kula 172\u00a0km\u00b2 e Vidin 17\u00a0km\u00b2.\nLe fonti bulgare affermavano che al tempo la gente di etnia bulgara costituiva il 95% della popolazione di Bosilegrad ed il 75% della popolazione di Caribrod. Nel censimento jugoslavo del 1931, tutta la popolazione slava venne semplicemente conteggiata come \"jugoslavi\" (serbi, croati, sloveni e bulgari) ed in tal modo una comparazione non pot\u00e9 essere fatta. Secondo l'ultimo censimento serbo del 2002, i bulgari costituivano il 50% ed il 71% rispettivamente della popolazione di Dimitrovgrad e di Bosilegrad.\nInterpretazioni storiche.\nIl principio della riorganizzazione, su base etnica, della carta dell'Europa, in aderenza ai Quattordici punti di Woodrow Wilson, paradossalmente - secondo lo storico britannico Eric Hobsbawm - forn\u00ec una giustificazione alle successive pulizie etniche e, addirittura, all'Olocausto degli Ebrei."}
{"id": "118008", "revid": "2812", "url": "https://it.wikipedia.org/wiki?curid=118008", "title": "Negev", "text": ""}
{"id": "118009", "revid": "2080104", "url": "https://it.wikipedia.org/wiki?curid=118009", "title": "Shari'a", "text": "Nell\u02bcIslam, la Shari\u02bfah o sharia, in italiano anche sciaria ( \"shar\u012b\u02bfa\" 'legge'; letteralmente \"strada battuta\", \"il cammino che conduce alla fonte a cui abbeverarsi\"), \u00e8 il complesso di regole di vita e di comportamento dettato da Dio per la condotta morale, religiosa e giuridica dei suoi fedeli. \u00c8 un concetto suscettibile di essere interpretato in chiave metafisica o pragmatica. Nel significato metafisico, la \"shar\u012b\u02bfah\" \u00e8 la Legge di Dio e, in quanto sua rivelazione diretta, rimane assoluta e incontestabile dagli uomini.\nIn quello pragmatico, il fiqh, ovvero la scienza giurisprudenziale islamica interpretata secondo la legge sacra, rappresenta lo sforzo concreto esercitato per identificare la Legge di Dio; in tal senso, la letteratura legale prodotta dai giuristi (\"faq\u012bh\"; pl. \"fuqah\u0101\u02be\") costituisce opera di fiqh, non di shar\u012b\u02bfa.\nAlcune delle pratiche classiche della sharia sono accusate da studiosi dell'argomento di gravi violazioni dei diritti umani fondamentali, dell'uguaglianza di genere e della libert\u00e0 di espressione. Il dibattito \u00e8 aperto. \nFonti della shar\u012b\u2018a.\nFonti della legge islamica sono generalmente considerate il Corano (190 versi su 6236 totali), la \"Sunna\" (ovvero gli \u1e25ad\u012bth del Profeta), il consenso della comunit\u00e0 dei credenti (\"ijma\"') e l'analogia giuridica (\"qiy\u0101s\"). La shar\u012b\u02bfa accetta solo le prime due fonti in quanto divinamente prodotte o ispirate. Mentre esiste un solo Corano, esistono diverse raccolte \"ufficiali\", antiche e tradizionali, di \u02bea\u1e25\u0101d\u012bth: \u00e8 questa una delle ragioni da cui segue l'impossibilit\u00e0 teorica di pervenire univocamente alla (vera) shari'a. I versi della rivelazione nel Corano sono in maggioranza versi dedicati ad Allah e alle sue qualit\u00e0 predicabili, narrazione di profeti precedenti, e di tipo escatologico.\nNatura della shar\u012b\u2018a.\nIn alcuni paesi a maggioranza islamica (quali Iran e Arabia Saudita), vi \u00e8 il recente tentativo di intendere la shari'a non gi\u00e0 quale codice di leggi comportamentali o consuetudinarie, bens\u00ec quali norme di diritto positivo; peraltro, la stessa shari'a distingue le norme riguardanti il culto e gli obblighi rituali da quelle di natura pi\u00f9 giuridica.\nSebbene in alcuni Stati a maggioranza musulmana la shar\u012b\u2018a venga considerata come una fonte di diritto positivo, nell'Islam delle origini e per molti studiosi attuali (tra i quali \u1e6c\u0101riq Rama\u1e0d\u0101n) essa \u00e8 pi\u00f9 propriamente un codice di comportamento etico che dovrebbe essere privo di potere coercitivo.\nL'islam riconosce l'Antico e il Nuovo Testamento della Bibbia come testi religiosi sacri, secondi per importanza al Corano che chiarisce e completa la Rivelazione di Allah ai profeti. Le fonti normative del Corano prevalgono pertanto su tutta la tradizione biblica precedente.\nLe cinque categorie.\nPer la giusta condotta sulla vita terrena, le azioni umane pi\u00f9 rilevanti sono suddivise in cinque categorie:\nQuesti atti hanno disposizioni \"materiali o morali\" nella comprensione della Sharia. L'abbandono delle azioni \"considerate fard, wajib e sunnah\", e il compimento di quelle proibite \"considerate makruh e haram\" sono penalizzate. (punizioni hadd o tazir). Per esempio; Il pestaggio, l'imprigionamento e l'uccisione di coloro che si ostinano a non pregare (\u1e62al\u0101t) possono essere considerati in questo contesto.\nScuole giuridiche.\nNell'ambito della Sharia col passare del tempo si sono evolute diverse scuole giuridiche (\"madhahib\") con proprie peculiarit\u00e0 sull'interpretazione della stessa:"}
{"id": "118010", "revid": "1982", "url": "https://it.wikipedia.org/wiki?curid=118010", "title": "Beersheba", "text": ""}
{"id": "118011", "revid": "2225", "url": "https://it.wikipedia.org/wiki?curid=118011", "title": "Sharia", "text": ""}
{"id": "118014", "revid": "466539", "url": "https://it.wikipedia.org/wiki?curid=118014", "title": "Fatw\u0101", "text": "La fatw\u0101 (, plur. ), nel diritto islamico, corrisponde ai \"responsa\" del diritto romano. La parola \u00e8 composta da tre lettere e deriva da \"aft\u0101-hu f\u012b-l-amr\" (\"consultare qualcuno riguardo qualcosa\") e \"istaft\u0101\" (\"richiedere una spiegazione o un chiarimento\"). La parola significa \"novit\u00e0\", \"chiarificazione\", \"giovent\u00f9\", \"perfezione\", \"spiegazione\", \"ricerca una decisione da una corte\" e compare undici volte nel Corano, in cinque Sure diverse. La \"fatwa\" \u00e8 il risultato di due azioni: l\"istift\u0101\", la domanda, e l\"ift\u0101\", la risposta e chiarimento. \nSi tratta di una risposta data a un q\u0101\u1e0d\u012b, cio\u00e8 a un giudice musulmano di nomina governativa, da un \"faq\u012bh\" (esperto di legge coranica), quando questi sia interpellato per conoscere quale sia l'orientamento sciaraitico prevalente riguardo ad una certa fattispecie giuridica. In caso di risposta che affermi la liceit\u00e0 di un comportamento, il \"faq\u012bh\" viene detto muft\u012b.\nIl quesito deve essere sottoposto in forma anonima e in lingua originale al Muft\u012b, che indicher\u00e0 l'astratto modo di procedere. L'obbligatoriet\u00e0 dell'applicazione del disposto della \"fatw\u0101\" si verifica quando il Muft\u012b appartenga alla stessa scuola giuridica (\"madhhab\") del \"q\u0101\u1e0d\u012b\". In caso contrario la \"fatw\u0101\" sar\u00e0 un semplice parere, non cogente per il giudice che ha avanzato il suo interrogativo al Muft\u012b.\nI tribunali sciaraitici \u2013 oggi operanti solo in sporadici casi, l\u00ec dove siano state reintrodotte in tutto in parte le norme sciaraitiche \u2013 agiscono basandosi esclusivamente su quanto riportato dalle fonti della Shari'a (ossia Corano e Sunna). Essendo la \"fatw\u0101\" un'opinione personale, per quanto autorevole, essa non obbliga il giudice ad applicare quanto suggerito dall'esperto se il suo \"madhhab\" non sia esattamente quello del \"q\u0101\u1e0d\u012b\" richiedente. Quindi una \"fatw\u0101\" non ha necessariamente alcuna diretta esecutivit\u00e0.\nOltre alla mancanza di esecutoriet\u00e0 della \"fatw\u0101\", va comunque ricordato che, essendo una sorta di parere \"pro veritate\", pu\u00f2 frequentemente avvenire che siano emesse \"fat\u0101w\u0101\" tra loro del tutto discordanti. Il fatto non crea scandalo alcuno nella cultura giuridica islamica, dal momento che un \"\u1e25ad\u012bth\" attribuito a Maometto asserisce che \u00abla disparit\u00e0 di giudizi (\"ikhtil\u0101f\") \u00e8 una benedizione per la \"Umma\" islamica\u00bb.\nLa parola ha avuto notoriet\u00e0 in Italia per l'uso restrittivo con cui \u00e8 stata intesa nel linguaggio dei media che la riferirono alla condanna a morte in contumacia pronunciata nell'anno 1989 dall'Ayatollah Khomein\u012b contro lo scrittore indiano Salman Rushdie, ritenuto reo di sacrilegio verso la religione musulmana per il suo libro \"I versi satanici\". Sebbene questo sia uno dei possibili significati, non \u00e8 per\u00f2 uno dei pi\u00f9 comuni, e molti musulmani si ritengono irritati da un simile indebito accostamento tra \"fatw\u0101\" e \"pena capitale\" da parte degli occidentali. La \"fatw\u0101\" pu\u00f2 infatti riguardare pressoch\u00e9 qualunque aspetto della vita individuale, delle norme sociali e religiose, della guerra e della politica del mondo islamico. Nei 1400 anni di storia musulmana, milioni di \"fat\u0101w\u0101\" sono state emesse su innumerevoli situazioni quotidiane, come il matrimonio, gli affari economici e le questioni private. Tuttavia, un assai limitato numero di esse riguarda argomenti ben pi\u00f9 controversi, come il \"jih\u0101d\" e i \"dhimmi\", e sebbene siano emanate perlopi\u00f9 da improvvisati e irrituali \"dotti\" fondamentalisti, tendono a ricevere molta pi\u00f9 attenzione da parte dei mezzi di comunicazione non islamici, a causa dei loro importanti riflessi politici."}
{"id": "118016", "revid": "834", "url": "https://it.wikipedia.org/wiki?curid=118016", "title": "Watergate", "text": ""}
{"id": "118017", "revid": "801704", "url": "https://it.wikipedia.org/wiki?curid=118017", "title": "Video-chirurgia", "text": "Nella chirurgia tradizionale che riguarda l'addome ed il torace (prevalentemente ma non esclusivamente), l'accesso agli organi interni viene effettuato mediante un'incisione, praticata col bisturi, di adeguata estensione a seconda del tipo di intervento da eseguire. \nNegli anni '80 \u00e8 stata introdotta nella pratica chirurgica una nuova tecnica di accesso, denominata video-chirurgia che consiste nel praticare piccoli fori (0,5 - 1,2 cm) attraverso la parete addominale o toracica per introdurre una telecamera nonch\u00e9 gli strumenti che vengono utilizzati per effettuare l'intervento. I chirurghi operano \"dal di fuori\" guardando su un monitor ci\u00f2 che stanno eseguendo all'interno della cavit\u00e0 addominale o toracica. \nQuando l'intervento viene eseguito all'addome si parla pi\u00f9 propriamente di video-laparo-chirurgia, quando viene eseguito al torace di video-toraco-chirurgia.\nInterventi in video-chirurgia vengono eseguiti anche in altri distretti corporei, ad esempio nella regione inguinale per il trattamento delle ernie inguinali e crurali, o negli arti inferiori per il trattamento delle varici venose. Si tratta comunque di indicazioni minori della video-chirurgia.\nPer quel che concerne la video-laparo-chirurgia, dal momento che la parete dell'addome \u00e8 aderente agli organi in essa contenuta, \u00e8 indispensabile introdurre un gas (CO2) per dilatare la cavit\u00e0 addominale. Nel caso della video-toraco-chirurgia \u00e8 il polmone che, collassando, lascia lo spazio necessario per poter effettuare l'intervento.\nLa video-chirurgia deriva dalla laparoscopia, una tecnica diagnostica molto utilizzata dagli specialisti ginecologi, che consisteva nell'introdurre uno strumento ottico chiamato laparoscopio nella cavit\u00e0 addominale per osservare direttamente gli organi pelvici femminili."}
{"id": "118019", "revid": "729019", "url": "https://it.wikipedia.org/wiki?curid=118019", "title": "3. SS-Panzerdivision &quot;Totenkopf&quot;", "text": "La 3. SS-Panzer-Division \"Totenkopf\" era una divisione corazzata tedesca delle Waffen-SS in servizio nella seconda guerra mondiale. I suoi membri si macchiarono di molteplici crimini di guerra, sia sul fronte ovest che su quello est.\nStoria.\nLa 3\u00aa Divisione Panzer SS \"Totenkopf\", costituita nel novembre 1939 con la riorganizzazione dei corpi armati delle SS con le \"Totenkopfverb\u00e4nde\" (circa 6.500 soldati) che avevano partecipato alla campagna polacca, insieme a uomini provenienti dalle \"SS-Verf\u00fcgungstruppen\" e dalla compagnia \"Heimwehr Danzig\", fu trasferita a Dachau per iniziare l'addestramento. Non deve essere confusa con le \"SS-Totenkopf-Standarten\" che vennero pure costruite nel novembre 1939 con soldati provenienti dalle \"Totenkopfverb\u00e4nde\" che per\u00f2 non fece mai parte dei corpi di combattimento delle Waffen-SS e forniva il personale per la sorveglianza dei campi di concentramento e di sterminio.\nDurante la campagna di Francia fu inizialmente inserita nella riserva dell'esercito. Il 16 maggio 1940 la divisione fu trasferita nella zona operativa, venendo impegnata, a partire dal 19 maggio, in operazioni di rastrellamento nell'area di Cateau-Cambr\u00e9sis e Cambrai. Fu durante questa fase che alcuni elementi, al comando dell'Hauptsturmf\u00fchrer Fritz Knochlein si resero protagonisti di una delle prime atrocit\u00e0 delle SS, il massacro di Le Paradis: presso una fattoria del villaggio di Le Paradis, nella zona del Passo di Calais, 99 soldati inglesi al comando del maggiore Lisle Ryder si arresero ai tedeschi. Le SS ammucchiarono l'equipaggiamento dei britannici e portarono i prigionieri fino a un campo poco lontano, chiuso da un capannone su un lato: davanti era stata scavata una fossa poco profonda e dietro questa erano state piazzate due mitragliatrici. I prigionieri vennero fatti marciare nella trincea e falciati dalle raffiche; quindi i tedeschi finirono i moribondi a colpi di baionetta o sparando alla nuca. Solo i soldati semplici Albert Pooley e William O'Callagan sopravvissero al massacro.\nIl 31 maggio raggiunse le coste della Manica, poco a sud di Dunkerque; alla fine di giugno fu trasferita a Saint Pol. Nella seconda fase della Campagna di Francia, la \"Totenkopf\" fu impegnata essenzialmente nel proteggere i fianchi dell'avanzata principale, e in operazioni di rastrellamento e di custodia dei prigionieri di guerra. Al termine della guerra contro la Francia, la divisione aveva raggiunto il confine franco-spagnolo.\nLa \"Totenkopf\" rimase in Francia fino all'aprile del 1941 quando fu trasferita ad est e inserita nel Gruppo d'armate Nord, nell'imminente Operazione Barbarossa. Impegnata in Lituania e Lettonia, raggiunse la Linea Stalin a nord di Demyansk a luglio, e in seguito i sobborghi di Leningrado, dove fu impegnata dal 13 luglio al 25 agosto: ai primi di agosto, soldati della \"Totenkopf\" riuscirono ad occupare la citt\u00e0 di Chudovo, importante snodo ferroviario sull'asse Leningrado-Mosca.\nIn questo periodo alla divisione fu aggregato il Freikorps Danmark. Tra l'autunno e l'inverno del 1941, i sovietici lanciarono diverse offensive contro il settore nord del fronte, e durante una di queste intrappol\u00f2 la divisione nella sacca di Demyansk. Solamente nell'aprile del 1942 quanto rimaneva della divisione, rinominato \"Kampfgruppe Eicke\", riusc\u00ec a rompere l'accerchiamento e a raggiungere le rive del fiume Lovat. Alcune unit\u00e0 rimasero comunque nell'area di Demyansk, finch\u00e9 in ottobre l'intera divisione fu trasferita in Francia.\nIn questo periodo, mentre veniva riorganizzata ed equipaggiata con nuovi carri, la divisione prese parte all'occupazione della Francia di Vichy e in operazioni contro i partigiani nella zona di Limoges.\nA febbraio del 1943, la divisione fu nuovamente trasferita ad Est, come parte del Gruppo d'armate Sud, per arginare l'offensiva invernale sovietica che aveva distrutto la 6\u00aa Armata tedesca a Stalingrado. Dopo aver partecipato, insieme alla \"Leibstandarte SS Adolf Hitler\" e alla \"Das Reich\", alla terza battaglia di Kharkov, nel corso della quale il comandante Eicke rimase ucciso, la divisione partecip\u00f2 alla decisiva battaglia di Kursk, la pi\u00f9 grande e sanguinosa battaglia tra carri dell'intera guerra. Nei primissimi giorni le SS ottennero qualche successo, ma la potenza raggiunta dall'Armata Rossa fece fallire l'operazione. Dopo questa battaglia, la \"Wehrmacht\" fu costretta quasi esclusivamente sulla difensiva per il resto della guerra, e anche la \"Totenkopf\", impegnata in azioni difensive prima nella zona di Stalino, poi, tra settembre e ottobre, lungo il Dnepr.\nNel febbraio del 1944 fu aggregata all'VIII Armata e dirottata dapprima a \u010cerkasy, quindi verso Kishinev (Chi\u0219in\u0103u), e da qui verso la Romania, dove combatt\u00e9 tra T\u00e2rgu Frumos e Pa\u0219cani nella Battaglia di T\u00e2rgu Frumos. Nel frattempo, al centro del fronte, i russi avevano lanciato la pi\u00f9 massiccia offensiva dell'intera guerra, distruggendo decine di unit\u00e0 tedesche, e operando uno sfondamento per 500 chilometri in sole quattro settimane, raggiungendo la Polonia. Con le forze sovietiche nei sobborghi di Varsavia, inizi\u00f2 la rivolta, e la divisione prese parte alla brutale repressione e alla successiva controffensiva tedesca che sospinse i sovietici oltre la Vistola. Solo la \"Totenkopf\" e la \"Wiking\" (con alcune unit\u00e0 della divisione d'\u00e9lite della \"Luftwaffe\", la 1. Fallschirm-Panzer-Division \"Hermann G\u00f6ring\") presero parte a questa controffensiva tedesca.\nSuccessivamente la divisione fu inviata a Budapest, (Operazione Fr\u00fchlingserwachen), insieme ad altre sei divisioni delle Waffen-SS (la \"Leibstandarte SS Adolf Hitler\", la \"Das Reich\", la \"Wiking\", la \"Hohenstaufen\", la \"Hitlerjugend\" e la \"Reichsf\u00fchrer SS\"), per cercare di aprire un varco alle forze tedesche rimaste intrappolate nella citt\u00e0. Dopo aver lanciato un attacco nella zona dell'aeroporto, combatt\u00e9 duramente nel settore di Stuhlwei\u00dfenburg ma ormai le difese russe si erano fatte invalicabili, e le divisioni SS furono costrette a sospendere l'attacco.\nSuccessivamente inizi\u00f2 una lunga ritirata verso Vienna, dove la divisione, ridotta a poco pi\u00f9 di 1.000 uomini, si arrese agli americani il 9 maggio 1945, ma quasi tutti i suoi membri furono consegnati ai sovietici, che ne richiedevano la consegna quali criminali di guerra.\nNel 2013 il sociologo Joerg Becker ha scoperto che durante la seconda guerra mondiale Horst Tappert (celebre protagonista del telefilm L'ispettore Derrick), nel 1943, milit\u00f2 nella 3\u00aa divisione corazzata \"Totenkopf\", un segreto che l'attore non ha mai rivelato in nessuna intervista.\nDecorati con la Croce di Cavaliere.\nIn totale furono 47 i decorati con la Croce di Cavaliere della Croce di Ferro."}
{"id": "118020", "revid": "6923", "url": "https://it.wikipedia.org/wiki?curid=118020", "title": "Doccione", "text": "Il doccione \u00e8 la parte finale del tubo o canale di scarico esterno di una grondaia. Ha lo scopo di canalizzare il deflusso dell'acqua piovana accumulata nelle gronde o sui tetti impedendo che questa, scorrendo lungo i muri li danneggi o penetri nelle fondazioni. Oggi \u00e8 perlopi\u00f9 sostituito dal tubo pluviale.\n\u00c8 spesso decorato con figure mostruose o fantastiche che dovevano spaventare gli \"spiriti maligni\" e tenerli lontani dall'edificio; in tal caso \u00e8 conosciuto pi\u00f9 comunemente con il nome di gargolla o garguglia e ha precedenti nei gocciolatoi a protomi leonine dei templi greci. Quest'ultimo tipo fu molto utilizzato nel corso del Medioevo; gargolle si ritrovano spesso all'esterno di municipi, chiese e cattedrali dell'epoca in forma di leoni o altri animali; l'acqua scorreva spesso lungo la schiena o all'interno della figura per defluire poi dalla bocca."}
{"id": "118021", "revid": "124027407", "url": "https://it.wikipedia.org/wiki?curid=118021", "title": "Trattato del Trianon", "text": "Il trattato del Trianon fu il trattato di pace con cui le potenze vincitrici della prima guerra mondiale stabilirono le sorti del Regno d'Ungheria in seguito alla dissoluzione dell'Impero austro-ungarico. Il trattato venne firmato il 4 giugno 1920 nel palazzo del Grand Trianon di Versailles (Francia).\nGli attori principali del trattato furono le potenze vincitrici, i loro alleati e la parte sconfitta. Le potenze vincitrici comprendevano Stati Uniti, Regno Unito, Francia e Italia; i loro alleati erano Romania, Regno dei Serbi, Croati e Sloveni (in seguito Jugoslavia) e Cecoslovacchia; mentre la parte sconfitta era l'ex monarchia austro-ungarica, rappresentata dall'Ungheria.\nIl trattato fu ritenuto unilaterale e ingiusto anche dai contemporanei e secondo alcuni storici contribu\u00ec in modo significativo allo scoppio della Seconda guerra mondiale. Come il generale francese Ferdinand Foch comment\u00f2: \"Questa non \u00e8 la pace, ma solo un armistizio per 20 anni\".\nLe frontiere dell'Ungheria.\nIl 31 ottobre 1918, a Timi\u0219oara venne proclamata la Repubblica del Banato e il governo ungherese ne riconobbe l'indipendenza. I confini provvisori dell'Ungheria vennero definiti nel novembre/dicembre 1918. Rispetto al Regno di Ungheria (gi\u00e0 facente parte dell'Impero austro-ungarico), i confini dell'Ungheria uscita dalla guerra non comprendevano:\nI confini definitivi vennero delineati dal trattato del Trianon nel 1920. Rispetto a quelli stabiliti diciotto mesi prima, i confini stavolta non comprendevano:\nIn base al trattato del Trianon, le citt\u00e0 di P\u00e9cs, Moh\u00e1cs, Baja e Szigetv\u00e1r, che erano state occupate dalla Serbia nel novembre 1918, vennero restituite all'Ungheria.\nRispetto a quella del Regno di Ungheria, la popolazione dell'Ungheria post-Trianon venne ridotta da 19 milioni a 7 milioni, mentre la superficie territoriale venne ridotta di due terzi.\nDopo il 1918, l'Ungheria non ebbe pi\u00f9 accesso al mare, che invece il Regno di Ungheria aveva avuto, attraverso i territori dell'odierna Croazia, per oltre 800 anni.\nInterpretazioni storiche.\nIl principio della riorganizzazione, su base etnica, della carta dell'Europa, accolto dal trattato in base ai Quattordici punti di Woodrow Wilson, paradossalmente - secondo lo storico britannico Eric Hobsbawm - forn\u00ec una giustificazione alle successive pulizie etniche e, addirittura, all'Olocausto degli Ebrei.\nConseguenze demografiche.\nIn base al censimento del 1910 \u00e8 possibile tendere solo approssimativamente alla comprensione della distribuzione etnica poich\u00e9 i censimenti all'interno dell'Impero austro-ungarico erano tenuti a richiedere la \"lingua parlata\" e non l'etnia di appartenenza. Il principale gruppo etnico del Regno di Ungheria era quello ungherese, che rappresentava approssimativamente il 48% dell'intera popolazione (calcolando la Croazia). . Le province che l'Ungheria perse con il trattato avrebbero avuto una popolazione in maggioranza non ungherese, ma anche delle significative minoranze ungheresi e territori con una maggioranza ungherese (Slovacchia del sud, parti della Transilvania e parti della Vojvodina).\nIl numero di ungheresi in queste province, basato sul censimento del 1910 era:\nLa popolazione ungherese in tutte queste regioni diminu\u00ec dopo il trattato, anche se minoranze ungheresi risiedono ancora oggi nei paesi limitrofi.\nD'altra parte, la diversit\u00e0 etnica dell'Ungheria diminu\u00ec considerevolmente: il numero di persone di altra nazionalit\u00e0 entro le frontiere della nuova Ungheria dopo il trattato fu appena superiore al 10%. Ad esempio rimasero circa 450-550.000 tedeschi (550.062 secondo il censimento del 1920, 477.153 secondo il censimento del 1930), 140.000 slovacchi (141.877 secondo il censimento del 1920, 104.786 secondo il censimento del 1939), e circa 45.000 serbi e croati (47.337 croati e 7.031 serbi secondo il censimento del 1930).\nVa comunque considerato il fatto che circa 3.000.000 di ungheresi vivono oggi fuori dai confini dell'odierna Ungheria (la popolazione dell'Ungheria \u00e8 di 9,8 milioni).\nConseguenze economiche e militari.\nDal punto di vista economico, il 61,4% della terra arabile, l'88% dei boschi, il 62,2% delle ferrovie, il 64,5% delle strade battute, l'83,1% della produzione di ghisa, il 55,7% degli impianti industriali e il 67% degli istituti bancari e di credito dell'ex Regno d'Ungheria divennero parte di altre nazioni. Romania e Jugoslavia dovettero assumersi parte degli obblighi finanziari dell'Ungheria, per via del territorio posto sotto la loro sovranit\u00e0, ma allo stesso tempo pesanti riparazione belliche furono imposte all'Ungheria (200 milioni di corone).\nLe condizioni militari furono simili a quelle imposte alla Germania dal trattato di Versailles (1919); l'esercito ungherese venne limitato a 35.000 uomini e dovette rinunciare alla coscrizione obbligatoria. Un'ulteriore disposizione stabiliva che in Ungheria non potessero essere costruite ferrovie con pi\u00f9 di un binario.\nL'Ungheria dovette inoltre rinunciare a tutti i privilegi in territori extra-europei che appartenevano all'ex monarchia austro-ungarica. Alcuni articoli del trattato richiesero a tutte le parti contraenti di rispettare vari diritti delle minoranze nazionali presenti entro i suoi confini. Ovviamente questi non furono mai rispettati dai paesi eredi. Questo alla fine port\u00f2 agli Arbitrati di Vienna (primo e secondo), dove venne restituita una parte significativa (circa il 25%, ovvero 55.000\u00a0km\u00b2) del territorio perso nel 1920.\nConseguenze politiche.\nIl trauma del trattato, la perdita del territorio, delle risorse economiche, e della popolazione costrinsero l'Ungheria a perseguire una politica irredenta nel periodo interbellico. L'esito fu il raggiungimento di un'alleanza con le Potenze dell'Asse, le uniche a mostrarsi favorevoli ad una revisione del trattato del Trianon. Per sopprimere le aspirazioni magiare ed accerchiare l'Ungheria in tutti i sensi, i paesi beneficiari del trattato del Trianon (Regno di Romania, Regno di Jugoslavia, Cecoslovacchia) formarono la Piccola Intesa. L'unica direzione geografica e politica aperta alla politica estera magiara rimase appunto l'Italia fascista, e l'Austria (quindi la Germania nazista dopo l'\"Anschluss\")."}
{"id": "118027", "revid": "399", "url": "https://it.wikipedia.org/wiki?curid=118027", "title": "Video-Chirurgia", "text": ""}
{"id": "118031", "revid": "231325", "url": "https://it.wikipedia.org/wiki?curid=118031", "title": "Excalibur", "text": "Excalibur \u00e8 la pi\u00f9 nota delle mitologiche spade celtiche di re Art\u00f9.\nOrigine.\nIl nome Excalibur vuol dire \"Colei che taglia l'acciaio\", ma il nome deriva dal gallese \"Caledfwlch\", una frase composta da \"duro\" (Caled) e \"breccia, spaccatura\". (Fwlch). Caledfwlch appare per la prima volta in diverse opere gallesi, tra cui il racconto in prosa Culhwch e Olwen (11-12 \u00b0 secolo circa), per poi essere latinizzata in \"Caliburn\" da Goffredo di Monmouth nella Historia Regum Britanniae. Ma La spada Caledfwlch potrebbe essere ispirata alla famosa \"Caladbolg\" ovvero la mitica spada di Fergus mac R\u00f3ich nel Ciclo dell'Ulster della Mitologia irlandese. Infatti il nome di questa spada \u00e8 foneticamente simile al nome Caledfwlch, due studiosi Rachel Bromwich e D. Simon Evans, Suggeriscono invece che entrambi i nomi \"potrebbero essere sorti in modo simile in una data molto precoce come nomi generici per una spada\". La spada Caledfwlch (e quindi Excalibur) divenne quindi propriet\u00e0 esclusiva di Art\u00f9 nella tradizione britannica.\nStoria.\nLa storia e la leggenda di re Art\u00f9 sono intimamente legate alla magica e misteriosa spada: come mago Merlino aveva annunciato, solamente l'uomo in grado di estrarre la spada nella roccia sarebbe diventato re; Art\u00f9, inginocchiato di fronte alla roccia, fece proprio questo: prese la spada, la port\u00f2 con s\u00e9 fino alla Cattedrale e la depose sull'altare. Art\u00f9 fu unto con l'olio santo e, alla presenza di tutti i baroni e della gente comune, giur\u00f2 solennemente di essere un sovrano leale e di difendere la verit\u00e0 e la giustizia per tutti i giorni della sua vita.\nVa detto, per\u00f2, che sebbene Excalibur sia spesso identificata con la spada nella roccia, specie nelle versioni recenti del mito arturiano, in alcune versioni della leggenda le spade risultano distinte.\nLa leggenda e la storia si sono mischiate tra loro nel tempo e per questo re Art\u00f9, i Cavalieri della Tavola Rotonda e la magica spada \"Excalibur\", sono giunte intimamente unite fino ai nostri giorni.\nLe spade di re Art\u00f9.\nOriginariamente si parla della spada Caliburn come un'ottima arma (senza l'attribuzione di elementi magici) forgiata nell'isola di Avalon nella Historia Regum Britanniae, mentre la versione in cui Art\u00f9 estrae la spada dalla roccia appare per la prima volta nel racconto in versi francese \"Merlino\", di Robert de Boron.\nSebbene spesso si identifichi Excalibur come la spada nella roccia, in realt\u00e0 in alcuni casi si dovrebbe parlare di due spade distinte. L'autore inglese Thomas Malory, ne \"La morte di Art\u00f9\", scrive che la spada che Art\u00f9 estrae dalla roccia non \u00e8 Excalibur, poich\u00e9 Art\u00f9 aveva rotto la sua prima spada in uno scontro con re Pellinore; lo stesso viene affermato nella francese \"Suite du Merlin\" (\"Prosa di Merlino\") nel 1240 circa. Sempre Malory scrive inoltre che Art\u00f9, dopo la rottura della prima, ricevette una nuova spada dalla Dama del Lago, e questa era chiamata esplicitamente Excalibur. Questo ci fa capire che siano tre le spade citate: una prima spada andata distrutta, Excalibur come seconda spada e la spada nella roccia.\nExcalibur viene citata anche da Chr\u00e9tien de Troyes nella seconda parte del Perceval: Galvano, partito dalla corte di Art\u00f9 per rispondere alle accuse che gli sono state mosse da Guingabresil, la usa per difendersi dall'attacco dei borghigiani che intendono vendicare la morte del loro signore (v. 5828 nell'edizione del ms. 354 di Berna a cura di M\u00e9la).\nIl fodero di Excalibur avrebbe il potere magico di proteggere il suo proprietario dal sanguinamento ed \u00e8 proprio il furto di questo da parte di Morgana la Fata che porta alla morte di Art\u00f9. In \"Morte Arthure\" (circa 1400) si dice che Art\u00f9 avesse due spade; la seconda era Clarent, rubata dal malvagio Mordred, che con essa diede al re il colpo mortale.\nEtimologia.\nLa parola Excalibur ha origini molto controverse, che possono farsi risalire a due ceppi linguistici ben differenti: quello latino e quello sassone. Dal latino abbiamo diversi significati, ma quello pi\u00f9 plausibile deriva dal nome dei Calibi, antico popolo dell'Anatolia inventore della siderurgia, da cui il termine latino \"chalybs [-bis]\", acciaio, per cui Excalibur si pu\u00f2 scindere nelle parole \"ex\" con l'ablativo \"chalybi\", che tradotto letteralmente significa 'd'acciaio'. Altre sfumature latine riportano alla capacit\u00e0 della spada e al suo aspetto come, per esempio, ex \"calibro\" che tradotto significa in perfetto equilibrio. Dal ramo celtico il nome deriverebbe da Caliburn, arcaico nome della leggendaria spada, che in antichit\u00e0 significava \"acciaio lucente\" o \"acciaio indistruttibile\" e potrebbe quindi cos\u00ec ricondursi allo stesso etimo latino.\nInfluenza culturale.\nLetteratura.\nNel suo romanzo \"L'ultima legione\", lo scrittore Valerio Massimo Manfredi ipotizza che Excalibur sia in realt\u00e0 la leggendaria spada Calibica, forgiata dai Calibi per Gaio Giulio Cesare ed appartenuta di diritto all'Imperatore fino a Tiberio, che la nascose, e portata in Britannia al seguito di Romolo Augusto, l'ultimo Cesare. Sulla lama era incisa l'iscrizione , della quale la rovina del tempo avrebbe poi lasciato leggibile solo . \nNei suoi romanzi del ciclo \"Le Cronache di Camelot\", \"La Pietra del Cielo\" e \"La Spada che canta\" lo scrittore scozzese Jack Whyte immagina che sia stato Gaio Publio Varro (il futuro stregone-mago Merlino), un soldato romano le cui imprese gli valsero il grado di primus pilus e al quale il nonno Varro il Vecchio insegn\u00f2 tutti i segreti di maestro fabbro, a forgiare, traendola (ex) da uno stampo (caliber) con il materiale ricavato da un meteorite, la mitica invincibile spada e a donarla in seguito al giovane Art\u00f9.\nFilmografia.\nOpere dedicate al soggetto:"}
{"id": "118033", "revid": "3115", "url": "https://it.wikipedia.org/wiki?curid=118033", "title": "Abbazia di Farfa", "text": "Labbazia di Santa Maria di Farfa \u00e8 un monastero della congregazione benedettina cassinese, che prende il nome dall'omonimo fiume (il \"Farfarus\" di Ovidio) che scorre poco lontano e che ha dato il nome anche al borgo adiacente all'abbazia. Si trova nel territorio del comune di Fara in Sabina, nel reatino.\nStoria.\nL'abbazia crebbe in importanza e considerazione e ricevette elargizioni, privilegi, esenzioni, da parte di imperatori e papi e divent\u00f2 cos\u00ec una vera potenza interposta fra il patrimonio di Pietro ed il Ducato di Spoleto.\nFarfa era un'abbazia imperiale, svincolata dal controllo pontificio, ma vicinissima alla Santa Sede, tant'\u00e8 vero che il suo abate era a capo di una diocesi suburbicaria (quella attualmente confluita nella sede suburbicaria di Sabina-Poggio Mirteto ne \u00e8 solo una parte, visto che in origine essa seguiva l'orografia appenninica fino a lambire i territori del primo nucleo territoriale pontificio, quello che Liutprando ricav\u00f2 dal \"corridoio bizantino\" con la donazione di Sutri).\nNel momento pi\u00f9 alto della sua potenza l'abbazia controllava 600 tra chiese e monasteri, 132 castelli o piazzeforti e 6 citt\u00e0 fortificate, per un totale di pi\u00f9 di 300 villaggi: si diceva che l'abate facesse ombra alla potenza del papa, ma in realt\u00e0 il suo potere era quello di un vero e proprio legato imperiale incaricato della difesa del Lazio e della rappresentanza degli interessi imperiali presso la Santa Sede.\nUomini colti, degni e devoti, si succedettero alla direzione dell'abbazia, come ad esempio l'abate Sicardo, parente di Carlo Magno. Durante il regno di Carlo Magno, l'abbazia ebbe il massimo sviluppo edilizio, che ne modific\u00f2 cos\u00ec tanto la struttura originale che solo di recente \u00e8 stato possibile ricostruirla. In pochi decenni divenne uno dei centri pi\u00f9 conosciuti e prestigiosi dell'Europa medievale.\nL'abbazia di Santa Maria di Farfa fu fondata tra 560 e 570 da Lorenzo Siro vescovo di Forum Novum (Vescovio). Questo primo monastero fu devastato in seguito dalle guerre gotiche. In epoca longobarda nel VII secolo il monachesimo irlandese si diffuse in tutta Italia, la fondazione dell'abbazia di San Colombano di Bobbio e di Farfa dai monaci della Gallia nell'ultimo ventennio del VII secolo, preannunci\u00f2 una rinascita della grande tradizione monastica in Italia. \nLa \"Constructio Monasterii Farfensis\" racconta che il monaco franco savoiardo Tommaso di Moriana in pellegrinaggio a Gerusalemme, mentre era in preghiera davanti al Santo Sepolcro, la Vergine Maria in una visione lo avvert\u00ec di tornare in Italia e restaurare Farfa, e al duca di Spoleto Faroaldo II, che aveva avuto la stessa visione, fu comandato di aiutare questo lavoro. Tommaso divenne quindi il primo abate di Farfa e diede luogo alla rifondazione della comunit\u00e0 monastica secondo la regola mista di san Colombano e san Benedetto, fino alla riforma generale benedettina di Benedetto d'Aniane. Legata a Farfa e all'abate Tommaso anche la fondazione dell'abbazia di San Vincenzo al Volturno e dell'abbazia di San Salvatore Maggiore. Tommaso mor\u00ec nel 720 e per pi\u00f9 di un secolo gli abati che governarono l'abbazia reale e poi imperiale di Farfa furono franchi. Carlo Magno stesso, poche settimane prima di essere incoronato in san Pietro il 25 dicembre 800, visit\u00f2 l'abbazia e vi sost\u00f2. Per comprendere l'importanza economica di Farfa basti pensare che nel terzo decennio del IX secolo, sotto l'abate Ingoaldo, essa possedeva una nave commerciale esentata dai dazi dei porti dell'impero carolingio.\nPassato il pericolo il capitolo torn\u00f2 a Farfa sotto la guida di Ratfredo che, divenuto Abate, nel 913 complet\u00f2 la chiesa. Con la decadenza dell'Impero carolingio, nel periodo degli Ottoni la fedelt\u00e0 imperiale del capitolo abbaziale - che intanto aveva abbracciato la riforma cluniacense - si tradusse in filo-germanesimo, che prosegu\u00ec lungo tutto il periodo della lotta per le investiture. Il monaco Gregorio di Catino per suffragare i diritti dei suoi monaci, ha curato la \"Regesto di Farfa\", o \"Liber Gemniagraphus sive Cleronomialis Ecclesiae Farfensis\" composta da 1.324 documenti, tutti molto importanti per la storia della societ\u00e0 italiana dell'XI secolo.\nNel 1103 Gregorio ha scritto il \"Largitorium\" o \"Liber Notarius sive emphiteuticus\", un lungo elenco di tutte le concessioni, o sovvenzioni, fatta dal monastero ai suoi inquilini. Dopo aver raccolto tutte queste informazioni dettagliate, si mise al lavoro su una storia del monastero, la \"Chronicon Farfense\"; e quando aveva 70 anni, al fine di agevolare riferimento alle sue opere precedenti, ha compilato una sorta di indice che ha stile \"Liber Floriger Chartarum cenobii Farfensis\". Gregorio gi\u00e0 nell'XI secolo, scrisse la storia con precisione, ed una grande ricchezza di informazioni.\nI monaci di Farfa avevano propriet\u00e0 di 683 chiese o comunit\u00e0 monastiche; due citt\u00e0 (Civitavecchia e Alatri); 132 castelli; 16 fortezze; 7 porti; 8 miniere; 14 villaggi; 82 mulini; 315 borghi. Tutto questo patrimonio \u00e8 stato un ostacolo alla vita religiosa ancora una volta tra il 1119 e il 1125. Farfa fu turbata dalle rivalit\u00e0 tra l'abate Guido e il monaco Berard che miravano ad essere abate. Durante la lotta per le investiture, Farfa era sul lato ghibellino. I monaci emisero un \"orthodoxa Defensio imperialis\" a sostegno del partito ghibellino. La collezione di testi canonici contenuti nel \"Regesto\" sembra omettere volutamente qualsiasi menzione dei testi canonici dei papi riformatori dell'undicesimo secolo ma, nel 1268, la vittoria dei papi su Corradino di Svevia fece porre fine alla regola germanica in Italia.\nSotto la direzione del cardinale Alessandro Farnese, il monastero \u00e8 entrato nella Congregazione Cassinese nel 1547. Nel corso dei due secoli successivi, nonostante alcuni restauri e nuove costruzioni, Farfa ha perso ogni importanza. Nel 1861 parte dei beni sono stati venduti a privati cittadini. Il conte Giuseppe Volpi ha donato propriet\u00e0 e alcuni terreni al monastero. Nel 1920 un gruppo di monaci inviati da Alfredo Ildefonso Schuster, poi abate dell'Abbazia di San Paolo Fuori le Mura a Roma (attaccato alla Basilica di San Paolo Fuori le Mura), ha dato una nuova vita all'Abbazia di Farfa. Nel 1928 Farfa \u00e8 stata dichiarata monumento nazionale.\nCronotassi degli abati.\nIl presente elenco \u00e8 stato tramandato all'interno del \"Regestum Farfense\" e copre gli anni dalla fondazione di Farfa fino alla presa di Gerusalemme durante la prima crociata (1099):\nDescrizione.\nArchitettura e campanile.\nL'abbazia conserva tuttora alcune testimonianze di architettura carolingia uniche in Italia che si possono distinguere nella base dell'unico campanile a noi giunto e nel muro perimetrale alla base dello stesso, dove si distinguono, perfettamente conservate, le caratteristiche lesene. Il resto del campanile con le trifore \u00e8 opera di un periodo successivo. Nella struttura sono state ritrovate tracce che testimoniano la presenza del westwerk.\nChiesa abbaziale.\nLa chiesa abbaziale \u00e8 situata al centro del complesso. Essa \u00e8 di tipo basilicale, con pianta a croce latina e tre navate. La facciata \u00e8 a salienti e presenta, al centro un portale con cornice marmorea e sormontato da una lunetta dipinta ad affresco raffigurante la \"Madonna col Bambino che viene incoronata da due angeli tra i santi Benedetto e Scolastica\". Nella facciata, che termina in alto con un semplice frontone triangolare, si aprono tre rosoni, uno in corrispondenza di ciascuna navata interna, dei quali il centrale \u00e8 pi\u00f9 grande. L'interno della chiesa, pur mantenendo la struttura originaria, \u00e8 in stile barocco, con le navate divise da due file di archi a tutto sesto poggianti su colonne marmoree ioniche. La controfacciata \u00e8 interamente dipinta con il \"Giudizio Universale\" di Dirck Barendsz (1561).\nOltre la crociera, in asse con la navata centrale, vi \u00e8 la profonda abside poligonale, con gli stalli lignei barocchi del coro dei monaci. L'altare maggiore \u00e8 sormontato dal pregevole \"ciborio\" che presenta, sulla cuspide, il bassorilievo dell\"Assunzione di Maria\". L'organo a canne della chiesa, situato dietro la trifora della parete fondale dell'abside, con consolle mobile indipendente nel presbiterio, \u00e8 stato costruito dalla ditta organaria Pedrini nel 1947. A trasmissione elettro-pneumatica, ha dodici registri suddivisi tra le due tastiere, di 58 note ciascuna, e la pedaliera concavo-radiale di 30.\nMonastero.\nAll'interno del monastero, che si articola attorno al chiostro, sono esposti molti pezzi di struttura medievale. E fra questi una lapide relativa all'Abate Sicardo (IX secolo), ritrovata -\u00a0nel 1959\u00a0- nella chiesa dove all'epoca era stata riutilizzata. Alla base della torre abbaziale sono stati rinvenuti degli affreschi medievali.\n\u00c8 annessa all'abbazia la biblioteca statale dove si possono trovare molti volumi (inclusi manoscritti, codici ecc.) che in tempi difficili non andarono in altre sedi.\nL'artista Emanuele Luzzati in una sala del museo monastico ha installato un'esposizione con 12 scene e diversi riferimenti agli antichi scritti del monaco Gregorio da Catino.\nBorgo di Farfa.\nIntorno l'abbazia, sorge il suggestivo Borgo di Farfa, abitato da poche decine di persone. Nel borgo sono presenti caratteristici negozi per lo pi\u00f9 artigianali, e con prodotti tipici."}
{"id": "118036", "revid": "1833487", "url": "https://it.wikipedia.org/wiki?curid=118036", "title": "Busanella", "text": "Busanella (\"Bu\u1e63an\u00e8la\" in dialetto reggiano; \"Busanell\u00e6\" in latino) \u00e8 una frazione del comune di Carpineti, sull'appennino reggiano, in provincia di Reggio Emilia.\nLa frazione si trova all'interno del bacino del torrente Tresinaro e si estende fino al versante del Monte Frombolara. Il suo territorio \u00e8 attraversato dalla SS 63 del Valico del Cerreto ed \u00e8 compreso tra le frazioni di Felina, nel comune di Castelnovo ne' Monti, e Marola. Dista 3\u00a0km dal centro di Carpineti e 35\u00a0km da Reggio Emilia.\nAttualmente la frazione possiede, altres\u00ec, il nome di \"San Biagio di Carpineti\", dal nome della chiesa parrocchiale. Busanella ed i borghi contano complessivamente circa 170 abitanti..\nGeografia fisica.\nL'area su cui si estende la frazione di Busanella-San Biagio comprende sette nuclei abitati:\nStoria.\nBusanella \u00e8 nominata per la prima volta nel 1240. Sotto il ducato di Reggio degli Este fu feudo del conte Orazio Malaguzzi (parente di Ludovico Ariosto) e in seguito ad altre famiglie nobili, fra cui quella dei Benedetti di Fivizzano, come riportato pi\u00f9 sotto nella descrizione settecentesca di Ludovico Ricci.\nDescrizione settecentesca.\nBusanella viene cos\u00ec descritta da Lodovico Ricci nel 1738:\n\"\u00abBusanella, Contea, Giurisdizione e Comune sotto il Ducato, la Diocesi e l'Archivio di Reggio. Ha per confine le Giurisdizioni a Levante Carpineti, Mezzogiorno di Pontone, ponente di Fellina, Settentrione di San Donnino di Marola, e di Fellina. ha la propria Adunanza di Reggenti, e una parrocchiale col titolare S. Biagio figliale della Pieve di Carpineti. \u00c8 feudo della Casa de' Benedetti di Fivizzano, Stato di Firenze. \u00c8 posta nel monte, ed \u00e8 distante da Reggio 18 miglia, da Modena 27. Ha una popolazione di 76 abitanti\u00bb.\"\nLuoghi di culto.\nLa chiesa di San Biagio nasce come filiale della pieve di San Vitale di Carpineti, e ancora nel XVI secolo non risulta dotata di fonte battesimale. Documenti informano che una cappella era gi\u00e0 funzionante almeno dal 1302. La parrocchia, sino al 1967 facente parte del vicariato di Giandeto, fu successivamente inglobata nel vicariato di Carpineti e, dagli anni 2000, nel nuovo vicariato di Bismantova. Attualmente fa parte della zona pastorale di Carpineti in unit\u00e0 pastorale con Marola, Poiago e Pianzano. La parrocchia detiene il titolo di rettorato. Oltre alla chiesa parrocchiale sono presenti due luoghi sacri:\nSociet\u00e0 e cultura.\nSino agli anni 1980 nel territorio di Busanella era attiva una scuola elementare, successivamente soppressa per la mancanza del numero minimo di scolari volto a garantire l'attivit\u00e0 regolare del plesso.\nSociet\u00e0.\nEvoluzione demografica.\nDalla seconda met\u00e0 del Novecento la frazione ha subito un forte spopolamento demografico dovuto all'abbandono delle attivit\u00e0 agricole da parte di molte famiglie che si trasferirono nei centri maggiori. La popolazione \u00e8 cos\u00ec passata dai 325 abitanti del 1962, ai 221 del 1983 sino ai 180 del 2010.\nInfrastrutture e trasporti.\nLa frazione \u00e8 attraversata dalla SS 63, che collega Reggio ad Aulla valicando il passo del Cerreto. Nelle vicinanze si innesta la nuova variante alla SS 63, realizzata negli anni 1990, che si snoda su alti viadotti e lunghe gallerie. Le numerose autolinee di trasporto extraurbano che percorrono la statale assicurano i collegamenti con Castelnovo ne' Monti e il capoluogo di provincia."}
{"id": "118037", "revid": "1543377", "url": "https://it.wikipedia.org/wiki?curid=118037", "title": "Gregory Bateson", "text": "Due delle sue opere pi\u00f9 influenti sono \"Verso un'ecologia della Mente\" (\"Steps to an Ecology of Mind\", 1972), e \"Mente e Natura\" (\"Mind and Nature\", 1980). Bateson era figlio del famoso genetista William Bateson e \u00e8 stato, dal 1935 al 1950, il terzo marito di Margaret Mead, da cui nel 1939 ebbe una figlia, Mary Catherine Bateson, scrittrice e antropologa.\nIn vita, Bateson era famoso soprattutto per aver sviluppato la teoria del \"doppio legame\" per spiegare la schizofrenia.\nBiografia.\nDurante i suoi studi a Cambridge, dopo la laurea in Biologia abbandon\u00f2 le scienze naturali e si dedic\u00f2 all'antropologia e etnologia nella medesima facolt\u00e0. Fu allievo a Oxford di Alfred Reginald Radcliffe-Brown e a Londra di Malinowski.\nLa sua prima opera in questo settore fu \"Naven\" (1936), un libro che prende il nome dalla cerimonia del popolo Iatmul della Nuova Guinea in esso descritta e analizzata. La pubblicazione fu accolta con una certa perplessit\u00e0 dalla comunit\u00e0 antropologica: essa infatti non si presentava come una classica monografia etnografica (tipica dello struttural-funzionalismo britannico) nella quale la societ\u00e0 studiata veniva esposta come un organismo composto di parti in equilibrio, infatti Bateson partiva dalla descrizione della cerimonia \"naven\" per delinearne le implicazioni psicologiche, economiche, politiche, religiose e etiche. In questo lavoro coni\u00f2 inoltre l'espressione schismogenesi. Oltre alle popolazioni indigene, Bateson studi\u00f2 a lungo il comportamento animale, in particolare le focene e le lontre (Parco di San Francisco), con lo scopo di identificare le loro modalit\u00e0 comunicative durante il gioco (Volume \"Questo \u00e8 un Gioco\").\nNel 1939, a causa della guerra, si trasfer\u00ec negli Stati Uniti dove in breve tempo divenne l'ispiratore dei lavori del \"Mental Research Institute\" di Palo Alto in California (conosciuta in seguito come Scuola di Palo Alto), che rivoluzion\u00f2 l'approccio alla malattia mentale e cre\u00f2 nuovi strumenti psicoterapeutici alternativi alla psicoanalisi tradizionale, che si occupava principalmente del campo delle nevrosi e quindi era disgiunta dall'area delle psicosi e dei pi\u00f9 gravi disturbi di personalit\u00e0 (inclusi i vari tipi di dipendenza). Bateson pu\u00f2 essere considerato il padre della terapia familiare a orientamento sistemico.\nAltri importanti contributi, che poi altri studiosi come Paul Watzlawick, Don Jackson e Jay Haley ripresero rendendoli operativi a livello di strategie terapeutiche furono lo studio della schismogenesi (prima a livello antropologico e poi a livello psicologico), vale a dire la progressiva creazione di differenze attraverso l'accumulo dell'interazione tra persone e gruppi; lo studio dei vari livelli dell'apprendimento, con particolare enfasi sul concetto di \"deutero-apprendimento\" o \"apprendimento ad apprendere\" (l'acquisizione di pattern e strutture cognitive attraverso l'esperienza) e infine, un trattamento del tutto originale del concetto di \"mente\" riconoscendo, e studiando, la tendenza dei sistemi di interazione a costruirsi come sistemi mentali sovra-individuali.\nDopo la sua morte, il crescente interesse per l'approccio olistico, la teoria dei sistemi e la cibernetica, hanno portato insegnanti e studenti a interessarsi alle sue pubblicazioni.\nPer sua stessa ammissione, Bateson \u00e8 stato male interpretato, e l'anticonvenzionalit\u00e0 del suo stile pu\u00f2 essere la principale causa di ci\u00f2. Egli non aveva molto rispetto per le convenzioni della scrittura scientifica del suo tempo: le sue opere hanno spesso la forma del saggio piuttosto che della pubblicazione scientifica; faceva largo uso di metafore e le fonti che citava erano spesso inusuali (ad esempio, poteva citare un antico poeta e ignorare recenti studi scientifici), allo stesso tempo scriveva a un livello molto astratto. Nonostante queste critiche, molti studiosi ritengono che il suo lavoro contenga notevoli spunti originali e meriti una lettura attenta.\nOltre alle metafore, utilizza un curioso strumento chiamato \u201cMetalogo\u201d. I metaloghi sono delle discussioni sui discorsi (da cui il prefisso \u2013Meta: un dialogo sul dialogo). I metaloghi sono molto usati nell\u2019opera \u201cDove gli Angeli esitano\u201d.\nI principali concetti innovativi, da lui introdotti, sono: il doppio legame (psichiatria), i livelli logici applicati alla comunicazione, da cui il concetto di metacomunicazione, e di realt\u00e0 di ordine superiore; la introduzione di segnali metacomunicativi tramite il linguaggio paraverbale/non verbale.\nQuesti concetti sono rinvenibili in tutti i suoi scritti. Il doppio legame psichiatrico, \u00e8 stato da lui formalizzato nello scritto \u201cVerso una teoria della Schizofrenia\u201d, che fa parte dell\u2019opera \u201cVerso un\u2019ecologia della Mente\u201d. Bateson ipotizza che il comportamento del malato schizofrenico sia l\u2019unico possibile, nel contesto di una comunicazione paradossale e di doppio legame. Estende poi questi stessi concetti anche nello studio dell\u2019antropologia culturale: nei riti, nelle iniziazioni, nel gioco. "}
{"id": "118038", "revid": "125640445", "url": "https://it.wikipedia.org/wiki?curid=118038", "title": "Legame ionico", "text": " \nIl legame ionico \u00e8 un legame chimico di natura elettrostatica che si forma quando gli atomi possiedono un'elevata differenza di elettronegativit\u00e0, ovvero una bassa energia di ionizzazione e un'alta affinit\u00e0 elettronica. In parole povere, esso si riferisce alla mutua attrazione elettrostatica che si instaura tra le cariche elettriche di un catione e di un anione che instaurano tale genere di legame.\nDefinizione e caratteristiche.\nAlcuni autori riportano valori di differenza di elettronegativit\u00e0 formula_1 per i quali due elementi danno luogo ad un legame ionico, questi valori vanno da 1,7 (corrisponde a una percentuale di ionicit\u00e0 maggiore al 60%) a 2,0. Tuttavia il discernimento tra legame ionico e covalente per alcuni composti non \u00e8 netto, si hanno quindi legami covalenti con marcato carattere ionico (ad elevata polarit\u00e0). Si definisce quindi la percentuale di carattere ionico di un legame chimico che pu\u00f2 essere dedotta a partire dai valori di elettronegativit\u00e0 degli elementi che partecipano al legame, attraverso la seguente relazione:\nNel legame ionico l'attrazione esercitata dal nucleo dell'atomo pi\u00f9 elettronegativo sull'altro atomo, meno elettronegativo, \u00e8 cos\u00ec forte che la nuvola di carica elettronica pu\u00f2 considerarsi come spostata completamente sull'elemento pi\u00f9 elettronegativo.\nL'elettrone dell'altro elemento, meno elettronegativo, viene strappato e un legame ionico \u00e8 creato in seguito alla formazione di un catione e un anione. Il legame cos\u00ec creato \u00e8 puramente elettrostatico dovuto all'attrazione reciproca (per la legge di Coulomb) dai due ioni di carica opposta.\nA differenza del legame covalente che si produce lungo la direzione stabilita dagli orbitali di legame, il legame ionico non \u00e8 direzionale.\nL'attrazione tra cariche di segno opposto infatti, non si sviluppa in un'unica direzione ma agisce con ugual forza, in tutte le direzioni con simmetria sferica (a pari distanza).\nNumero di coordinazione.\nIn un legame ionico, il numero di ioni \u00e8 detto '\u2019numero di coordinazione\u2019'. \nSe si considerano gli ioni come delle sfere rigide, il calcolo dei numeri di coordinazione pi\u00f9 probabili \u00e8 possibile grazie al rapporto tra i raggi formula_3.\nNello schema che segue vi sono i tipi pi\u00f9 comuni di coordinazione con la simmetria spaziale formata dalle particelle, in funzione al suddetto rapporto raggio-catione/raggio-anione.\nSi osservi che tale rapporto \u00e8 sempre minore di formula_4, essendo il catione di un atomo sempre minore dell'anione corrispondente.\nSi deve tenere presente anche che la geometria trigonale \u00e8 solo planare (cio\u00e8 i 3 anioni e il catione centrale sono complanari).\nEnergie in gioco.\nIl legame ionico \u00e8 tipico dei legami tra metalli e non metalli e si realizza con maggiore probabilit\u00e0 quando un atomo a bassa energia di ionizzazione si combina con un atomo ad alta affinit\u00e0 elettronica.\nEnergia di Madelung.\nNel reticolo cristallino vi sono forze, quindi energie, di attrazione e repulsione.\nOgni catione attrae a s\u00e9 ed \u00e8 attratto dagli anioni.\nL'energia di attrazione \u00e8 negativa ed \u00e8 calcolata con l'energia di Coulomb che varia per ogni coppia ione-anione in base a distanza, disposizione geometrica e numero di coordinazione.\nAnalogamente tra ioni di segno uguale viene a crearsi una repulsione elettrica. Anche per essa il valore varia a seconda di distanza, geometria ionica e numero di coordinazione.\nL'energia di Madelung tiene conto di tutte queste interazioni tra ioni e rappresenta quindi una sommatoria di tutte le energie possibili.\nFissato uno ione di riferimento, si calcolano tutte le energie possibili ad esso legate.\nOgni addendo varia dall'altro per la distanza di legame, che per comodit\u00e0 esprimiamo in funzione della distanza iniziale formula_5 e per un fattore moltiplicativo che dice il numero di ioni coinvolti in quel processo energetico (a parte lo ione campione stesso).\nPer capire ecco un esempio che inizia a calcolare l'energia in un cristallo di salgemma.\nFissato con formula_6 la prima distanza calcolata, le seguenti sono formula_7\nLa sommatoria \u00e8 una sequenza di addendi alternativamente negativi (attrazione) e positivi (repulsione), di entit\u00e0 decrescente.\nSe consideriamo solo il numero degli ioni coinvolti e il fattore moltiplicativo che esprime il raggio dell'interazione in funzione del primo raggio calcolato, formula_6 si ha una somma che converge a un valore, detto \"costante di Madelung\", caratteristico proprio per geometria e coordinazione del cristallo ionico.\nCristalli e solidi ionici.\nI legami covalenti polari si dovrebbero considerare come ibridi con variabile carattere di legame covalente e ionico, con una tipologia di legame che pu\u00f2 essere pi\u00f9 o meno predominante sull'altra. D'altro canto molti legami ritenuti per semplicit\u00e0 ionici presentano una certa componente covalente.\nEsempio: il cloruro di sodio.\nUno ione Na+ risulta circondato e attratto da 6 ioni Cl\u2212 e viceversa, in una struttura detta cristallina. Anioni e cationi infatti si dispongono alternativamente in un reticolo cubico. Tale disposizione \u00e8 detta cristallina perch\u00e9 macroscopicamente genera un cristallo, che riflette la geometria della struttura ionica.\nAnche se la molecola di NaCl esiste allo stato gassoso, allo stato solido (fatto generale valido per tutti i composti ionici) \u201cnon esiste una molecola ionica\u201d.\nQuando si indica un composto ionico con una formula, quindi, non si vuol con essa descrivere una struttura molecolare autonoma ma soltanto il rapporto numerico esistente nel cristallo fra ioni positivi e ioni negativi. In pratica parlare di formula molecolare \u00e8 abusato, mentre resta valido parlare di formula minima. Allo stesso modo sarebbe pi\u00f9 corretto riferirsi al peso formula piuttosto che al peso molecolare.\nNel nostro caso, cloruro di sodio, la formula NaCl indica che il rapporto tra le moli di &lt;chem&gt;Na+&lt;/chem&gt; e formula_10 \u00e8 formula_11.\nAltro esempio: il cloruro di magnesio, &lt;chem&gt;MgCl2&lt;/chem&gt; indica che nel reticolato ionico gli ioni di &lt;chem&gt;Mg^2+&lt;/chem&gt; e formula_10 sono presenti nel rapporto di formula_13."}
{"id": "118041", "revid": "104265", "url": "https://it.wikipedia.org/wiki?curid=118041", "title": "Farfa", "text": "Il Farfa \u00e8 un Fiume, affluente della riva sinistra del fiume Tevere.\nDescrizione.\nCorso fluviale.\nNasce nei Monti Lucretili, originato dalla confluenza del Fosso della Mola (o Rumeano), del Fosso delle Mole e dal contributo delle copiose sorgenti dette \"Le Capore\", situate nel territorio comunale di Frasso Sabino, in realt\u00e0 quasi totalmente convogliate dall'ACEA nell'acquedotto del Peschiera-Capore che alimenta Roma. \u00c8 un affluente del fiume Tevere a regime quasi torrentizio con alveo la cui componente sassi-ciottoli \u00e8 preponderante.\nIl Farfa bagna i comuni di Monteleone Sabino, Frasso Sabino, Casaprota, Poggio Nativo, Mompeo, Salisano, Castelnuovo di Farfa, Fara in Sabina e Montopoli di Sabina dove segna il confine tra i due comuni e dove, nel territorio di Montopoli scav\u00f2 nei secoli un ponte naturale nei depositi fluvio-lacustri quaternari (sabbioso-conglomeratici), ora distrutto (vedi Ponte Sfondato). Il Farfa continua nella Valle del Tevere nei comuni di Torrita Tiberina e Nazzano nella Citt\u00e0 Metropolitana di Roma, dove, alla confluenza del Farfa col fiume Tevere, nel 1979 dopo la costruzione della diga di Meana e la formazione del Lago di Nazzano \u00e8 stata istituita una riserva naturale gestita dalla Regione Lazio: la Riserva naturale di Nazzano, Tevere-Farfa.\nQualit\u00e0 delle acque.\nLe acque del Farfa sono particolarmente fredde. Per via del suo letto, costituito essenzialmente da ciottoli, e per via della notevole impetuosit\u00e0, le acque del torrente, in particolari circostanze, possono assumere una colorazione quasi bianca, dovuta all'effervescente spumosit\u00e0 che vi si crea, tale da sembrare un vero e proprio fiume di latte.\nPer la sua frescura, e per la presenza di ampie sponde a ciottoli, in estate il torrente diviene anche un luogo di balneazione.\nCon la costruzione di una diga a Salisano che ne capta l'acqua quasi alla fonte, la sua portata \u00e8 di molto inferiore a quella originale. La sua acqua, infatti, viene prelevata e convogliata nell'Acquedotto del Peschiera-Capore (il cui nome deriva da quello della sorgente del Farfa) che rifornisce la Capitale.\nProposte di tutela.\nA maggio del 2008, l'associazione ONLUS \"Giardino faunistico di Piano dell'Abatino\", della provincia di Rieti, ha presentato alla Regione Lazio una proposta per la creazione di un Monumento naturale sul corso inferiore del fiume. \u00c8 un tratto del fiume che, al di l\u00e0 delle leggi nazionali di tutela, non gode di particolari protezioni ed \u00e8 sottoposto a gravi rischi di inquinamento causato da impianti di lavorazioni di inerti, di produzioni di materiali bituminosi, e da scarichi fognari non depurati. Nell'insieme, le acque del Farfa sono particolarmente pulite, soprattutto nel tratto iniziale, con presenze faunistiche e floristiche di un certo pregio. Ma pi\u00f9 a valle, mano a mano che ci si avvicina alle foci, la qualit\u00e0 decade e le specie faunistiche si impoveriscono anche per la forte pressione antropica dovuta all'esercizio venatorio. Questa proposta di area protetta risponde, quindi, all'esigenza di tutelare un corso d'acqua di pregio costantemente utilizzato, dalle popolazioni locali, per la balneazione e lo svago, durante l'estate, ma anche per attivit\u00e0 alieutiche nei laghetti presenti sul territorio di Castelnuovo di Farfa, dove si potrebbero realizzare programmi di ripopolamento di specie autoctone di salmonidi, di altre specie ittiche, e di crostacei. La proposta intende fermare il degrado cui andrebbe incontro l'intero corso del fiume e valorizzarne sia gli aspetti naturalistici sia la pubblica fruizione compatibilmente con un ecosistema fragile e sottoposto a forte pressione antropica.\nInclusione del corso inferiore nella Riserva naturale di Nazzano Tevere-Farfa.\nGrazie alla Legge Regionale del 22 ottobre 2018, n.7 (pubblicata sul Bollettino Ufficiale della Regione Lazio del 23 ottobre 2018, n.86) il tratto finale del fiume che va dalla localit\u00e0 Granica (frazione di Montopoli di Sabina) alla confluenza con il fiume Tevere, \u00e8 stato incluso nella Riserva naturale di Nazzano, Tevere-Farfa. \nCitazioni letterarie.\nIl Farfa \u00e8 citato da Ovidio, nelle \"Metamorfosi\", col nome di \"Farfarus\":\nLe acque limpide del Farfa sono oggetto di una citazione di Sidonio Apollinare, poeta e santo, in viaggio da Ravenna a Roma nel 467:\nVoci correlate.\nValle del Tevere"}
{"id": "118042", "revid": "1632387", "url": "https://it.wikipedia.org/wiki?curid=118042", "title": "Saturnia", "text": "Saturnia (\"Aurinia\" in Latino) \u00e8 una frazione del comune italiano di Manciano, nella provincia di Grosseto, in Toscana.\nGeografia fisica.\nSaturnia sorge su un pianoro di travertino a 294 metri d'altitudine, sulla sinistra del fiume Albegna, nell'entroterra collinare della Maremma grossetana. Dista circa 56 chilometri da Grosseto e 14 chilometri dal capoluogo comunale.\nStoria.\nFrequentazioni del territorio di Saturnia sono documentate fino all'et\u00e0 del Bronzo, con la successiva nascita e sviluppo di insediamenti etruschi, come testimoniato dai resti di varie necropoli risalenti all'VIII secolo a.C..\nSecondo Dionigi di Alicarnasso la citt\u00e0 fu fondata dai Pelasgi. Durante il periodo romano, il borgo segu\u00ec le sorti di Vulci, fino a che nella met\u00e0 del III secolo a.C., dopo la conquista del territorio vulcese da parte di Roma nel 280 a.C., Saturnia fu elevata a sede amministrativa e prefettura, e poi a colonia nel 183 a.C.. Invasa dai Goti nel 411 e poi dai Longobardi nel 570, per la citt\u00e0 inizi\u00f2 nel VI secolo un lungo periodo di decadenza.\nCitata in un privilegio di Clemente III nel 1188, vi \u00e8 attestato un castello, una chiesa plebana e le terme gi\u00e0 frequentate. Governata dai conti Aldobrandeschi \u2013 per un breve periodo concessa ai conti di Tintinnano \u2013 venne poi contesa da Orvieto e da Siena, finch\u00e9 nel 1299 la citt\u00e0 fin\u00ec distrutta dai senesi durante un attacco contro Margherita Aldobrandeschi. Nel corso del XIV secolo ne presero possesso gli orvietani, poi i Baschi di Montemerano e infine gli Orsini di Pitigliano. Nel 1410 Saturnia fu definitivamente conquistata da Siena, rimanendo assoggettata alla citt\u00e0 del palio fino al 1593, quando i Medici la infeudarono al marchese Ximenes d'Aragona. Il borgo rimase a lungo in abbandono e scarsamente popolato durante i secoli XVII e XVIII, finch\u00e9 alla fine del XIX non si ebbe un lento miglioramento. Oggi Saturnia \u00e8 una rinomata localit\u00e0 della Maremma che vede nel turismo termale e archeologico la sua principale risorsa.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Saturnia. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nNella frazione \u00e8 situato, presso la scuola di via Italia, il museo archeologico di Saturnia che ospita i reperti archeologici di et\u00e0 etrusca e romana facenti parte della collezione Ciacci. Il museo \u00e8 inserito nella rete museale provinciale \"Musei di Maremma\".\nPresso la frazione si trova anche un punto biblioteca, collocato nell'edificio dei vecchi lavatoi pubblici del 1913. La piccola biblioteca di Saturnia dispone di un patrimonio librario di circa volumi.\nEconomia.\nLa risorsa principale di Saturnia \u00e8 sicuramente il turismo termale: qui sono infatti situate la famose Terme di Saturnia, gi\u00e0 conosciute nell'antichit\u00e0, e oggi importanti mete turistiche a livello nazionale. Le acque sulfuree di Saturnia sgorgano ad una temperatura di 37,5\u00a0\u00b0C e hanno rinomate propriet\u00e0 terapeutiche. Le principali cascate termali sono le Cascate del Mulino, situate presso un vecchio mulino.\nInfrastrutture e trasporti.\nIl centro abitato di Saturnia e le terme sono collegate alle altre localit\u00e0 della provincia di Grosseto dalla strada provinciale 10 Follonata, che unisce il paese di Montemerano con quello di Triana, attraversando anche i centri di Poggio Capanne, Catabbio, Semproniano e Petricci."}
{"id": "118043", "revid": "123650369", "url": "https://it.wikipedia.org/wiki?curid=118043", "title": "Thuja occidentalis", "text": "La tuia occidentale (\"Thuja occidentalis\", L. 1753), o cedro bianco, \u00e8 una specie di albero che appartiene al genere \"Thuja\", conifera della famiglia delle Cupressaceae originaria del Nord America e del Canada. \u00c8 stata introdotta in Europa al tempo di Francesco I, re di Francia (1515-1547) e piantata nel giardino di Fontainebleau a scopo ornamentale.\nDistribuzione e habitat.\nLa \"T. occidentalis\" si adatta con facilit\u00e0 ai climi freddi, ecco perch\u00e9 il suo habitat naturale si trova negli stati nordici dell'America (parte orientale di Canada e Stati Uniti d'America). Predilige terreni argillosi e calcarei e tollera discretamente gli ambienti urbani.\nIntrodotta in Europa a scopo ornamentale, in Italia \u00e8 frequentemente coltivata in parchi e giardini (esistono numerose cultivar diverse per colorazione del fogliame e portamento generale), e talvolta diffusa allo stato subspontaneo in Trentino-Alto Adige ed Umbria (non ritrovata in tempi recenti in Piemonte), dal livello del mare agli 800 m circa.\nDescrizione.\nSi tratta di un albero monoico, sempreverde, con la chioma piramidale, ad accrescimento piuttosto lento tanto che pu\u00f2 impiegare oltre 150 anni per raggiungere i 15 metri di altezza.\nLa corteccia dei rami \u00e8 fibrosa, con foglie a squamette disposte su quattro file di colore verde scuro sulla pagina superiore e verde-giallastro su quella inferiore. I rametti, leggermente appiattiti, sono disposti sullo stesso piano a formare delle strutture ventagliformi orizzontali, per lo pi\u00f9 pendule; se strofinati emanano un intenso profumo di mele.\nI fiori sono diclini, piccoli e apicali quelli maschili, colorati, prima gialli e poi bruni, quelli femminili. La fioritura avviene tra marzo ed aprile.\nI corpi fruttiferi sono strobili ovoidali di 10-15 mm di lunghezza, di colore rosso-brunastri, formati di 6-8 squame ad apice liscio che a maturit\u00e0 si aprono a rosetta con squame arrotondate e prive di uncini.\nTassonomia e nome.\n\"Thuja occidentalis\" \u00e8 una delle due specie di \"Thuja,\" native del Nord America, l'altra \u00e8 la \"Thuja plicata\". Il nome specifico allude all'area d'origine della pianta, occidentale rispetto all'Europa.\nUtilizzo.\nLa \"T. occidentalis\" contiene tannini, oli essenziali e flavonoidi. Fu utilizzata per la prima volta da Nicolas Lemery, esponente della chimica francese del XVII secolo, che ne descrisse le propriet\u00e0 e gli effetti antielmintici dell'olio essenziale in essa contenuto.\nUso del legno.\nIl legno veniva utilizzato di frequente dagli indiani d'America per la forza, leggerezza e durevolezza che lo rende adatto a diversi lavori, come la costruzione di case e di canoe.\nUsi terapeutici.\nLe foglie e i rami raccolti venivano bolliti nel lardo in modo da ottenere una soluzione utilizzata dagli Indiani d'America per alleviare dolori articolari e muscolari, malaria, tosse, gotta e reumatismi.\nAttualmente, \"Thujia occidentalis\" trova impiego in fitoterapia e omeopatia.\nLe foglie e i rami della Thuja vengono raccolti durante il periodo di fioritura, essiccati, tritati e fatti macerare nell'alcol in modo da ottenere la soluzione finale, la \"tintura madre\".\nIn fitoterapia \u00e8 documentato l'uso dell'olio essenziale di Thuya per combattere le verruche su tutto il corpo (pennellare una goccia sulla verruca), poich\u00e9 l'olio \u00e8 marcatamente virostatico, cio\u00e8 inibisce la duplicazione virale.\nPrecauzioni.\nGli usi terapeutici sopra riportati non sono dimostrati col metodo scientifico, pertanto occorre rivolgersi ad un omeopata per l'assunzione del rimedio della \"Thuja occidentalis\".\nL'uso interno dell'olio essenziale della pianta in dosi non omeopatiche \u00e8 da sconsigliare in quanto si tratta di un olio estremamente tossico per la presenza del tujone che pu\u00f2 risultare letale ad alte dosi.\nQuesta pianta rientra nella lista del Ministero della Salute per l'impiego non ammesso nel settore degli integratori alimentari."}
{"id": "118044", "revid": "81103", "url": "https://it.wikipedia.org/wiki?curid=118044", "title": "Evemerismo", "text": "Levemerismo \u00e8 una posizione della filosofia della religione che sostiene che gli dei rappresentino soggetti umani divinizzati, attraverso processi di trasformazione e dovuti alla tradizione orale che ne ha tramandato la memoria.\nL'atteggiamento filosofico prende il nome dal suo assertore, Evemero da Messina, storico e filosofo di et\u00e0 ellenistica.\nOrigini e sviluppo.\nIn realt\u00e0, un'attitudine simile non era una novit\u00e0 nella cultura greca, trovandosene espressione gi\u00e0 nel pensiero di Senofane, Erodoto, Ecateo di Mileto, Eforo. Gi\u00e0 Erodoto, tra gli altri, presenta resoconti \"razionalizzati\" del mito di Io e di eventi della Guerra di Troia, mentre il suo predecessore Ecateo, nelle \"Genealogie\", si era soffermato su episodi del mito quali quello di Eracle e Cerbero, cercando di razionalizzarli alla luce del buonsenso.\nLa trattazione pi\u00f9 completa di questo tipo di filosofia si riscontra, tuttavia, nell'eponimo della teoria, ossia Evemero, vissuto nel periodo di transizione seguito alla morte di Alessandro Magno, al seguito di Cassandro, nuovo sovrano del Regno di Macedonia, per il quale svolse mansioni militari e diplomatiche: secondo la tradizione, Cassandro lo incaric\u00f2 di effettuare dei viaggi di esplorazione nella zona del Golfo Persico, partendo dalla Penisola Arabica. Il viaggio dovette collocarsi senz'altro prima del 297 a.C. (data della morte di Cassandro) e da esso Evemero trasse spunto per comporre, appunto, un'opera dedicata al sovrano macedone.\nL'opera di Evemero, la (\"Hier\u00e0 anagraph\u00e9\", \"sacro resoconto\" o \"sacra scrittura\") si inserisce in un filone letterario a lui contemporaneo, in cui storiografia, etnografia e opportunismo politico erano commisti a scapito del rigore intellettuale che aveva caratterizzato la storiografia del secolo precedente.\nL'opera non ci \u00e8 giunta intera, ma grazie al compendio in Diodoro Siculo ed ai numerosi frammenti della traduzione di Ennio intitolata \"Euhemerus\", abbiamo un'idea complessivamente adeguata del contenuto di questo scritto, probabilmente diviso in tre libri, rispondenti alla descrizione geografica (I), politica (II), teologica (III) di un arcipelago dell'Oceano Indiano visitato dall'autore a seguito di una tempesta che lo port\u00f2 fuori rotta.\nNel primo libro l'isola principale di tale arcipelago, chiamata Panchea (\u03a0\u03b1\u03b3\u03c7\u03b1\u03af\u03b1), \u00e8 descritta come un'isola sacra ricca di alberi di incenso ed altre essenze vegetali adatte ai sacrifici ed ai riti religiosi. Su di essa non vivevano solo indigeni, ma anche immigrati di provenienza orientale, come Oceaniti ed Indiani, nonch\u00e9 Sciti e Cretesi, popoli di grande saggezza: essi abitavano nella capitale, Panara, dotata di leggi proprie e retta da tre magistrati annuali, che si occupavano della giustizia ordinaria coadiuvati dai sacerdoti.\nA 10 chilometri da Panara era stato eretto, in una pianura, il tempio di Zeus Trifilio, ossia delle tre trib\u00f9 primitive dell'isola, i Panchei, gli Oceaniti ed i Doi. La zona del tempio era ricchissima di flora e fauna, cos\u00ec come notevole era il tempio, lungo 60 metri ed al quale si accedeva tramite un viale lungo 720 metri e largo 30. Dominava la piana il monte Olimpo Trifilio, sede dei primi abitatori dell'isola e di osservatori astronomici naturali.\nEvemero doveva poi dedicare il secondo libro alla descrizione della costituzione e della societ\u00e0 di Panchea. La societ\u00e0 era tripartita: alla prima \"casta\", quella dei sacerdoti, spettava la direzione degli affari pubblici e delle controversie giuridiche. La seconda \"casta\", degli agricoltori, si occupava della lavorazione della terra e dell'immagazzinamento dei prodotti per l'uso comune: come incentivo al lavoro, i sacerdoti stilavano una classifica dei pi\u00f9 meritevoli, il primo dei quali riceveva un premio. Ultima casta era quella dei soldati, che, stipendiati dallo Stato, proteggevano il paese, vivendo in accampamenti fissi e tenendo lontani i briganti che attaccassero gli agricoltori. Principale arma da guerra, come nella Grecia omerica, era il carro.\nIl terzo libro, infine, svolgeva l'argomento da cui l'intera opera traeva il nome e lo scopo \"politico\": la religione ideale dei Panchei.\nRitornando alla descrizione del tempio di Zeus Trifilio, Evemero descriveva brevemente il culto tributato agli d\u00e8i dai Panchei e la struttura interna del tempio, nel quale era posta una stele d'oro che recava iscritte, in geroglifici, le imprese degli d\u00e8i che i sacerdoti cantano negli inni e nei riti divini.\nSecondo la casta sacerdotale di Panchea, gli d\u00e8i erano nati a Creta ed erano stati condotti a Panchea dal grande re Zeus, di cui Evemero narra la genealogia e le imprese. Dopo essersi dilungato ad esporre le complesse trame di potere che portarono Urano a divenire il primo re del mondo abitato e ad essere onorato per la sua conoscenza dell'astronomia come dio del cielo, Evemero riporta che Crono, figlio minore di Urano, spodest\u00f2 il legittimo erede, il fratello Titano, dopo una guerra e, sposata Rea (\"Ops\" in Ennio), sua sorella, gener\u00f2 Zeus, Era e Poseidone.\nUltimo gran re fu appunto Zeus, figlio di Crono, che liber\u00f2 fratelli e zii dalla prigionia in cui Crono li aveva costretti e, con diversi matrimoni, si assicur\u00f2 una numerosa discendenza. Assicuratasi l'alleanza con Belo, re di Babilonia, Zeus conquist\u00f2 poi la Siria e la Cilicia, nonch\u00e9 l'Egitto, dove ricevette il titolo onorifico di Ammone e con questo nome vi venne onorato sotto le spoglie di un ariete, poich\u00e9 in battaglia indossava un elmo aureo ornato appunto da corna d'ariete.\nPercorsa cinque volte la terra e beneficatala con i semi della civilt\u00e0 e della religione, Zeus, in tarda et\u00e0, prima di morire, condusse appunto a Panchea i suoi discendenti, ai quali lasci\u00f2 compiti specifici di governo: suo fratello Poseidone govern\u00f2 i mari ed i percorsi marittimi, cos\u00ec come Ade si occup\u00f2 dei riti funebri ed Ermes presiedette all'alfabetizzazione ed alla diffusione della cultura. Morto Zeus, che aveva fatto incidere su una stele d'oro le imprese sue e dei suoi avi, gli fu eretto un tempio, appunto di Zeus Trifilio, ed Ermes incise sulla stele le imprese dei suoi discendenti, che come lui sono onorati come d\u00e8i dagli uomini per le grandi imprese compiute.\nIl significato dell'evemerismo e la sua fortuna.\nLa narrazione di Evemero, di forma romanzesco-storiografico-etnografica, risente, fondamentalmente, dal punto di vista letterario, delle opere mature e tarde di Platone (padre del mito di Atlantide), ed \u00e8 presente gi\u00e0 nella storiografia postalessandrina, ad esempio negli \"Indik\u00e0\" di Megastene. Reminiscenze siciliane collegano il toponimo \"Panara\" alla quasi omonima isola dell'arcipelago delle isole Eolie.\nInoltre, dal punto di vista politico la narrazione pone a capo di tali societ\u00e0 ideali i discendenti di uomini divinizzati, e con la pretesa di veridicit\u00e0 storica mira a dare legittimazione teorica alla concezione orientale del culto divino tributato ai sovrani, che gi\u00e0 all'epoca di Alessandro aveva suscitato scalpore.\nDal punto di vista filosofico la razionalizzazione critica del patrimonio religioso si pu\u00f2 ricollegare all'influenza della speculazione sofistica che da Atene si irradi\u00f2 in tutto il mondo greco. Luigi Enrico Rossi ricollega la riflessione di Evemero a quella del sofista Prodico di Ceo; secondo l'antropologia, la tripartizione della societ\u00e0 in Sacerdoti, Guerrieri e Lavoratori rispetta pienamente la ripartizione societaria indoeuropea, riscontrabile sia in India, sia in Persia e che era emersa alla coscienza greca grazie ad autori quali Megastene.\nLa spiegazione del divino presente nella \"Hier\u00e0 anagraph\u00e9\" ebbe, comunque, inizialmente poco seguito; la sua prima ricezione la ricaviamo dal rifiuto di Callimaco, che ribad\u00ec l'origine degli dei nell\"Inno a Zeus\". Va registrata l'ammirazione di Ennio, che tradusse e rielabor\u00f2 l'opera, i romanzi di Dionisio Scitobrachione e l'epitome di Diodoro Siculo, mentre Cicerone mostra di conoscere tale teoria nel \"De natura Deorum\". All'indirizzo dell'evemerismo la critica pi\u00f9 recente ha ricondotto pure le Res Gestae di Augusto. Tuttavia, in assenza di sintesi elaborate dai suoi predecessori, la spiegazione storico-razionalistica di Evemero rest\u00f2 l'unica sistematizzazione sull'origine degli dei: paradossalmente, venne ampiamente utilizzata negli apologisti cristiani come Cipriano, Arnobio, Lattanzio ed Eusebio di Cesarea, sia per confutare la natura soprannaturale degli dei pagani, sia per avvalorare la duplice natura umana e divina di Ges\u00f9.\nTale interpretazione rest\u00f2, di fatto, l'unica fino al sorgere del metodo comparativo nella storia delle religioni (XVIII secolo), che, tuttavia, non ha invalidato la teoria evemeristica, ponendosi, invece, come alternativa interpretativa. Lo stesso Isaac Newton, ad esempio, nei suoi studi di cronologia antica, ader\u00ec al principio evemerista nell'intento di confutare la precedenza temporale delle civilt\u00e0 pagane rispetto a quella ebraico-cristiana. E a loro volta Hume e la filosofia dei Lumi chiamarono in causa l'evemerismo proprio per screditare il Cristianesimo. Anche Giambattista Vico condivide l'ipotesi di Evemero secondo cui gli antichi dei erano uomini divinizzati; in seguito anche Ugo Foscolo fa sua questa convinzione, ponendola come base ideale di alcune sue composizioni poetiche, come l'ode \"All'amica risanata\", ma anche il carme \"Dei sepolcri\" e il poemetto \"Le Grazie\"."}
{"id": "118049", "revid": "1516087", "url": "https://it.wikipedia.org/wiki?curid=118049", "title": "Prussia Orientale", "text": "La Prussia Orientale (; ; ; ; ) \u00e8 una storica Provincia della Prussia e dell'Impero tedesco che si affaccia sul mar Baltico.\nOggi \u00e8 suddiviso tra Russia, Polonia e Lituania.\nStoria.\nFino al XVI secolo sulla maggioranza dei territori di quella che sarebbe divenuta la Prussia Orientale si trovava lo stato dei Cavalieri dell'Ordine Teutonico. Dopo la sconfitta nella guerra dei tredici anni contro la Polonia nel 1466, i territori occidentali di questo stato (la futura Prussia Occidentale) divennero una provincia polacca con il nome di Prussia Reale. Rimasero sotto il dominio dei cavalieri teutonici i territori della Prussia Ducale (la futura Prussia Orientale), sotto forma di feudo polacco. Nel 1618 la Prussia Ducale pass\u00f2 al Brandeburgo, che nel 1657 dichiar\u00f2 l'autonomia dello stato dalla Polonia. La Prussia Orientale nacque nel 1772 dall'unione della Prussia Ducale con le regioni polacche della Varmia e della Masuria. Nel 1813, con il trattato di Kalisz, la Russia zarista riconosceva alla Prussia il diritto di espansione nella Prussia Orientale.\nNel 1871 la Prussia Orientale divenne parte dell'Impero tedesco, costituendo poi una delle province della Repubblica di Weimar, nata nel 1918. Dopo la prima guerra mondiale venne separata dal resto del paese dal cosiddetto Corridoio di Danzica (o \"Corridoio polacco\"). Nel 1920, nella parte meridionale della Prussia Orientale, venne indetto un plebiscito per decidere se passare alla Polonia o rimanere alla Germania. Oltre il 96% della popolazione scelse la seconda opzione. Dal gennaio 1945 venne progressivamente occupata dalle truppe sovietiche, che nella loro avanzata espulsero e, in molti casi deportarono, la totalit\u00e0 della popolazione tedesca che, costretta a fuggire in massa verso ovest, lasci\u00f2 cos\u00ec la propria terra. I sovietici trattennero il personale specializzato fino al 1948, quando tutti i tedeschi rimasti furono reinsediati nel territorio della Repubblica Democratica Tedesca.\nLa citt\u00e0 principale era K\u00f6nigsberg (dal 1946 chiamata Kaliningrad) per l'importanza del suo porto. Circa un terzo dei territori dell'antica Prussia Orientale fa parte oggi della regione russa di Kaliningrad, un'exclave separata dalla Russia dalle tre repubbliche baltiche (Estonia, Lituania, Lettonia) e dalla Bielorussia e che \u00e8 il principale centro mondiale di estrazione dell'ambra e sede della flotta russa del Mar Baltico. Rimane ben poco della vecchia citt\u00e0 di K\u00f6nigsberg, quasi totalmente distrutta dalla guerra: solo da poco le autorit\u00e0 russe stanno considerando l'idea di ricostruire il Castello di K\u00f6nigsberg ed il centro storico della citt\u00e0, ma questi progetti, per ora non sono ancora arrivati ad azioni concrete."}
{"id": "118050", "revid": "1573940", "url": "https://it.wikipedia.org/wiki?curid=118050", "title": "Bufo bufo", "text": "Il rospo comune (\"Bufo bufo\" )) \u00e8 un anfibio anuro della famiglia Bufonidae, diffuso in Eurasia e nel nord-ovest dell'Africa.\nIl rospo comune \u00e8 protetto dalla convenzione di Berna per la salvaguardia della fauna minore.\nDescrizione.\n\u00c8 l'anfibio pi\u00f9 grande d'Europa, e raggiunge addirittura i 20\u00a0cm (zampe escluse). \u00c8 caratterizzato dalle sue zampe corte e dal muso schiacciato, ma anche dalla sua tipica colorazione marroncina, che pu\u00f2 tendere al rossiccio, anche se il ventre tende ad essere biancastro. Il suo colore varia a seconda delle stagioni e dell'et\u00e0, dal sesso e dall'ambiente in cui si trova, passando dal marrone al rosso e al nero a seconda della situazione. Gli animali della zona meridionale dell'areale tendono ad essere pi\u00f9 grandi e con pelle pi\u00f9 \"spinosa\" cio\u00e8 con verruche pi\u00f9 prominenti.\nNel suo collo vi sono due ghiandole parotoidi ovali. Queste ghiandole contengono un liquido biancastro irritante per le mucose che pu\u00f2 essere secreto in caso di pericolo ed \u00e8 in grado di ustionare e ferire anche l'uomo.\nLe pupille del rospo comune sono orizzontali; l'occhio \u00e8 di color oro scuro o rame.\nBiologia.\nPrevalentemente notturno, di giorno tende a nascondersi in buche o anfratti, sotto le pietre o comunque in luoghi riparati dalla luce, se minacciato assume una caratteristica posa intimidatoria con la testa abbassata e le parti posteriori sollevate.\nRispetto a \"Bufotes viridis\" tende a tornare sempre nella stessa pozza d'acqua per riprodursi, a volte percorrendo anche diversi chilometri. Durante questi spostamenti molti individui riproduttori vengono uccisi dalle automobili. A causa di ci\u00f2, oltre che alla scomparsa dei siti riproduttivi, questo animale tende a scomparire dalle zone pi\u00f9 antropizzate. A differenza di \"Bufotes viridis\", se minacciato non emette spontaneamente il suo liquido difensivo, ma questo fuoriesce se le ghiandole sono stimolate.\nAlimentazione.\nSi nutre praticamente di qualsiasi cosa riesca ad entrare nella sua bocca: insetti in primis, lumache senza guscio, lombrichi, piccoli vertebrati come ad esempio piccoli topi.\nRiproduzione.\nDopo il letargo invernale, in concomitanza con la primavera inizia la stagione degli accoppiamenti: i rospi si recano vicino ai luoghi di riproduzione (solitamente vicino a corsi d'acqua, pozze o stagni) verso l'inizio di marzo e l\u00ec i maschi si aggrappano alle ascelle delle femmine, che sono visibilmente pi\u00f9 grandi. Questo \u00e8 il cosiddetto amplesso ascellare, a volte la femmina pu\u00f2 essere approcciata da cos\u00ec tanti maschi da restare soffocata e morire. I maschi inoltre, nel periodo che precede la riproduzione sviluppano dei caratteri che saranno fondamentali per l'accoppiamento, come lo sviluppo di calli neri sulle prime tre dita delle zampe anteriori che servono allo scopo di avere una migliore presa sulla femmina, o come il cambiamento che subisce la loro stessa pelle, che diventa pi\u00f9 elastica e sottile, per poter assorbire una maggiore quantit\u00e0 di ossigeno dall'acqua, durante l'amplesso, per evitare di rimanere a corto di ossigeno durante le immersioni in acqua della femmina che precedono l'accoppiamento (visto che \u00e8 la femmina a decidere quando risalire per respirare).\nLa femmina depone in acqua circa 10 000 uova in un cordone gelatinoso, contemporaneamente le uova vengono fecondate dal maschio. Queste uova poi si schiuderanno, facendo uscire dei minuscoli esserini neri acquatici: i girini. Questi, nutrendosi soprattutto di alghe e altri minuscoli materiali organici, crescono. La temperatura dell'acqua nella zona dove si trovano decider\u00e0 la velocit\u00e0 della loro metamorfosi: pi\u00f9 \u00e8 calda l'acqua, pi\u00f9 veloce sar\u00e0 la metamorfosi. Questo perch\u00e9 l'alta temperatura dell'acqua \u00e8 sintomo che la loro pozza si sta prosciugando.\nAi girini spuntano dapprima le zampe posteriori, e successivamente le zampe anteriori: da questo momento iniziano a digiunare, perch\u00e9 il loro apparato boccale (e digerente) si sta trasformando: infatti da onnivori diverranno insettivori. La metamorfosi dura uno o due giorni; il metamorfosando inizia ad assorbire la coda, e nel giro di appunto 24 - 48 ore scomparir\u00e0. il neometamorfosato \u00e8 il pi\u00f9 piccolo in assoluto fra gli anfibi: \u00e8 lungo circa un cm. La sua pelle \u00e8 ancora liscia per favorire la traspirazione. Digiuner\u00e0 ancora per circa 4 giorni, dato che utilizzer\u00e0 come fonte nutrizionale le energie della coda riassorbita.\nVocalizzazioni.\nQuesto rospo possiede un gracidio piuttosto acuto, formato da 2 - 5 sillabe ripetute. Le vocalizzazioni non sono particolarmente intense rispetto alla taglia raggiunta da questa specie.\nPredatori.\nI suoi nemici naturali sono i serpenti del genere \"Natrix\", i ricci (nella maggior parte dei casi quando il rospo \u00e8 fortemente debilitato o morto da poco), alcuni uccelli e, nel caso dei girini, anche alcuni pesci e larve e adulti di altre specie di anfibi come il tritone crestato, o da larve di insetti come quelle di libellula.\nDistribuzione e habitat.\nLa specie \u00e8 ampiamente diffusa in Europa (con l'eccezione dell'Irlanda), in Asia (Medio Oriente e Asia centro-settentrionale) e in Nord Africa (Marocco, Algeria e Tunisia)."}
{"id": "118055", "revid": "2039709", "url": "https://it.wikipedia.org/wiki?curid=118055", "title": "Liceo classico Cesare Beccaria", "text": "Il liceo classico statale Cesare Beccaria di Milano \u00e8 uno dei pi\u00f9 antichi istituti scolastici presenti e attivi in Italia.\nLe scuole arcimbolde.\nIl religioso milanese Giambattista Arcimboldi lasci\u00f2 nel 1603 pi\u00f9 di scudi romani e beni immobili ai padri barnabiti per impiegarne i frutti \u00abnell'educazione dei poveri\u00bb. Le scuole Arcimbolde vennero costruite vicino alla chiesa di Sant'Alessandro, in piazza San Giovanni in Conca ora Piazza Missori e furono inizialmente private per poi diventare pubbliche, come da desiderio dell'Arcimboldi, nel 1609. Le scuole pubbliche vennero solennemente inaugurate dal cardinale Federico Borromeo.\nLe scuole sopravvissero ai cambi di dominazione di Milano, dalla spagnola all'austriaca. Con l'arrivo dei francesi, le scuole diventarono licei.\nIl collegio di Sant'Alessandro.\nNel 1810 l'ordine dei barnabiti venne sciolto e le scuole presero il nome di sant'Alessandro. \nIl ritorno degli austriaci nel 1815 non modific\u00f2 l'ordinamento scolastico. A causa della sua popolazione Milano ebbe diritto a due licei: il liceo municipale di Sant'Alessandro ed il liceo municipale di Porta Nuova. \nCon il regno d'Italia i licei ebbero cinque classi ginnasiali e tre liceali.\nIl Beccaria.\nNel 1865 le scuole italiane vennero dedicate a personalit\u00e0 locali o nazionali. A Milano il liceo di Sant'Alessandro diventa il \u00abliceo Beccaria\u00bb, quello di Porta Nuova diventa il \u00abliceo Parini\u00bb.\nNel 1941 le classi inferiori del ginnasio vengono distaccate a formare la scuola media.\nNel 1957 il liceo venne trasferito da piazza Missori (il nuovo nome di piazza San Giovanni in Conca) alla nuova sede di via Linneo, dove si trova ancor oggi.\nNel maggio del 2003 venne celebrato il quattrocentesimo anniversario della fondazione. Nell'occasione venne scritto il volumetto \"Dalle scuole arcimbolde al liceo Beccaria - Quattrocento anni di storia\" edito dalla FrancoAngeli.\nNel liceo sono conservati gli archivi delle scuole arcimbolde e un piccolo museo di strumentazione fisica e chimica. Dal 1603 a oggi la scuola \u00e8 rimasta ininterrottamente in attivit\u00e0."}
{"id": "118056", "revid": "247222", "url": "https://it.wikipedia.org/wiki?curid=118056", "title": "Rospo", "text": ""}
{"id": "118057", "revid": "287204", "url": "https://it.wikipedia.org/wiki?curid=118057", "title": "Accordo Faysal-Weizmann", "text": "L'Accordo Faysal-Weizmann venne firmato il 3 gennaio 1919 dall'Emiro Faysal (figlio dello Sceriffo della Mecca e Re dell'Hegiaz al-Husayn ibn Ali) e da Chaim Weizmann (in seguito presidente dell'Organizzazione Sionista Mondiale) come parte della Conferenza di pace di Parigi, per appianare dispute sorte conseguentemente alla I guerra mondiale. Fu un accordo dalla vita breve, per una cooperazione arabo-ebraica circa lo sviluppo di una patria ebraica in Palestina e di una nazione araba occupante gran parte del Vicino Oriente.\nWeizmann incontr\u00f2 per la prima volta Faysal nel giugno 1918, durante l'avanzata britannica da sud, contro l'Impero ottomano, nel corso della I guerra mondiale. In qualit\u00e0 di capo di un'estemporanea \"Commissione Sionista\", Weizmann viaggi\u00f2 verso il sud della Transgiordania per l'incontro. Lo scopo previsto era quello di stringere un accordo tra Faysal e il movimento sionista, per sostenere futuri insediamenti ebrei in Palestina.\nI desideri degli Arabi palestinesi sarebbero stati ignorati e Weizmann ebbe modo di definire\" perfidi\", \"arroganti\", \"maleducati\", e \"avidi\" i Palestinesi, lamentandosi con i Britannici che il sistema in Palestina \"non teneva in conto il fatto che esiste una fondamentale differenza qualitativa tra ebrei e Arabi\". Dopo il suo incontro con Faysal, Weizmann disse che questi fu \"sprezzante nei confronti degli Arabi palestinesi, che egli non considera nemmeno come Arabi\".\nIn preparazione per l'incontro, i britannici avevano scritto a Faysal: \"sappiamo che gli Arabi disprezzano, condannano e odiano gli ebrei\", specificando che la razza ebraica \u00e8 \"universale, potente e non pu\u00f2 essere umiliata\". Stanti cos\u00ec le cose, asserivano gli organismi d\"'intelligence\" britannici, Faysal era avvisato della sua convenienza a trattare il movimento sionista come un potente alleato, piuttosto che opporvisi. Nell'incontro, Weizmann e Faysal stabilirono un accordo informale in base al quale l'Emiro avrebbe sostenuto il piano di dar vita a grandi insediamenti ebraici in Palestina, mentre il movimento sionista avrebbe aiutato lo sviluppo di una vasta nazione araba che Faysal sperava di far sorgere.\nWeizmann e Faysal si incontrarono nuovamente, sempre nel 1918, a Londra e poco dopo alla Conferenza di pace di Parigi. Il 1\u00ba gennaio 1919, firmarono un accordo scritto che porta i loro nomi.\nL'accordo impegnava entrambe le parti a condurre tutte le relazioni tra i due gruppi con la pi\u00f9 cordiale buona volont\u00e0 e comprensione, per lavorare assieme e incoraggiare l'immigrazione degli ebrei in Palestina su vasta scala, proteggendo al tempo stesso i diritti dei contadini e dei proprietari terrieri arabi, e per salvaguardare la libert\u00e0 di pratica delle convinzioni religiose. I luoghi santi musulmani sarebbero stati sotto controllo musulmano.\nIl movimento sionista si assunse l'incarico di assistere i residenti arabi della Palestina e il futuro Stato arabo a sviluppare le proprie risorse naturali e stabilire una fiorente economia.\nGli Arabi avrebbero pertanto accettato la Dichiarazione Balfour del 1917 che chiedeva l'istituzione di un \"focolare nazionale\" ( \"national home\" ) ebraico in Palestina e le dispute sarebbero state sottoposte al governo britannico per eventuali arbitraggi.\nFaysal condizion\u00f2 per\u00f2 la sua accettazione dell'accordo all'esaudimento delle promesse britanniche fatte in tempo di guerra da Sir Henry MacMahon, Alto Commissario britannico in Egitto allo Sceriffo della Mecca, suo padre, che parlavano dell'indipendenza della parte araba dell'Impero Ottomano.\nL'Accordo Faysal-Weizmann sopravvisse solo per pochi mesi, ma ebbe un effetto profondo sulla storia del conflitto e fu un documento storico di riconciliazione tra arabi ed ebrei in Vicino Oriente. L'esito della Conferenza di pace di Parigi non produsse l'imprecisato Stato arabo che Faysal desiderava, principalmente perch\u00e9 britannici e francesi avevano ancor prima stretto un loro accordo segreto (l'Accordo Sykes-Picot del 1916) che divideva il Vicino Oriente in rispettive sfere di influenza e ben presto Faysal inizi\u00f2 ad esprimere dubbi sulla cooperazione con il movimento sionista. Nel giro di un anno egli infatti si appell\u00f2 al Regno Unito perch\u00e9 garantisse agli Arabi di Palestina i loro diritti politici come parte del suo progettato Regno Siriano che visse pochissimo tempo, visto il deciso intervento militare francese del gen. Henri Gouraud."}
{"id": "118059", "revid": "1632387", "url": "https://it.wikipedia.org/wiki?curid=118059", "title": "Minoranza linguistica greca d'Italia", "text": "La minoranza linguistica greca d'Italia, cos\u00ec come riconosciuta dallo Stato italiano, \u00e8 composta dalle due isole linguistiche della Bovesia, nella citt\u00e0 metropolitana di Reggio Calabria, e della Grecia salentina nel Salento, che di fatto costituiscono la totalit\u00e0 delle aree ellenofone esistenti in Italia. Alle due zone sopraccitate si aggiunge la comunit\u00e0 greca di Messina.\nTale comunit\u00e0 parla due dialetti definiti come \"dialetti greco-italioti\": il dialetto griko o grico, nella parte pugliese, e il dialetto greco-calabro o grecanico, nella parte calabra.\nDistribuzione geografica.\nLe due piccole comunit\u00e0 grecaniche ancora esistenti oggi si trovano nelle regioni italiane della Calabria (Bovesia) e della Puglia (Salento). L'area salentina di lingua grecanica comprende nove comuni nella regione storica definita Grecia salentina: Calimera, Castrignano de' Greci, Corigliano d'Otranto, Martano, Martignano, Melpignano, Soleto, Sternatia, Zollino. Gli abitanti di questi nove comuni sono poco pi\u00f9 di 40 000. I grecanici calabresi sono riuniti in nove localit\u00e0 attorno al comune di Bova, ma questa popolazione \u00e8 in numero inferiore.\nNel maggio 2011 il comune di Messina ha richiesto al consiglio provinciale \"di delimitare al Comune di Messina l'ambito territoriale in cui si applichino le disposizioni di tutela delle minoranze linguistiche previste dalla L. n. 482 del 15/12/1999\" per la popolazione di lingua e cultura greca residente nel territorio comunale\".\nStoria.\nL'origine di queste comunit\u00e0 \u00e8 stata a lungo oggetto di controversie. Gli studiosi Gerhard Rohlfs e G. Hatzidakis sostennero l'ipotesi di una continuit\u00e0 diretta dalle antiche colonie greche dell'Italia meridionale e della Sicilia () presenti gi\u00e0 dall'VIII-VII secolo a.C. e che costituivano la Magna Grecia storica. Gli studiosi italiani come O. Parlangeli e G. Morosi hanno avversato questa teoria in favore di un'origine pi\u00f9 recente, legata all'immigrazione di popolazioni ellenofone nel Medioevo provenienti dall'Impero bizantino, adducendo come prova la somiglianza del grecanico con il greco moderno, che rende queste lingue parzialmente intelligibili fra loro. Pi\u00f9 recentemente \u00e8 stato ipotizzato che l'immigrazione medievale abbia rinforzato comunit\u00e0 ellenofone pi\u00f9 antiche gi\u00e0 presenti. Tuttavia, uno studio genetico recente ha rivelato che le minoranze ellenofone d'Italia non mostrano evidenza di migrazioni recenti (tardo medioevo) dalla Grecia continentale, mentre presentano un profilo genetico riconducibile a quello delle Isole ellenofone (Cipro, Creta, Dodecaneso), diverso, rispetto a quello della Grecia continentale, per la mancanza di componenti genetiche balcaniche meridionali. \nFolclore.\nIl folclore greco calabro \u00e8 ricco nella tradizione orale. Alcune tradizioni sembrano risalire direttamente all'antichit\u00e0, per esempio la figura delle Narades/Nereidi, ninfe malefiche particolarmente temute nel paese di Roghudi, dove la notte si chiudevano le porte che si affacciavano su una zona che si riteneva infestata da esse. Le canzoni grecofone, la musica e la poesia sono particolarmente famose in Italia e in Grecia. Esistono gruppi folcloristici e di ricerca etnomusicale attivi nel territorio della vallata dell'Amendolea i \"Cumelca\" e i \"Spix\u00ec ce s\u00f2ma\" Bovesia calabrese come i \"Meg\u00e0li Ell\u00e0da\" e i \"Delia del Jal\u00f2 tu V\u00faa\", che cantano in greco calabro. A fine agosto si tiene a Bova Marina il festival musicale O N\u00f2stos, manifestazione annuale di musica greco-calabra con la partecipazione di quasi tutti i gruppi grecofoni.\nGruppi musicali del Salento che ripropongono i brani in lingua grika sono invece i Gheton\u00eca, gli Aramir\u00e8, i Manek\u00e0 e gli Alla Bua. Inoltre artisti greci influenti come Dionysis Savvopoulos e Maria Farantouri hanno interpretato canzoni in greco calabro.\nOgni estate a Melpignano, piccolo centro salentino, si svolge la Notte della Taranta, a cui partecipano migliaia di giovani danzando tutta la notte sulle note della pizzica in dialetto salentino e griko."}
{"id": "118061", "revid": "585241", "url": "https://it.wikipedia.org/wiki?curid=118061", "title": "Grico", "text": ""}
{"id": "118062", "revid": "1564499", "url": "https://it.wikipedia.org/wiki?curid=118062", "title": "Grecanico", "text": ""}
{"id": "118068", "revid": "21583", "url": "https://it.wikipedia.org/wiki?curid=118068", "title": "MISD", "text": "Multiple Instruction stream Single Data stream (MISD) \u00e8 un'architettura parallela in cui pi\u00f9 unit\u00e0 di elaborazione operano sullo stesso flusso di dati. \u00c8 prevista dalla Tassonomia di Flynn del 1972. Non esistono implementazioni commerciali.\nArchitettura MISD.\nNel modello di calcolo MISD esistono pi\u00f9 processori, ognuno con una propria memoria (registri), la quale a sua volta avr\u00e0 un proprio flusso di istruzioni. Queste istruzioni verranno eseguite sullo stesso flusso di dati. Un esempio di un possibile utilizzo \u00e8 quello nell'ambito della crittografia. Ad oggi non sono ancora state costruite macchine da commercializzare con questa architettura."}
{"id": "118071", "revid": "88740", "url": "https://it.wikipedia.org/wiki?curid=118071", "title": "Roma (citt\u00e0 antica)", "text": "Roma fu una citt\u00e0 dell'et\u00e0 antica, la cui storia come centro egemone, politicamente e culturalmente, si svilupp\u00f2 lungo il fiume Tevere nell'antico \"Latium vetus\" per oltre un millennio (dal 753 a.C. al 476 d.C., continuando poi fino ai nostri giorni).\nRisulta verosimile che Roma sia nata dopo un lungo processo di aggregazione dei villaggi (sinecismo) che sorgevano sulle colline circostanti il fiume Tevere (in particolare sul \"Palatium\", sul \"Cermalus\" e sulla \"Velia\"). Secondo alcuni storici la prima \"civitas\" quadrata formata sul Palatino fu in seguito allargata al \"Septimontium\" e poi alla citt\u00e0 delle quattro regioni.\nEssa rappresent\u00f2 la prima grande metropoli dell'umanit\u00e0 (tanto che il numero di abitanti della Roma Augustea fu raggiunto solamente agli inizi del XIX secolo da Londra) cuore di una delle pi\u00f9 importanti civilt\u00e0 antiche, che influenz\u00f2 la societ\u00e0, la cultura, la lingua, la letteratura, l'arte, l'architettura, la filosofia, la religione, il diritto e i costumi dei secoli successivi. Capitale della Repubblica romana prima e dell'Impero romano poi, estese il suo dominio su tutto il bacino del Mediterraneo e gran parte dell'Europa.\nToponimo.\nL'origine del nome della citt\u00e0 e, di conseguenza, del popolo che lo abitava, era incerta anche in et\u00e0 arcaica. Servio Mario Onorato, grammatico a cavallo tra il IV e il V secolo d.C., riteneva che il nome potesse derivare da un'antica denominazione del fiume Tevere, \"Rumon\", dalla radice indoeuropea del verbo latino \"ruo\" (presente nel greco \u1fe5\u03ad\u03c9) 'scorro', cos\u00ec da assumere il significato di 'citt\u00e0 del fiume', ma si tratta di un'ipotesi che non ha riscosso molto successo.\nDionigi di Alicarnasso (\u03a1\u03c9\u03bc\u03b1\u03b9\u03ba\u03b7 \u03b1\u03c1\u03c7\u03b1\u03b9\u03bf\u03bb\u03bf\u03b3\u03af\u03b1 [Antichit\u00e0 romane] 1, 9, 1) citava: \u201cSi dice che i pi\u00f9 antichi abitatori della citt\u00e0, che ora \u00e8 abitata dai Romani e che domina la terra e il mare, siano i Siculi, e cio\u00e8 una popolazione barbara e autoctona. Nessuno invece \u00e8 in grado di affermare con certezza se prima di costoro questa citt\u00e0 fosse occupata da altri o fosse disabitata. Il popolo degli Aborigeni ne prese possesso dopo lunga guerra, dopo averla strappata ai precedenti possessori\u201d. Conferma di ci\u00f2 viene suffragata da importanti fonti storiche quali Plinio (III,56), Virgilio (Eneide 7,95) e diversi altri autori.\nGli autori di origine greca, primo fra tutti Plutarco, tendevano naturalmente ad autocelebrarsi come i civilizzatori e i colonizzatori del bacino del Mediterraneo, e quindi insistevano sulla lontana origine ellenica della citt\u00e0. Una prima versione fornita da Plutarco vede la fondazione di Roma dovuta al popolo dei Pelasgi, i quali una volta giunti sulle coste del Lazio, avrebbero fondato una citt\u00e0 il cui nome ricordasse la loro prestanza nelle armi (\"rhome\"). Una seconda ricostruzione dello stesso autore dice che i profughi troiani guidati da Enea arrivarono sulle coste del Lazio, dove fondarono una citt\u00e0 presso il colle \"Pallantion\" a cui diedero il nome di una delle loro donne, \"Rhome\". Una terza versione sempre di Plutarco offre altre ipotesi alternative, secondo le quali Rome poteva essere un mitico personaggio eponimo, figlia di Italo, re degli Enotri o di Telefo, figlio di Eracle, che spos\u00f2 Enea o il di lui figlio, Ascanio.\nUna quarta versione vede Roma fondata da Romano, figlio di Odisseo e di Circe; una quinta da Romo, figlio di Emazione, giunto da Troia per volont\u00e0 dell'eroe greco Diomede; una sesta da Romide, tiranno dei Latini, che era riuscito a respingere gli Etruschi, giunti in Italia dalla Lidia e in Lidia dalla Tessaglia. Un'altra versione fa della stessa Rome la figlia di Ascanio, e quindi nipote di Enea. Ancora una Rome profuga troiana giunge nel Lazio e sposa il re Latino, sovrano del popolo l\u00ec stanziato e figlio di Telemaco, da cui ebbe un figlio di nome Romolo che fond\u00f2 una citt\u00e0 chiamata col nome della madre. In tutte le versioni si ritrova la stessa eponima chiamata Rome, la cui etimologia proviene dalla parola greca \"rhome\" con il significato di \"forza\". Le fonti citano anche altri possibili eroi eponimi come Romo, figlio del troiano Emasione, o ancora Rhomis, signore dei Latini e vincitore degli Etruschi.\nSecondo interpretazioni moderne, il nome \"ruma\" sarebbe di origine etrusca, in quanto non ne \u00e8 stato trovato l'etimo indoeuropeo (e l'unica lingua non-indoeuropea della zona era appunto l'etrusco). Il termine sarebbe entrato come prestito nel latino arcaico e avrebbe dato origine al toponimo \"Ruma\" (pi\u00f9 tardi \"Roma\") e a un prenome \"Rume\" (in latino divenuto \"Romus\"), dal quale sarebbe derivato il gentilizio etrusco \"Rumel(e)na\", in latino \"Romilius\". Il nome Romolo sarebbe quindi derivato da quello della citt\u00e0, e non viceversa.\nIn ogni caso la tradizione linguistica assegna al termine \"ruma\", in etrusco e in latino arcaico, il significato di mammella, riferito alla forma dei colli Palatino e Aventino o all'ansa del Tevere di fronte ad essi, come \u00e8 confermato da Plutarco il quale, nella \"\"Vita di Romolo\" \" racconta che:\nQuesta interpretazione del termine \"ruma\" \u00e8 quindi strettamente collegata con i motivi che hanno portato alla scelta, come simbolo della citt\u00e0 di Roma, di una lupa con le mammelle gonfie che allatta i due mitici gemelli fondatori.\nTerritorio antico.\nLa morfologia dell'area geografica su cui insisteva la Roma primitiva pu\u00f2 essere dedotta da analogie e da verifiche geologiche di quello e altri siti della valle del Tevere: era una zona caratterizzata da colline di altezza di solito contenuta ma dai fianchi tufacei che potevano anche essere estremamente ripidi e con le sommit\u00e0 generalmente abbastanza pianeggianti, adatte quindi a ospitare nuclei abitativi che, per ovvi motivi di sicurezza, preferivano stabilirsi su queste alture piuttosto che nelle valli sottostanti. In particolare, la sommit\u00e0 del Palatino aveva una forma vagamente trapezoidale, che potrebbe essere stato il motivo per cui questa prima Roma venne definita \"\u201cquadrata\u201d\".\nSicuramente la natura del luogo dove sorse il nucleo iniziale di Roma, lungo la sponda sinistra del fiume Tevere, ai piedi di numerosi colli (in particolare Aventino, Palatino e Campidoglio) sulle cui sommit\u00e0 sorsero i primi abitati protourbani, non molto distante dal mare, fecero di questo centro il luogo adatto allo scambio di merci (tra cui il sale, di fondamentale importanza) e bestiame tra differenti culture. Coarelli, infatti, racconta del carattere \"emporico\" del luogo, frequentato da Fenici (fin dai decenni finali dell'VIII secolo a.C.) e da Greci (dal secondo quarto sempre dell'VIII secolo), questi ultimi identificabili probabilmente con gli Eubei di Cuma. Il guado del Tevere, come pure le vie di transumanza delle greggi e mandrie, oltre all'approvvigionamento del sale erano collegati al culto di un Ercole di origine sabina, che aveva nel foro Boario il centro del sistema emporico dell'area.\nCertamente la spinta all'aggregazione fu favorita dalla posizione della citt\u00e0, al crocevia di due importanti vie di comunicazione commerciali. La prima, che dalle citt\u00e0 etrusche del nord, tra cui la vicina Veio, arrivava in Campania dove erano state fondate le polis greche, e utilizzata per lo scambio di materie prime presenti in Etruria contro prodotti lavorati dei greci; la seconda che dai monti della Sabina arrivava al mare, utilizzata soprattutto per il trasporto del sale (tramite la via Salaria e la via Campana).\nPer la difesa di questi primi agglomerati urbani si sfruttava, per quanto possibile, la conformazione del terreno, nel senso che veniva eretto un muro o, piuttosto, un rinforzo, solo dove il pendio del colle non era abbastanza ripido da impedire l'accesso. Spesso all'esterno del muro veniva anche scavato un fossato tale da rendere quanto meno difficoltoso l'avvicinamento sui lati non difesi naturalmente.\nOrografia.\nIl nucleo centrale e antico della citt\u00e0 era costituito dagli storici sette colli: Palatino, Aventino, Campidoglio, Quirinale, Viminale, Esquilino e Celio.\nPotremmo anche aggiungere che Roma sorse in una zona temperata dell'Italia centrale, non troppo lontana dal mare, nei pressi di una grande ansa del fiume Tevere adatta a costituire un buon approdo anche per la vicinanza di un ottimo guado costituito dall'isola Tiberina, la cui buona portata idrica favor\u00ec certamente il commercio di mercanzie, su colline salubri e convergenti che si allungavano da nord-est a sud-est come dita di una mano, e costituivano un valido sistema di difesa da attacchi nemici. Questo sistema collinare era per cos\u00ec dire costituito da tre lunghe \"dita di una mano\": a sud l'Aventino, al centro quella composta da Palatino, Velia ed Esquilino, pi\u00f9 a nord quella di Quirinale e Campidoglio.\nA queste andrebbero poi aggiunte alcune \"lingue\" o \"dita\" pi\u00f9 corte del Celio (tra Aventino e Palatino-Velia-Esquilino), del Viminale e del Cispio (tra Esquilino e Quirinale), tralasciando pi\u00f9 a nord i \"montes\" attuali di Pincio e Parioli. A questi rilievi si interponevano anche alcune valli come la \"Vallis Murcia\" (tra Aventino e Palatino, e occupata pi\u00f9 tardi dal Circo Massimo) e la valle del futuro Foro romano (tra Palatino, Velia e Campidoglio) che si allungava pi\u00f9 a nord nella zona pianeggiante della Suburra. Massimo Pallottino conclude sostenendo che condizioni cos\u00ec \"privilegiate\" non sono riscontrabili altrove.\nIdrografia.\nRoma sorse lungo la sponda sinistra del fiume Tevere, ai piedi di numerosi colli in particolare Aventino, Palatino e Campidoglio. Il Tevere costituiva il confine naturale tra due differenti culture che, fin dalla fine dell'et\u00e0 del bronzo (attorno al 1000 a.C.), andavano ormai contrapponendosi anche etnicamente: la cultura laziale a sud (il \"Latium vetus\" dei Latini-Falisci) e quella protovillanoviana a nord (l'Etruria degli Etruschi). E non fu probabilmente un caso che i villaggi della zona che sorsero sui colli attorno al guado dell'isola Tiberina, si aggregarono inizialmente intorno al colle Palatino; questo infatti \u00e8 vicino al Campidoglio, colle strategico dal punto di vista militare, ma \u00e8 anche vicino all'isola stessa, ottimo guado tra la riva etrusca e quella latina. Il Palatino era anche un ottimo punto d'osservazione sia verso l'Aventino, sia verso il Quirinale, sul quale erano stanziati i Sabini.\nLa citt\u00e0, oltre che dal Tevere, era ed \u00e8 attraversata anche da un altro fiume, l'Aniene, che confluisce nel Tevere nella zona settentrionale dell'odierno territorio urbano.\nStoria, urbanistica e architettura.\nEt\u00e0 regia.\nFondata secondo la tradizione il 21 aprile 753 a.C. in seguito all'uccisione di Remo da parte del fratello Romolo, Roma venne governata per 244 anni, secondo la tradizione, da sette re: lo stesso Romolo, Numa Pompilio, Tullo Ostilio, Anco Marzio, Tarquinio Prisco, Servio Tullio e Tarquinio il Superbo.\nUrbanistica.\nIl leggendario solco tracciato da Romolo aveva probabilmente una funzione di \"pomerium\" e quindi di confine, ed \u00e8 abbastanza verosimile, data l'antica conformazione del colle, che il primitivo muro e il fossato che lo accompagnavano fossero stati realizzati solo sul lato tra il Germalo e il Palatino, a difesa del lato pi\u00f9 esposto, anche se il \"pomerium\", per il suo significato di cinta sacrale, doveva certamente circondare tutto il centro abitato.\nUna diversa spiegazione dell'aggettivo \"quadrata\u201d viene fornita da Festo e da Properzio, i quali suggeriscono che quadrato potesse essere il \"mondus\", cio\u00e8 quella fossa che veniva scavata al centro esatto del \"pomerium\" e riempita di tutti quegli oggetti sacrificali e beneauguranti che i sacerdoti utilizzavano durante la complessa cerimonia di inaugurazione della nuova citt\u00e0.\nIl baluardo tra Germalo e Palatino \u00e8 per\u00f2 poco pi\u00f9 di una verosimile congettura, sulla base della presenza di un avvallamento, tra le due alture, un po' troppo accentuato. La Roma quadrata cui accennano alcuni autori classici comprendeva invece entrambe le alture, con l'esclusione del colle Velia. Tacito fornisce alcune indicazioni in merito al primitivo recinto della citt\u00e0, in base alle quali \u00e8 possibile ipotizzare il seguente percorso, lungo circa un chilometro e mezzo: dalla basilica di Sant'Anastasia al Palatino, all'incirca all'incrocio tra le odierne via dei Cerchi e via di S. Teodoro, lungo il lato meridionale del Palatino fino alla chiesa di S. Gregorio, piegando poi verso l'Arco di Costantino, quindi verso l'Arco di Tito e la basilica di Santa Francesca Romana per ricongiungersi poi al tracciato dell'odierna via di San Teodoro e scendere per il Velabro fino alla chiesa di Santa Anastasia. Le estremit\u00e0 erano segnalate da altari: l'ara massima di Ercole invitto nel Foro Boario, l'ara di Conso nella valle del Circo Massimo, il santuario dei Lari ai piedi della Velia e le \"Curiae Veteres\" sull'angolo nord-orientale del Palatino. \u00c8 abbastanza evidente che alcuni di questi tratti sfruttavano la naturale conformazione del colle e non necessitavano pertanto di alcun muro.\nUn elemento di particolare rilievo nei ritrovamenti dell'area di S. Omobono \u00e8 dato dal fatto che insieme ai reperti del XIV secolo sono stati ritrovati anche resti, di indubbia provenienza greca, risalenti all'VIII secolo, quindi esattamente coincidenti con l'epoca della fondazione di Roma. Tale circostanza \u00e8 pertanto una conferma archeologica della realt\u00e0 storica degli indizi che hanno poi contribuito a generare la tradizione mitologica sulle origini leggendarie della citt\u00e0. Diverse teorie e studi cercano di collegare questi reperti; si tratta di ritrovamenti in un'area molto ristretta e che attestano la presenza di abitati nella zona del Campidoglio, Foro, Palatino in un'et\u00e0 anche antecedente a quella che la tradizione tramanda come data di fondazione.\nLa tradizione che racconta che Roma fu fondata con un atto di volont\u00e0 di Romolo, sembra avere un fondamento di verit\u00e0 soprattutto in seguito alla scoperta, a opera dell'archeologo italiano Andrea Carandini, di un'antica cinta muraria (che potrebbe essere l'antico \"muro di Romolo\") costituita da un muro a scaglie di tufo, con alla sommit\u00e0 incastri e tracce di una palizzata e vallo risalente al 730 a.C., eretto sul Palatino nel versante volto verso la Velia dietro la basilica di Massenzio alla base nord-orientale del colle Palatino. Tale cinta muraria potrebbe essere la conferma del tradizionale racconto sulla fondazione di Roma ed \u00e8 quasi contemporanea a una fibula di bronzo dell'VIII secolo, raffigurante un picchio che acceca Anchise, il padre di Enea, punendolo per essersi unito a Venere. Secondo lo storico Tacito, infatti, il \"solco primigenio\" tracciato da Romolo sul Palatino, primo nucleo urbano della futura citt\u00e0 di Roma, avrebbe incluso l'Ara massima di Ercole invitto, monumento non solo gi\u00e0 esistente attorno alla met\u00e0 dell'VIII secolo a.C., ma costituente uno dei quattro angoli della citt\u00e0 quadrata. Ancora Tacito e Strabone aggiungono che il Campidoglio, la sottostante piana del Foro romano e il colle del Quirinale furono aggiunti alla Roma quadrata da Tito Tazio.\nQuest'ipotesi \u00e8 stata ulteriormente confermata dalla scoperta nel 2005 di un grande palazzo ad architettura a capanna nell'area del tempio di Vesta che potrebbe essere il palazzo dei primi re di Roma. Muro, antico palazzo reale e primo tempio di Vesta fanno parte di un complesso architettonico risalente alla seconda met\u00e0 dell'VIII secolo a.C. che sembra confermare l'esistenza di un progetto architettonico ben preciso gi\u00e0 nella seconda met\u00e0 dell'VIII secolo, data tradizionale della fondazione di Roma in questo periodo.\nUn altro gruppo di studiosi non ritiene che Roma sia nata da un atto di fondazione, sul modello delle polis greche nel sud Italia e in Sicilia, ma piuttosto che la fondazione della citt\u00e0 storicamente debba attribuirsi a un diffuso fenomeno di formazione dei centri urbani, presente in gran parte dell'Italia centrale, e che nella fattispecie comprenda un periodo di diversi secoli: dal XIV secolo al VII secolo a.C. La citt\u00e0 si venne quindi formando attraverso un fenomeno di sinecismo durato vari secoli, che vide, in analogia a quanto accadeva in tutta l'Italia centrale, la progressiva riunione in un vero e proprio centro urbano degli insediamenti dispersi sui vari colli. In quest'epoca infatti i sepolcreti collocati negli spazi vuoti tra i primitivi villaggi furono abbandonati a favore di nuove necropoli poste all'esterno dell'area cittadina, in quanto tali spazi sono ora considerati parte integrante dello spazio urbano.\nEd \u00e8 anche quello che verosimilmente pu\u00f2 essere accaduto sul Palatino, che inizialmente era composto da vari nuclei abitativi indipendenti (\"Palatium\" e \"Cermalus\") e che si concluse attorno alla met\u00e0 dell'VIII secolo, corrispondente alla tradizionale data di fondazione del 753 a.C. Il Romolo della leggenda pu\u00f2 essere stato, pertanto, il realizzatore della prima unificazione di questi nuclei in un'entit\u00e0 unica. Secondo il Carandini l'abitato proto-urbano del sito di Roma, copriva un'area di circa 204 ettari, di cui 139 si riferivano ai \"montes\" e 65 ai \"colles\" del cosiddetto \"Septimontium\".\nNei due secoli successivi, tale processo di unificazione fu probabilmente accelerato dall'occupazione etrusca della citt\u00e0 andando a includere ora i famosi \"sette colli\". \u00c8 vero infatti che, secondo la tradizione, sotto Tullo Ostilio fu aggiunto il colle Celio, mentre al tempo di Anco Marzio i colli Aventino e Gianicolo.\nA partire dalla fine del VII secolo a.C. da tutta l'Etruria, in particolare da Tarquinia, un imponente flusso migratorio si indirizz\u00f2 su Roma, composto di notabili con persone al seguito e da semplici privati in cerca di lavoro e fortuna, richiamati dalle crescenti attrattive di un centro sempre pi\u00f9 ricco e potente. Fu cos\u00ec che, gradualmente, i gruppi etnici etruschi, gi\u00e0 presenti in citt\u00e0 e residenti lungo il Vicus Tuscus, presero numericamente il sopravvento, impugnando le redini dell'economia mercantile cittadina, e impadronendosi del potere, imponendo re della loro medesima etnia.\nLa struttura urbana successiva alla Roma quadrata si era basata su un processo di aggregazione tra le varie genti che occupavano i colli intorno al Palatino (Etruschi, Latini, Sabini, Ernici, ecc.), nucleo centrale della citt\u00e0, ed era organizzata in modo decentrato, nel senso che le varie alture costituenti la citt\u00e0 non facevano parte di un'unica entit\u00e0 difensiva, ma ognuna possedeva una sua struttura militare indipendente, affidata pi\u00f9 alla forza e al valore degli uomini che non alle fortificazioni.\nL'avvento dei Tarquini nel VI secolo a.C. rese necessaria la costruzione di una struttura fortificata unitaria, prima con Tarquinio Prisco e poi con Servio Tullio, il quale ampli\u00f2 il \"pomerium\" e annesse alla citt\u00e0, i colli Quirinale, Viminale ed Esquilino. Fino ad allora la configurazione orografica dei colli era sufficiente a provvedere, da sola, alle necessit\u00e0 della difesa, eventualmente aiutata, dove si fosse rivelato necessario, dalla costruzione di tratti di mura o dallo scavo di un fossato e di un terrapieno (\"agger\") lungo circa 6 stadi, tra Porta Collina ed Esquilino. La prima forma di difese unitarie di Roma fu rappresentata, da un massiccio terrapieno costruito nelle zone pi\u00f9 esposte della citt\u00e0 (soprattutto nel tratto pianeggiante nord-orientale) e dall'unione delle difese individuali dei colli. Tale opera difensiva \u00e8 attribuita, come riferisce Livio, al sesto re romano (secondo dei tre etruschi), Servio Tullio, alla met\u00e0 del VI secolo a.C. La recinzione con le mura fu il culmine di un'intensa attivit\u00e0 urbanistica, fondata sulla delimitazione territoriale della citt\u00e0 in quattro parti (la \"Roma quadrata\"). Si trattava di una cinta muraria di almeno , in blocchi squadrati di cappellaccio di tufo che fu poi utilizzato come appoggio per la fortificazione di un paio di secoli pi\u00f9 tarda. Su questa struttura si apriva, probabilmente, una porta per ogni altura: la Mugonia per il Palatino, la Saturnia (o Pandana) per il Campidoglio, la Viminalis, l'Oppia, la Cespia e la Querquetulana per i colli di cui portano il nome (Querquetulum era l'antico nome del Celio) e la Collina (per il collis Quirinalis).\nLe mura serviane protessero Roma per pi\u00f9 di 150 anni, almeno fino alla disastrosa invasione dei Galli senoni del 390 a.C., dopo la quale le mura vennero riedificate ricalcando, probabilmente, il tracciato antico.\nL'emporio del foro Boario e l'annesso \"porto Tiberino\", restarono a lungo al di fuori del perimetro cittadino, anche se la parte dell'area pi\u00f9 lontana dal fiume, venne inglobata nell'allargamento della cinta difensiva nel IV secolo a.C. (cosiddette mura serviane), nella quale si apriva la \"porta Trigemina\".\nArcheologia dei principali edifici/siti.\nRisalirebbe all'epoca di Romolo, la costruzione sul Campidoglio del Tempio di Giove Feretrio, dopo aver sconfitto in battaglia il capo dei Ceninensi, un certo Acrone, nel 752-751 a.C. come ricordano anche i \"Fasti triumphales\". Fu il primo tempio costruito nell'antica Roma, dove il \"signum\" di Giove Feretrio era una pietra dura custodita al suo interno, che Andrea Carandini identifica con il \"lapis silex\", probabilmente un'ascia preistorica che rappresentava la materializzazione di un fulmine, e con la quale si effettuava il sacrificio di una scrofa al termine della \"ovatio\" (dopo aver percorso in processione la Via Sacra, dalla Velia fino al Campidoglio, al di fuori del \"pomerium\"). E sempre a Romolo sarebbe da attribuirsi la costruzione del Tempio di Giove Statore presso il Foro romano..\nSi racconta che al termine della battaglia del lago Curzio, Romani e Sabini decisero di collaborare, stipulando un trattato di pace, varando l'unione tra i due popoli, associando i due regni (quello di Romolo e Tito Tazio), lasciando che la citt\u00e0 dove ora era trasferito tutto il potere decisionale continuasse a chiamarsi Roma. Il vicino lago, nei pressi dell'attuale foro romano, fu chiamato in ricordo di quella battaglia e del comandante sabino scampato alla morte (Mezio Curzio), \"Lacus Curtius\", mentre il luogo in cui si conclusero gli accordi tra le due popolazioni, fu chiamato appunto \"Comitium\", che deriva da \"comite\" per esprimere l'azione di incontrarsi. Fu la zona di maggiore importanza politica del Foro e di Roma stessa dalla fine dell'et\u00e0 regia fino alla tarda et\u00e0 repubblicana, quando gran parte delle funzioni del Comizio passarono alla pi\u00f9 ampia piazza del Foro e ad altri edifici che vi si affacciavano. Qui si teneva infatti l'assemblea pi\u00f9 antica, quella dei comizi curiati.\nPosto invece ai piedi dei vicini colli di Palatino e Campidoglio, il \"Vicus Iugarius\" congiungeva anticamente il Foro con il porto fluviale sul Tevere, al confine tra Foro Olitorio e Foro Boario. Nel secondo quarto del VI secolo a.C. sorsero sull'area, gi\u00e0 occupata da capanne protostoriche, due templi arcaici gemelli, dei quali solo uno \u00e8 stato possibile scavare (il secondo \u00e8 sotto la chiesa). Dalle fonti sono stati indicati come i templi della Fortuna e della Mater Matuta. Le fonti collegano almeno il tempio della Fortuna a Servio Tullio, che intendeva celebrare con questo edificio la sua divinit\u00e0 protettrice, alla quale dedic\u00f2 ben 26 templi a Roma, ciascuno con un'epiclesi diversa. Significativa fu la scelta del luogo: accanto al porto a voler sottolineare la crescente importanza commerciale di Roma. Anche la Mater Matuta era dopotutto una divinit\u00e0 legata alla navigazione (la \"stella mattutina\" che salvava dai naufragi e indicava la rotta, simile alla greca In\u00f2), quindi popolare tra i marinari e mercanti stranieri che dovevano frequentare il porto. Gli scambi, che avvenivano tra romani, greci, etruschi, fenici e cartaginesi. E sempre Servio Tullio dedic\u00f2 un tempio a Diana, sull'Aventino.\nIl vicino Foro Boario era, quindi, un'area di mercato (emporio) della primitiva citt\u00e0, collocata nel punto in cui confluivano i percorsi che percorrevano la valle del Tevere e quelli tra Etruria e Campania, i quali in origine superavano il fiume in corrispondenza del guado dell'Isola Tiberina. Era frequentata da mercanti greci gi\u00e0 all'epoca della fondazione della citt\u00e0, attorno alla met\u00e0 dell'VIII secolo a.C. La riva del fiume costituiva il porto fluviale di Roma (\"portus Tiberinus\"), che come tutta l'area, aperta agli stranieri, era considerata esterna al perimetro della citt\u00e0 e si trovava al di fuori delle mura pi\u00f9 antiche. Vi aveva sede un antichissimo santuario, l'Ara massima di Ercole invitto, dedicato a una divinit\u00e0 locale assimilata al Melqart fenicio e pi\u00f9 tardi a Ercole. Presso l'emporio, nei pressi dell'attraversamento del fiume, \u00e8 stato scavato un tempio arcaico, nell'area di Sant'Omobono, risalente alla fine del VII-met\u00e0 del VI secolo a.C., con resti di et\u00e0 appenninica che documentano una continuit\u00e0 di insediamento per tutta l'epoca regia.\nPoco pi\u00f9 tardi, sempre in et\u00e0 regia, il guado venne sostituito dal \"pons Sublicius\", in legno, a opera di Anco Marzio. Sotto Servio Tullio, a imitazione del santuario rinvenuto nella citt\u00e0 etrusca portuale di \"Pyrgi\", nell'area del Foro Boario venne sistemato un secondo grande santuario, dedicato alla Fortuna e alla \"Mater Matuta\" (i cui resti sono stati rinvenuti negli scavi dell'area sacra di Sant'Omobono.\nSotto Tarquinio Prisco viene iniziata la costruzione sul Campidoglio del tempio dedicato alla triade capitolina, Giove, Giunone e Minerva (o Tempio di Giove Ottimo Massimo), completato alla data tradizionale del 509 a.C. dall'ultimo re di Roma, Tarquinio il Superbo, la stessa in cui viene collocata la cacciata del re e l'inizio delle liste dei magistrati. Fu il centro del culto di stato romano, che secondo la tradizione fu eretto in concorrenza del santuario dedicato a \"Iuppiter Latiaris\" sul \"Mons Albanus\", nei pressi di Alba Longa. Davanti al tempio terminavano le cerimonie trionfali e vi erano depositati gli archivi riguardanti le relazioni estere e i Libri sibillini. La sua fondazione sembra risalire all'ultimo quarto del VI secolo a.C. ed essere opera del re Tarquinio Prisco. I lavori per la costruzione del tempio furono continuati dal re Tarquinio il Superbo, ma il tempio fu inaugurato il 13 settembre del 509 a.C. da Marco Orazio Pulvillo, uno dei primi consoli repubblicani romani. La data di fondazione del tempio poteva anche essere stata verificata dagli storici romani successivi grazie ai \"clavi\" i chiodi annuali infissi nella parete interna del tempio. I resti del podio del tempio sono ancora parzialmente visibili sotto il Palazzo dei Conservatori e nei sotterranei dei Musei capitolini. Le sculture in terracotta, altra caratteristica dell'arte etrusca, che lo adornavano sono andate perdute, ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il Santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti, sul quale si aprono tre celle.\nTra le opere pi\u00f9 imponenti della Roma arcaica ci fu la Cloaca Maxima (databile attorno al 600 a.C., al tempo di Tarquinio Prisco), che permise lo sviluppo della valle del Foro. Le mura serviane che furono costruite sotto i Tarquini, sarebbero state iniziate da Tarquinio Prisco e completate, insieme con un ampio fossato, dal successore Servio Tullio. Appartengono poi alla seconda met\u00e0 del VI secolo a.C. i monumenti arcaici del Comizio (la pi\u00f9 antica sede dell'attivit\u00e0 politica di Roma). Nei pressi di questo complesso, un'area pavimentata in pietra scura, il \"Lapis niger\", era secondo la leggenda legata al luogo della morte di Romolo: qui \u00e8 stata rinvenuta la pi\u00f9 antica iscrizione latina conosciuta. Sul lato a ovest del Comizio verso le pendici del Campidoglio, in prossimit\u00e0 del cosiddetto Umbilicus Urbis, si trovava il Volcanale, un antichissimo santuario dedicato al dio Vulcano, fondato secondo la leggenda da Tito Tazio. Sempre al VI secolo risalirebbero la Regia (575-550 a.C.), il luogo in cui il \"Rex sacrorum\" e il pontefice massimo esercitavano la loro funzione sacrale, la \"Curia Hostilia\" (costruita secondo la tradizione dal re Tullo Ostilio), il tempio di Vesta a pianta circolare e altri importanti santuari. I resti attualmente visibili di questi edifici, appartengono per\u00f2 tutti a delle ricostruzioni successive.\nUn altro edificio da attribuire all'epoca regia fu il Circo Massimo, le cui prime installazioni in legno, probabilmente in gran parte mobili, risalirebbero all'epoca di Tarquinio Prisco, nella prima met\u00e0 del VI secolo a.C.\nEt\u00e0 repubblicana.\nEspulso dalla citt\u00e0 l'ultimo re etrusco, Tarquinio il Superbo, e instaurata una repubblica oligarchica nel 509 a.C., per Roma ebbe inizio un periodo contraddistinto dalle lotte interne tra patrizi e plebei e da continue guerre contro le popolazioni italiche: Etruschi, Latini, Volsci, Equi. Divenuta padrona del Lazio, Roma condusse diverse guerre (contro Galli, Osco-Sanniti e la colonia greca di Taranto, alleatasi con Pirro, re dell'Epiro) che le permisero la conquista della penisola italica, dalla zona centrale fino alla Magna Grecia.\nIl III e il II secolo a.C. furono caratterizzati dalla conquista romana del Mediterraneo occidentale, dovuta alle tre guerre puniche (264-146 a.C.) combattute contro la citt\u00e0 di Cartagine, alla sconfitta dei Galli sul Po e alla conquista di Numanzia nella penisola iberica. Dal 200 al 133 a.C., Roma divenne anche una potenza nel Mediterraneo orientale, combattendo tre guerre macedoniche (212-168 a.C.) contro la Macedonia, una contro Antioco e il regno seleucide, conquistando e distruggendo Corinto (nel 146 a.C.), nonch\u00e9 ereditando il Regno di Pergamo (133 a.C.). L'ammissione dei Romani ai giochi istmici di Corinto del 228 a.C., equivaleva all'entrata di Roma nella societ\u00e0 delle nazioni di civilt\u00e0 greca. Vennero, pertanto, istituite, via via, le prime province romane: la Sicilia, la Sardegna, la Spagna, la Macedonia, la Grecia (Acaia), l'Africa.\nNella seconda met\u00e0 del II secolo e nel I secolo a.C. si registrarono numerose rivolte, congiure, guerre civili e dittature: sono i secoli di Tiberio e Gaio Gracco, di Giugurta, di Quinto Lutazio Catulo, di Gaio Mario, di Lucio Cornelio Silla, di Marco Emilio Lepido, di Spartaco, di Gneo Pompeo, di Marco Licinio Crasso, di Lucio Sergio Catilina, di Marco Tullio Cicerone, di Gaio Giulio Cesare e di Ottaviano, che, dopo essere stato membro del secondo triumvirato insieme con Marco Antonio e Lepido, nel 27 a.C. divenne \"princeps civitatis\" e gli fu conferito il titolo di Augusto.\nUrbanistica.\nI decenni successivi al 509 a.C. furono caratterizzati da una notevole attivit\u00e0 edilizia: tra i santuari sorsero il tempio di Saturno, il tempio dei Castori nel Foro e quello di Cerere alle pendici dell'Aventino. Queste fondazioni dimostrano un innegabile influsso ellenico, testimoniato anche dalle importazioni di ceramica greca, continue fino alla met\u00e0 del V secolo. A partire dal governo dei decemviri e dalla promulgazione delle leggi delle XII tavole si registr\u00f2 invece a un periodo di crisi, causata dalla fase pi\u00f9 acuta delle lotte tra patrizi e plebei e dalla calata del Volsci, che signific\u00f2 la perdita dei territori nel Lazio meridionale. Un analogo declino venne sub\u00ecto in tutta la penisola, anche nelle citt\u00e0 greche e etrusche. L'unica opera architettonica di qualche rilievo fu la fondazione del Tempio di Apollo in Campo Marzio e la Villa Pubblica, creata per le nuove figure dei censori.\nL'area del Campo Marzio, a nord-ovest della citt\u00e0, sin dall'epoca regia fu consacrata al dio Marte e adibita a esercizi militari. Tarquinio il Superbo se ne appropri\u00f2 e lo fece coltivare a grano. Secondo una leggenda, durante la rivolta che caus\u00f2 la cacciata del re, i covoni di quel grano furono gettati nel fiume dando origine all'Isola Tiberina. Con l'inizio dell'epoca repubblicana, il Campo Marzio ritorn\u00f2 area pubblica e fu riconsacrato al dio. Fu sede dei \"comitia centuriata\", assemblee del popolo in armi.\nAll'inizio del IV secolo si registr\u00f2 una ripresa dopo il periodo di oscure lotte con le popolazioni confinanti, culminata con la conquista della citt\u00e0 etrusca rivale, Veio, dopo ben dieci anni di assedio e a una guerra durata quasi un secolo. Poco dopo segu\u00ec per\u00f2 l'attacco e la conquista da parte dei Galli (390 a.C.).\nDopo la devastante invasione (che spinse verso la decisione non attuata di trasferirsi nella Veio da poco conquistata) si registr\u00f2 una ripresa. Fu ricostruita la grande cinta muraria in tufo di Grotta Oscura, di cui si vedono oggi i resti, note come \"mura serviane\". Esse sono in realt\u00e0 il frutto della ricostruzione del periodo repubblicano lungo lo stesso tracciato, a rinforzo e spesso in sostituzione dell'antico \"agger\", dopo il sacco di Roma del 390 a.C., molto probabilmente utilizzando anche le fortificazioni precedenti.\nSecondo Livio furono costruite a partire dal 377 a.C. dai censori Spurio Servilio Prisco e Quinto Clelio Siculo. Riferisce lo storico che, passato lo spavento dovuto al saccheggio da parte dei Galli il 18 luglio 390 a.C., abbandonata l'idea del trasferimento dell'intera popolazione a Veio, si decise una rapida ricostruzione della citt\u00e0, talmente frettolosa e improvvisata che fu la causa principale del caos urbanistico dell'antica Roma. Subito dopo inizi\u00f2 la costruzione della cinta muraria, che dur\u00f2 oltre 25 anni e costitu\u00ec il principale baluardo difensivo per sette secoli, sebbene con il tempo abbia perso gradualmente la sua importanza strategica.\nLe mura si estendevano per circa 11\u00a0km (quindi un po' pi\u00f9 della cinta del VI secolo), includendo circa 426 ettari. Il Campidoglio era gi\u00e0 protetto da una fortificazione propria, l'arce (\"arx capitolina\"). A questa furono collegati Quirinale, Viminale, Esquilino, Celio, Palatino, Aventino e parte del Foro Boario, sfruttando, dove possibile, le difese naturali dei colli. Nel tratto pianeggiante lungo poco pi\u00f9 di un chilometro, tra Quirinale ed Esquilino, furono rafforzate con un \"aggere\", cio\u00e8 un terrapieno largo pi\u00f9 di 30 metri. La cinta romana era all'epoca una delle pi\u00f9 grandi in Italia e forse dell'intero Mediterraneo.\nIn alcuni tratti le mura erano ulteriormente protette da un fossato largo mediamente pi\u00f9 di 30 metri e profondo 9. Erano alte circa 10 metri e spesse circa 4 e, secondo alcune testimonianze, avevano 12 porte, sebbene in realt\u00e0 se ne conoscano in numero maggiore. Furono restaurate in vari periodi: 353, 217, 212 e 87 a.C.\nLa citt\u00e0, saccheggiata dagli invasori, venne velocemente ricostruita, e fu a questa rapidit\u00e0 nella ricostruzione che gli storici romani (come Tito Livio) attribuirono l'aspetto disordinato della pianta cittadina. La disordinata urbanistica di quel periodo sembrerebbe derivare dalla rapida e continua crescita progressiva del nucleo urbano, che non segu\u00ec alcun piano preordinato, dove gli edifici e le vie si adattavano all'orografia del territorio. In conseguenza si tratt\u00f2 piuttosto un evento di lunga durata, perch\u00e9 se si fosse giunti a una vera e propria ricostruzione si sarebbe certamente seguito un impianto pi\u00f9 regolare: negli edifici arcaici e del IV secolo non sono stati individuati importanti rifacimenti o cambiamenti di pianta e orientamento.\nAll'et\u00e0 repubblicana risale la fondazione di diversi edifici pubblici e templi, soprattutto nell'area del Foro Romano, dei quali sono rimaste conservate le versioni architettoniche successive, del Campidoglio e del Palatino. Sempre in quegli anni si tracciarono le prime strade consolari, i rispettivi ponti sul Tevere e i primi acquedotti (come quello voluto dal censore Appio Claudio Cieco nel 312 a.C.).\nSolo a partire dal III secolo a.C. si andarono sviluppando le prime trasformazioni monumentali inserite in piani urbanistici coerenti, ad esempio il complesso di templi repubblicani dell'area sacra di Largo Argentina, costruiti separatamente e unificati dall'inserimento in un grande portico.\nNacquero contemporaneamente i modelli architettonici della basilica civile e dell'arco onorario. Per la prima volta venne applicata la tecnica edilizia del cementizio, che consent\u00ec all'architettura romana di avere un suo originale sviluppo, e inizi\u00f2 l'importazione del marmo come ornamento degli edifici. Forte era l'influenza della Magna Grecia, con artisti ellenici a Roma dall'inizio del V secolo e l'accentuarsi del livello culturale medio dei romani. Il primo tempio interamente in marmo, fortemente influenzato dalle forme greche, fu il tempio rotondo del Foro Boario. Nacquero in citt\u00e0 fabbriche di ceramica di alto livello, che vengono esportate un po' ovunque nel Mediterraneo occidentale. Si diffuse la tecnica per realizzare statue in bronzo: dalle statue di Alcibiade e Pitagora ricordate nella seconda met\u00e0 del IV secolo nel Comizio, opera di artisti della Magna Grecia, alla quadriga in bronzo nel tempio di Giove Capitolino del 296 a.C., che sostitu\u00ec una quadriga in terracotta dell'etrusco Vulca, dalle due statue colossali di \"Ercole\" e \"Giove\" nell'Area Capitolina, al celebre Bruto capitolino. Gli scrittori greci parlano ormai spesso di Roma, anzi uno di loro arriva a definirla \"citt\u00e0 greca\".\nNegli ultimi due secoli della Repubblica i personaggi che conquistavano grande prestigio personale e si contendevano il potere iniziarono a sviluppare progetti urbanistici di respiro sempre pi\u00f9 ampio, per assicurarsi l'appoggio delle masse popolari, a partire dai grandi portici della zona del Circo Flaminio, al Tabularium di Silla, che tuttora fa da sfondo al Foro Romano verso il Campidoglio, insieme al restauro del tempio capitolino. Pompeo lasci\u00f2 la sua testimonianza nella citt\u00e0 con la costruzione di un grande teatro in muratura. L'aspetto monumentale inizi\u00f2 a svilupparsi anche in altre zone della citt\u00e0, come il Foro Olitorio e il Foro Aventino. Nel frattempo si svilupparono i grandi quartieri popolari, grazie all'immigrazione anche dalle citt\u00e0 italiche, con le \"insulae\", case d'affitto a pi\u00f9 piani. Una descrizione di Roma alla vigilia dell'impero si legge in Strabone: accanto a zone ancora libere sorge una serie ininterrotta di edifici pubblici, templi, teatri, portici, terme e un anfiteatro. A ci\u00f2 va aggiunta la spinta privata all'edilizia, come le \"domus\" (le case dei pi\u00f9 ricchi), assimilabili ormai alle pi\u00f9 lussuose dimore ellenistiche, con il cortile colonnato (peristilio) e decorazioni sempre pi\u00f9 sfarzose (pavimenti marmorei, pitture parietali, mosaici, soffitti dorati, ecc.). Resti di abitazioni monumentali del genere sono stati scoperti soprattutto sul Palatino e sull'Esquilino.\nGiulio Cesare, secondo quanto tramanda Cicerone, aveva in progetto un rinnovo totale dell'aspetto di Roma, con un grandioso piano regolatore che prevedeva interventi in pi\u00f9 zone, soprattutto in Campo Marzio e a Trastevere. Era addirittura prevista una deviazione del Tevere, per spianare le anse del Campo Marzio e unirlo con una parte dell'Ager Vaticanus. La sua morte, avvenuta non lontano dal luogo dove oggi si trova il teatro Argentina, non permise la realizzazione di questi progetti, ma fece in tempo a distruggere il Comizio, ricostruire la Curia, sede del Senato, creare una nuova piazza a suo nome, il Foro di Cesare, una basilica e i nuovi rostri, definendo l'aspetto e il nuovo orientamento del Foro repubblicano. Inoltre il Foro di Cesare fece da esempio per i successivi sviluppi dei Fori imperiali.\nArcheologia dei principali edifici.\nL'attivit\u00e0 religiosa a Roma in quel periodo si intensific\u00f2 notevolmente, come testimoniano le fonti, elencando la costruzione di numerosi templi (oggi quasi tutti scomparsi), come il tempio di Saturno al Foro (501-498 a.C.); il tempio di Mercurio (495 a.C.); l'ara massima di Ercole invitto (495 a.C.); il tempio di Cerere, Libero e Libera sull'Aventino (493 a.C.), il tempio dei Dioscuri al Foro (484 a.C.); il tempio del Dius Fidius (466 a.C.); il tempio di Apollo \"in circo\" (431 a.C.); il tempio di Giunone Regina sull'Aventino (392 a.C.); il tempio di Marte fuori Porta Capena (388 a.C.); il tempio della Concordia (366 a.C.); il tempio di Giunone Moneta (344 a.C.); il tempio della Salus (306-303 a.C.); il probabile tempio di Feronia (\"tempio C di largo di Torre Argentina) (IV secolo a.C.); il tempio di Venere al Circo Massimo (293 a.C.); il tempio di Esculapio sull'Isola Tiberina (291 a.C.) e il tempio della Bona Dea (272 a.C. ca.).\nRisalirebbe al 329 a.C. la costruzione dei primi \"carceres\" del Circo Massimo, che diedero cos\u00ec il definitivo aspetto architettonico dell'impianto. Pochi anni pi\u00f9 tardi (nel 312 a.C.), fu la volta della costruzione della prima strada romana (Via Appia) e del primo acquedotto di Roma (Acquedotto Appio). Un trentennio pi\u00f9 tardi (tra il 272 e il 269 a.C.), il censore Manio Curio Dentato fece costruire un secondo acquedotto, l'\"Anio vetus\".\nL'inizio dell'espansione nel Mediterraneo e la prima guerra punica portarono alla costruzione di nuovi siti religiosi come: il tempio di Spes (258 a.C.); il probabile tempio di Giuturna (\"tempio A\" di largo di Torre Argentina) (241 a.C.); il tempio di Giunone Sospita nel foro Olitorio (194 a.C.); il tempio di Veiove (192 a.C.) e il probabile tempio dei Lari Permarini (179 a.C.). Ciascuno era dotato poi dalle sue statue di culto, alle quali vanno aggiunte altre numerose statue, per la maggior parte in bronzo, che decoravano la citt\u00e0 (tutte scomparse).\nRisalirebbe al 241 a.C. la costruzione del cosiddetto ponte Rotto, rifatto in muratura per la prima volta a Roma nel 179 a.C.; al 221 a.C. la costruzione del secondo circo di Roma, il Circo Flaminio; al 207 a.C. la prima menzione del ponte Milvio (a quell'epoca, sembra ancora in legno); al 184 a.C., della prima basilica, la Porcia, fatta edificare da Catone il censore durante la sua censura, sull'angolo nord del Foro Romano, tra la Curia e l'\"Atrium Libertatis\" sede dei censori e centro di intensa attivit\u00e0 economica; al 179 a.C., la seconda (basilica \"Fulvia-Aemilia\"), iniziata dal censore Marco Fulvio Nobiliore (morto prematuramente) e completata dal collega Marco Emilio Lepido; al 170 a.C., la terza (basilica Sempronia), sul lato nord-orientale della piazza del Foro Romano, alle spalle delle \"tabernae veteres\", a opera del censore Tiberio Sempronio Gracco.\n\u00c8 noto da Livio che nel 213 a.C. un terribile incendio, che dur\u00f2 per due notti e un giorno, distrusse tutti gli edifici tra le Saline e la Porta Carmentale, insieme con l'Equimelio e il \"vicus Iugarius\". Nei templi della Fortuna, della \"Mater Matuta\" e della Speranza, il fuoco distrusse molte costruzioni sacre e profane.\nDopo la vittoria contro Antioco III (188 a.C.) la quantit\u00e0 di opere greche a Roma era cos\u00ec consistente che Livio scrisse: \"[fu] la fine dei simulacri di legno e di terracotta nei templi di Roma, sostituiti da opere d'arte importate\". I primi edifici in marmo bianco di Roma furono due piccole costruzioni, un debutto per certi versi \"timido\": il tempio di Giove Statore e il tempio di Giunone Regina, racchiusi da un porticato, uno dei quali fu opera proprio di Ermodoro di Salamina, le cui statue di divinit\u00e0 furono scolpiti da scultori provenienti da Delos e da un artista italico, che si ispir\u00f2 a un modello ellenico del IV secolo a.C.\nAl termine della quarta guerra macedonica (culminata nella distruzione di Corinto), l'architetto ellenico Ermodoro di Salamina, costru\u00ec nel 136 a.C. un tempio in Campo Marzio, che conteneva una statua di Marte colossale, opera attribuita a Skopas minore, e una di Afrodite. Tra i resti meglio conservati di quella stagione ci sono i primi due templi costruiti in marmo a Roma: il tempio di Giove Statore (costruito nel 146 a.C.) e il tempio di Ercole Vincitore nel foro Boario (databile al 120 a.C.). La zona di Largo di Torre Argentina \u00e8 stata identificata grazie alla presenza della \"porticus Minucia vetus\", edificato nel 106 a.C. da Marco Minucio Rufo per il trionfo sugli Scordisci. La \"porticus\" \u00e8 riconoscibile nei colonnati sul lato nord e est della piazza, che non vennero mai rifatti in epoca imperiale. I resti dei quattro templi sono designati con le lettere A, B, C e D (da quello pi\u00f9 a nord a quello pi\u00f9 a sud) in quanto non \u00e8 determinato con certezza a chi fossero dedicati, e sorgono davanti a una strada pavimentata, ricostruita in epoca imperiale dopo l'incendio dell'80, poco dopo l'ampliamento anche della \"Porticus Minucia\" (\"Frumentaria\"), che arriv\u00f2 a inglobare tutta l'area. In ordine di antichit\u00e0 i templi sono: \"C\" IV-III secolo a.C.; \"A\" III secolo a.C., rifatto nel I secolo a.C.; \"D\" inizio del II secolo a.C., rifatto nel I secolo a.C.; \"B\" fine II-inizio del I secolo a.C. Una totale trasformazione si ebbe quando il piano del calpestio venne sopraelevato di circa 1,40\u00a0m, probabilmente in seguito a un incendio come quello del 111 a.C. In quell'occasione venne creato un pavimento unico di tufo per i tre templi e si procedette forse alla recinzione con un portico colonnato del quale restano tracce sui lati nord e ovest.\nRisalirebbe al 144-140 a.C. la costruzione del terzo acquedotto di Roma (\"Aqua Tepula\") e al 125 a.C. del quarto (\"Aqua Tepula\"). Nel 121 a.C. fu aggiunta una nuova basilica, l'basilica Opimia, nel Foro romano, accanto al tempio della Concordia. Doveva il suo nome a Lucio Opimio che ne aveva finanziato la costruzione, cos\u00ec come quella del vicino tempio.\nAl tempo di Silla le strutture lignee con rivestimento in terracotta di matrice etrusca, o quelle in tufo stuccato lasciarono definitivamente il passo agli edifici in travertino o in altre pietre calcaree, secondo forme desunte dall'architettura ellenistica, ma adattate a un gusto pi\u00f9 semplice con forme pi\u00f9 modeste. Al tempo di Ermodoro e delle guerre macedoniche erano sorti i primi edifici in marmo a Roma, che non si distinguevano certo per grandiosit\u00e0. Lucio Licinio Crasso, parente del pi\u00f9 famoso Marco Licinio Crasso, era stato poi il primo a usare il marmo anche nella decorazione della propria abitazione privata sul Palatino nel 100 a.C.\nDopo l'incendio dell'83 a.C. venne ricostruito interamente e in pietra, il Tempio di Giove Ottimo Massimo, con colonne marmoree e con un nuovo simulacro crisoelefantino di Giove, forse opera da Apollonio di Nestore. Il tempio era stato, infatti, quasi totalmente distrutto dall'incendio e con esso i Libri sibillini, che vi erano conservati. La ricostruzione in pietra, voluta da Lucio Cornelio Silla, fu affidata a Quinto Lutazio Catulo che la termin\u00f2 nel 69 a.C., conservando fedelmente la pianta e l'aspetto precedenti: secondo alcune fonti Silla fece prelevare per questa ricostruzione le colonne del tempio di Zeus Olimpico a Atene. Risale al 78 a.C. la costruzione del \"Tabularium\", quinta scenografica del Foro Romano che lo metteva in comunicazione col Campidoglio e fungeva da archivio statale. Vi si usarono semicolonne addossate sui pilastri dai quali partono gli archi, schema usato anche nel santuario di Ercole Vincitore a Tivoli. E sempre a questo periodo risalirebbe la costruzione del tempio di Portuno (80-70 a.C.).\nI templi romani sillani sopravvissuti sono piuttosto modesti: tempio di San Nicola in Carcere, tempio B del Largo Argentina.\nAl tempo di Gneo Pompeo Magno e Cesare si ebbe la costruzione del teatro di Pompeo (databile agli anni 61-55 a.C.), del sontuoso foro di Cesare con il tempio di Venere Genitrice (dal 54 al 46 a.C.), della Basilica Giulia (in sostituzione della precedente basilica Sempronia) e della nuova Curia (dal 52 al 29 a.C.) nel Foro romano; ma fu solo col restauro del tempio di Apollo Sosiano nel 32 a.C. che Roma ebbe per la prima volta un edificio di culto all'altezza dell'eleganza ellenistica. Nel 33 a.C. Roma fu dotata di un nuovo acquedotto, l'aqua Iulia, fortemente voluto da Ottaviano e la cui direzione dei lavori fu affidata al fedele amico Marco Vipsanio Agrippa.\nUna nuova basilica in sostituzione della \"basilica Fulvia\" era in corso di costruzione nel 55 a.C. a opera di Lucio Emilio Lepido Paolo (un altro figlio del console del 78 a.C. Marco Emilio Lepido e fratello del triumviro), ma finanziata da Cesare. Fu inaugurata dal figlio omonimo di Lepido nel 34 a.C. con il nome di \"Basilica Paulli\". Risalirebbero poi al 62 a.C. la costruzione del ponte Fabricio e al 60 a.C. il ponte Cestio; al 43 a.C. il tempio di Iside al Campo Marzio.\nSi deve invece a Lucio Licinio Lucullo la costruzione dell'omonima villa sull'attuale Pincio, a sinistra di Trinit\u00e0 dei Monti, che faceva parte della VII \"regio\" augustea. La posizione del complesso \u00e8 stata tramandata con precisione da Frontino: la villa sorgeva nel punto dove l'Acqua Vergine usciva dal condotto sotterraneo, per essere incanalata sulle arcate che attraversavano il Campo Marzio. Del vasto complesso, costruito grazie all'immenso bottino realizzato con la vittoria su Mitridate nel 63 a.C., restano solo pochi resti visibili nei sotterranei del convento del Sacro Cuore; le strutture in opera reticolata e opera mista appartengono alla tarda repubblica. Del complesso esiste anche una mappa di Pirro Ligorio. L'edificio e gli \"horti\" occupavano le pendici della collina con una serie di terrazze, collegate da scalinate monumentali.\nEt\u00e0 imperiale.\nAlto Impero.\nIstituito \"de facto\" l'Impero, che conobbe la sua massima espansione nel II secolo, sotto l'imperatore Traiano, Roma si conferm\u00f2 \"caput mundi\", cio\u00e8 capitale del mondo, espressione che le era stata attribuita gi\u00e0 nel periodo repubblicano. Il territorio dell'impero, infatti, spaziava dall'Oceano Atlantico al Golfo Persico, dalla parte centro-settentrionale della Britannia all'Egitto.\nI primi secoli dell'impero, in cui governarono, oltre a Ottaviano Augusto, gli imperatori delle dinastie Giulio-Claudia, Flavia (a cui si deve la costruzione dell'omonimo anfiteatro, noto come \"Colosseo\") e gli Antonini, furono caratterizzati anche dalla diffusione della religione cristiana, predicata in Giudea da Ges\u00f9 Cristo nella prima met\u00e0 del I secolo (sotto Tiberio) e divulgata dai suoi apostoli in gran parte dell'impero.\nFu Adriano a scegliere come successore, adottandolo, Tito Antonino (dopo la morte prematura di Elio Cesare), il quale era stato proconsole in Asia e che ricevette poi dal senato il titolo di \"Pio\". Quando Antonino scomparve nel 161 la sua successione era gi\u00e0 stata predisposta con l'adozione del genero Marco Aurelio Antonino, gi\u00e0 indicato da Adriano stesso.\nMarco Aurelio, che era stato educato a Roma secondo una cultura raffinata e bilingue (di sua mano \u00e8 un trattato di meditazioni filosofiche in greco), volle dividere il potere col genero, di nove anni minore, Lucio Vero, gi\u00e0 adottato da Antonino Pio. Con lui instaur\u00f2 una diarchia, dividendo il potere e affidandogli il comando militare nelle campagne in Parthia e in Armenia. Nel 169 Lucio mor\u00ec e Marco Aurelio rimase l'unico sovrano. Scomparve nel 180 durante l'epidemia di peste scoppiata nel campo militare di Carnuntum, vicino all'attuale Vienna (\"Vindobona\"), durante le dure lotte contro i Quadi e i Marcomanni. Il principe-filosofo, che aveva cercato, ispirandosi ad Adriano, di presentarsi come un imperatore saggio e amante della pace, aveva paradossalmente trascorso tutti gli ultimi anni di governo in dure campagne militari, nell'affannoso compito di riportare la sicurezza nei confini dell'impero. Gli successe il figlio Commodo, che cerc\u00f2 di imporre un'autocrazia ellenizzante. Commodo, era stato associato al potere col padre Marco Aurelio nel 177. Con lui si concluse il periodo degli imperatori adottivi, anche se non c'era mai stato un preciso schema istituzionale dietro le adozioni e forse erano solo divenute indispensabili per la mancanza di eredi naturali ai sovrani del II secolo.\nIl governo di Commodo fu per molti versi irresponsabile e demagogico. Dopo aver condotto una pace frettolosa con le trib\u00f9 germaniche, contro le quali stava lottando al momento della morte del padre, torn\u00f2 velocemente a Roma. Qui cerc\u00f2 di aumentare il proprio prestigio personale e la propria popolarit\u00e0 con una serie di iniziative discutibili, come le frequenti elargizioni pubbliche di denaro e di altri beni, i costosi spettacoli gladiatori, ecc., che dissanguarono in breve tempo le casse dello Stato. Egli cerc\u00f2 inoltre di imporre un'autarchia sul modello ellenistico-orientale, ammantando la propria personalit\u00e0 di significati religiosi (facendosi identificare col dio Ercole).\nSembr\u00f2 ignorare i pericoli che si addensavano ai confini dell'impero e quando venne eliminato da una congiura di palazzo (nel 192), lo Stato romano entr\u00f2 in una profonda crisi per la successione, che viene spesso indicata come l'inizio della parabola discendente del dominio di Roma. Nonostante le prime avvisaglie della crisi, il periodo degli Antonini venne ricordato come un'epoca aurea, di benessere e giustizia rispetto alla grave crisi dei secoli successivi.\nSettimio Severo fu il primo imperatore \"militare\" (e della dinastia dei Severi), poich\u00e9 salito al potere grazie esclusivamente all'appoggio delle sue legioni, sconfiggendo gli altri pretendenti appoggiati da altre divisioni dell'esercito e imponendo la sua figura al senato, che non pot\u00e9 fare altro che ratificare la sua carica. Il 9 giugno 193 entr\u00f2 dunque vittorioso in Roma. Con queste premesse le successioni si svolsero da allora in poi quasi sempre in un clima di sovvertimento e di anarchia, con lotte molto spesso armate fra i contendenti e l'arrivo al potere talvolta anche di avventurieri senza scrupoli. La tradizione amministrativa e burocratica statale, corrotta dai favoritismi personali, si and\u00f2 progressivamente allentando, accentuando la situazione di crisi.\nLe contraddizioni interne, aggravate dall'urgenza dei problemi alle frontiere, minacciarono l'autorit\u00e0 imperiale e la sopravvivenza della societ\u00e0 e degli assetti tradizionali precedenti, che ne uscirono profondamente sconvolti. La gran parte degli imperatori di questo periodo non fu niente pi\u00f9 che una meteora, bloccando di fatto la possibilit\u00e0 di legiferare in maniera continuativa, visto il ridimensionamento di peso del Senato e la tendenza degli imperatori a accentrare nelle proprie mani tutti i poteri considerandosi autocraticamente al di sopra di qualsiasi legge. L'esercito divenne il principale strumento della politica, fautore della fortuna di ciascun imperatore, che per questo ne diveniva \"schiavo\", dovendo cedere a tutte le richieste dei militari per non soccombere. La prodigalit\u00e0 verso le truppe aggrav\u00f2 ulteriormente le casse dello Stato, gi\u00e0 impoverite dall'economia stagnante, regredita in alcune aree a livello di sussistenza (soprattutto nelle province occidentali dove particolarmente frequenti furono le incursioni nemiche). A ci\u00f2 va aggiunta la penuria di schiavi, per mancanza di guerre di conquista, e la tassazione pi\u00f9 forte, resa necessaria per far fronte alle richieste delle legioni e alle necessit\u00e0 per far funzionare l'apparato statale. La moneta si svalut\u00f2 pesantemente, tanto che Settimio Severo dovette dare impulso alle distribuzioni in natura istituendo l'annona militare, quota fissa dei raccolti (indipendentemente dalla quantit\u00e0 dei raccolti) da destinare allo Stato.\nSotto Settimio Severo e poi Caracalla ed Eliogabalo avvenne una forte orientalizzazione della vita romana, con l'introduzione, tra l'altro, di culti misterici e orgiastici, che sfruttavano le esigenze di evasione mistica e irrazionale dal presente allora molto sentite e gi\u00e0 coalizzate dallo stoicismo e dal Cristianesimo, seppure con un'attitudine meno elitaria.\nNel III secolo, al termine della dinastia dei Severi (193-235), inizi\u00f2 la crisi del principato, cui segu\u00ec un periodo di anarchia militare (235-284).\nUrbanistica.\nIl maggiore sviluppo urbanistico e monumentale si ebbe nell'et\u00e0 imperiale. Con Augusto la citt\u00e0, sub\u00ec una radicale trasformazione urbanistica. Augusto si poteva vantare di aver trovata una Roma \"di terracotta\" e di averla lasciata \"di marmo\". In effetti fu in quest'epoca che Roma assunse l'aspetto simile a quello delle pi\u00f9 importanti citt\u00e0 ellenistiche. Roma che aveva ormai una popolazione di circa un milione di abitanti venne divisa in 14 regioni (a loro volta suddivisi in \"vici\", quartieri), i cui nomi tuttora si perpetuano nella forma contratta di \"rioni\". Furono inizialmente contrassegnate solo da un numero, ma successivamente ciascuna ebbe anche un suo nome, dato probabilmente dall'uso. Le regioni erano a loro volta suddivise in \"vici\", ossia singoli quartieri. E sempre sotto Augusto venne istituito il corpo dei \"vigiles\", con compiti di vigili del fuoco e polizia urbana, e vennero delimitate le rive e l'alveo del Tevere, con la creazione di nuovi acquedotti. Oltre a ci\u00f2, onde evitare i danni dei frequenti incendi, sempre Augusto intervenne riducendo l'altezza delle nuove costruzioni, proibendo di edificare lungo le vie pubbliche a un'altezza superiore ai 70 piedi.\nSi completarono alcuni degli interventi di Cesare e si avviarono nuovi grandi progetti urbanistici, che sebbene non avessero la grandiosit\u00e0 e la radicalit\u00e0 di quelli cesariani, si raccordarono direttamente a essi, a partire dalla costruzione di un nuovo Foro, quello di Augusto, e dalla regolarizzazione della piazza del Foro Romano con la costruzione del tempio del Divo Giulio e della basilica Giulia e il rifacimento della basilica Emilia. L'antica sede della vita politica cittadina diventava cos\u00ec una piazza monumentale acquistando il suo aspetto definitivo.\nCon l'aiuto di Agrippa, suo amico e consigliere, Augusto si occup\u00f2 anche della sistemazione del Campo Marzio, che si and\u00f2 arricchendo di edifici pubblici e monumenti. Nella zona pi\u00f9 periferica venne costruito il suo mausoleo al quale erano inoltre simbolicamente collegati un grande orologio solare, che usava un obelisco come gnomone, e l'Ara Pacis. Le Terme di Agrippa furono le prime terme pubbliche della citt\u00e0.\nNell'area del Circo Flaminio venne costruito il teatro dedicato al nipote Marcello, in prossimit\u00e0 del ricostruito Portico di Ottavia, dedicato in nome della sorella Ottavia, madre di Marcello, e del tempio di Apollo Sosiano. A queste opere va aggiunto un teatro, le biblioteche aperte al pubblico e il restauro o la costruzione di ben 82 santuari: Augusto afferm\u00f2 di aver trovato una citt\u00e0 di mattoni e di lasciarla di marmo. Strabone, che scriveva al tempo di Augusto-Tiberio, sosteneva vi fosse la necessit\u00e0 della costruzione di una seconda cerchia di mura, poich\u00e9 quelle serviane non erano pi\u00f9 sufficienti a contenere la citt\u00e0 del suo tempo.\nLa monumentalizzazione della citt\u00e0 prosegu\u00ec sotto i successori di Augusto. Nel 64, sotto il regno di Nerone uno spaventoso incendio quasi rase al suolo l'intera citt\u00e0, distruggendo interamente tre delle zone augustee e danneggiandone gravemente sette, lasciandone integre solo quattro. Per favorire un'ordinata ricostruzione e impedire le condizioni che favorivano il diffondersi degli incendi, Nerone dett\u00f2 nuove e lungimiranti regole edilizie, destinate a frenare gli eccessi della speculazione e tracciare un nuovo impianto urbanistico, sul quale \u00e8 tuttora fondata la citt\u00e0. Venne cos\u00ec emanato un nuovo piano regolatore, attuato per\u00f2 solo in parte, come riporta Tacito, tramite la realizzazione di strade pi\u00f9 larghe, affiancate da portici, senza pareti in comune tra gli edifici, di altezza limitata e con un uso quasi bandito di materiali infiammabili, sostituiti da pietra e mattoni. Vennero aperte nuove piazze, le strade divennero pi\u00f9 ampie e fiancheggiate da portici, le abitazioni vennero ricostruite di altezza pi\u00f9 limitata.\nApprofittando della distruzione, Nerone costru\u00ec la sua Domus Aurea, che occup\u00f2 gli spazi compresi tra Celio, Esquilino (Oppio) e Palatino con un'enorme villa, segno tangibile delle mire autocratiche dell'imperatore. Altri edifici pubblici neroniani furono il mercato del Celio (\"Macellum Magnum\") e le Terme di Nerone del Campo Marzio, la cui pianta regolare e simmetrica fece da modello per tutti gli edifici termali futuri, inaugurando la tipologia di terme \"imperiali\".\nDopo la morte di Nerone, gli imperatori flavi, restituirono a uso pubblico parte degli spazi occupati dalla sua residenza, costruendo le terme di Tito sul colle Oppio (forse adattate dalle terme private di Nerone), restituendo il tempio del Divo Claudio, gi\u00e0 trasformato in ninfeo, e innalzando il Colosseo, sul sito del lago artificiale dei giardini. Venne tenuto per uso privato solo il breve settore della Domus Titi.\nLo sviluppo architettonico nell'et\u00e0 flavia ebbe un'importanza fondamentale per la messa in opera di tecniche nuove, capaci di portare a un ulteriore sviluppo delle articolazioni spaziali. Gi\u00e0 al tempo di Nerone vennero sperimentate nuove soluzioni, come la sala ottagonale della \"Domus Aurea\", influenzata da modelli siriaci a base poligonale. Ma \u00e8 soprattutto in questo periodo che si diffondono l'uso della cupola emisferica (Domus Transitoria e Domus Aurea), lo sviluppo delle volte a crociera (Colosseo), l'utilizzo di nervature con archi in laterizio in serie e lo sviluppo delle volte a botte, che arrivano a raggiungere i 33 metri di diametro nel vestibolo domizianeo del Foro Romano.\nE sempre sotto i Flavi ebbero luogo altri incendi, come l'incendio del Campidoglio del 69 e quello del Campo Marzio e Campidoglio dell'80. Nel 73 Vespasiano e Tito si presero una magistratura repubblicana ormai quasi dimenticata, quella di censore, con l'obiettivo di ampliare il \"pomerium\" (il confine sacro della citt\u00e0) e di iniziare una generale ristrutturazione urbanistica.\nIndividuati poi nuovi punti focali oltre alle gi\u00e0 consolidate zone dei Fori imperiali e del Campo Marzio, si intraprese la monumentalizzazione anche del colle Palatino (primo nucleo arcaico di Roma, gi\u00e0 area di residenze patrizie repubblicane), destinato a divenire la zona per le residenze degli imperatori (\"Domus Flavia\" e \"Domus Augustana\").\nDomiziano prosegu\u00ec l'opera dei suoi predecessori, ricostruendo integralmente, dopo l'incendio dell'80 il Campidoglio e il Campo Marzio. Tra i nuovi edifici fece costruire il Foro Transitorio (poi inaugurato da Nerva, dal quale prese anche il nome), l'arco di Tito, il Tempio di Vespasiano e Tito, lo Stadio di Domiziano, oggi ricalcato da piazza Navona, l'Odeon di Domiziano e la \"Porticus Divorum\".\nSotto Traiano si registr\u00f2 la massima espansione dell'Impero romano e entro il II secolo Roma raggiunse la massima espansione demografica. L'imperatore complet\u00f2 la serie dei Fori Imperiali con la grande piazza del Foro di Traiano (il foro imperiale pi\u00f9 grande, che dovette richiedere la distruzione di numerosi edifici tra Quirinale e Campidoglio, come il venerando Atrium Libertatis), nel quale venne collocata la celebre Colonna coclide e il contiguo complesso dei Mercati di Traiano. Vennero inoltre costruite le terme sul colle Oppio, le prime nelle quali si riscontra definitivamente il tipo che venne poi ripreso dalle terme di Caracalla e di Diocleziano.\nAd Adriano e Antonino Pio si deve il picco dell'attivit\u00e0 edilizia. Dal 123 si registra l'uso di indicare sul mattoni la data consolare, segno di un'attivit\u00e0 delle fornaci particolarmente intensa. Ad Adriano e ai suoi immediati successori si devono il Pantheon nel suo attuale aspetto e la costruzione di un Mausoleo, oggi trasformato in Castel Sant'Angelo, il tempio di Adriano, inserito pi\u00f9 tardi nel palazzo della Borsa, il tempio di Antonino e Faustina nel Foro Romano, la Colonna antonina, dedicata a Antonino Pio e Faustina. La Villa Adriana fu una vera e propria reggia suburbana. Ma ancora pi\u00f9 importante fu la costruzione di interi quartieri con insulae a pi\u00f9 piani, come nella VII regione a est della Via Lata: l'idea dell'aspetto di queste zone si pu\u00f2 avere dagli scavi di Ostia antica, presso l'antico porto di Roma.\nDopo l'incendio del 191, sotto Commodo, inizi\u00f2 una nuova fase di lavori, curati dalla dinastia dei Severi: fu ricostruito il Tempio della Pace, gli Horrea Piperiana, il Portico di Ottavia; si aggiunse un'ala al palazzo imperiale sul Palatino, con una nuova facciata monumentale verso la Via Appia, il Settizonio; furono innalzati l'arco di Settimio Severo e le terme di Caracalla, l'edificio pi\u00f9 imponente e tra i meglio conservati della Roma imperiale. Sempre all'epoca di Caracalla venne costruito quello che forse era il tempio pi\u00f9 grandioso della citt\u00e0, il Serapeo sul Quirinale. La pianta marmorea incisa sotto Settimio Severo su un muro del Tempio della Pace e in parte pervenutaci d\u00e0 una rappresentazione planimetrica della Roma di quegli anni.\nNel corso del III secolo, quando per la grande crisi politica e militare gli imperatori non furono quasi mai presenti nella capitale dell'impero, l'attivit\u00e0 edilizia rallent\u00f2 fino ad arrestarsi quasi del tutto. Sintomo del declino fu la fine dell'uso di bollare i mattoni con la data consolare, dalla morte di Caracalla con una parentesi di breve ripresa durante il regno di Diocleziano. Tra gli edifici costruiti nel II secolo ci furono il Tempio di Eliogabalo, sul Palatino, e il Tempio del Sole sul Campo Marzio, voluto da Aureliano. L'opera pi\u00f9 importante fu tuttavia la costruzione delle mura aureliane, chiara testimonianza dei tempi, volute dall'imperatore Aureliano a partire dal 272: dopo secoli infatti si temeva nuovamente per la sicurezza della citt\u00e0, segno di una consapevole debolezza militare. Le mura furono successivamente rialzate e rafforzate pi\u00f9 volte fino a raggiungere l'attuale e monumentale aspetto.\nArcheologia dei principali edifici: da Augusto ad Adriano (27 a.C.-138 d.C.).\nNel periodo augusteo e successivo, si nota un irrobustirsi di tutti quegli edifici privi dell'influenza del tempio greco: archi trionfali, terme, anfiteatri o lo stesso mausoleo di Augusto a Roma. Nell'arco partico del Foro Romano, eretto da Augusto verso il 20 a.C. si vede la nascita dell'arco a tre fornici, anche se la suddivisione risponde a passaggio di due marciapiedi laterali, se le parti laterali non sono ancora unite in un unico complesso formale e vi si riscontrano elementi locali (l'arco centrale) e ellenistici (le edicole). Svetonio racconta:\nA questo periodo Risalgono a questo periodo i pi\u00f9 spettacolari edifici per gli spettacoli come il teatro di Marcello (11 a.C.). Il gusto scenografico ellenistico venne assimilato dagli architetti romani e sviluppato ulteriormente, portando l'architettura a nuovi vertici in maniera pi\u00f9 rilevante e precoce delle altre arti. Numerosi altri edifici furono poi costruiti o restaurati durante il suo principato:\nE sempre Svetonio ricorda che Augusto:\nFece, inoltre, allargare e pulire il letto del fiume Tevere, da troppo tempo ricolmo di detriti, per evitare nuove e pericolose inondazioni; Oltre a ci\u00f2, onde evitare i danni dei frequenti incendi, Augusto intervenne riducendo l'altezza delle nuove costruzioni, proibendo di edificare lungo le vie pubbliche ad un'altezza superiore ai 70 piedi. Svetonio racconta infinite che:\nTra il 20 e il 23, Tiberio, su consiglio del potente comandante (prefetto del pretorio) Seiano, decise di costruire i \"castra Praetoria\", per radunarvi le nove coorti esistenti.\nA Claudio si devono invece la costruzione dell'Acquedotto Claudio (iniziata dal suo predecessore Caligola nel 38) e dell'Acquedotto Anio novus, completati nel 52; la costruzione di un canale navigabile sul Tevere che terminava a Portus, il nuovo porto a nord di Ostia, a circa tre km a nord. Il porto era costituito da due moli a forma di semicerchio, numerosi granai per l'approvvigionamento di merci provenienti da tutte le province romane e all'imboccatura era posto un faro che divenne il simbolo della citt\u00e0 stessa. Per ospitare le navi fu scavato un gigantesco bacino rettangolare di circa per 700 metri, collegato al Tevere da due canali. Gli ingegneri di Claudio non considerarono con la dovuta attenzione il problema rappresentato dal deposito delle sabbie fluviali, e in breve il nuovo porto fu inagibile. Di questo fallimento fece tesoro Traiano che costru\u00ec nello stesso luogo un porto pi\u00f9 efficiente che rimase in funzione per secoli.\nIn seguito all'incendio del 64, Nerone recuper\u00f2 una vasta area distrutta, facendo realizzare il faraonico complesso edilizio noto come \"Domus Aurea\", la sua residenza personale, che giunse a comprendere il Palatino, le pendici dell'Esquilino (Oppio) e parte del Celio, per un'estensione di circa quadrati (250 ettari). E sempre in questa circostanza fu realizzato il cosiddetto colosso di Nerone, una gigantesca statua dell'imperatore in bronzo, alta 110 piedi secondo Plinio il Vecchio, 120 secondo Svetonio o 102 secondo il Cronografo del 354. Originariamente il colosso era situato nel vestibolo della \"Domus Aurea\", \"in summa sacra via\". Il successivo incendio della \"Domus Aurea\" danneggi\u00f2 il monumento che fu restaurato da Vespasiano, il quale lo convert\u00ec in una rappresentazione del dio Sole.\nNel 62 fu eretto inoltre un nuovo complesso termale presso il Campo Marzio che copriva un'area di 190x120 metri.\nGli imperatori della dinastia flavia proseguirono nell'edificazione di opere di grande impegno. Fra queste spicca il Colosseo, il simbolo pi\u00f9 famoso di Roma. Quest'epoca fu fondamentale per lo sviluppo di tecniche nuove, che permisero ulteriori sviluppi delle articolazioni spaziali. L'arco di Tito (81 o 90 d.C.) \u00e8 impostato secondo uno schema pi\u00f9 pesante e compatto dei precedenti augustei, che si allontana sempre di pi\u00f9 dall'eleganza di matrice ellenistica. Ma fu soprattutto con la diffusione delle cupole emisferiche (Domus Transitoria, Domus Aurea e ninfeo di Domiziano a Albano Laziale) e la volta a crociera (Colosseo), aiutata dall'uso di archi trasversali in laterizio che creano le nervature e dall'uso di materiale leggero per le volte (anfore). Inoltre venne perfezionata la tecnica della volta a botte, arrivando a poter coprire aree di grandi dimensioni, come la vasta sala (33 metri di diametro) del vestibolo domizianeo del Foro Romano.\nMolto danaro fu speso da Vespasiano in lavori pubblici e in restauri e abbellimenti di Roma:\nSul colle Palatino, dove aveva gi\u00e0 abitato Augusto (forse nella cosiddetta casa di Livia, edificio non monumentale ma decorato da pregevoli pitture di secondo stile), poi vi avevano abitato Tiberio, Caligola e Nerone. Ma il palazzo pi\u00f9 venne costruito da Domiziano, il cui architetto Rabirus edific\u00f2 una costruzione ad almeno tre livelli della quale restano grandiose rovine. Un piano era situato sul colle e due sulle pendici, secondo un'articolazione complessiva in quattro parti: la domus Flavia, zona di rappresentanza e per le funzioni ufficiali, la domus Augustana, residenza privata imperiale, lo stadio e le terme. La sua imponenza diede occasione ai cortigiani di esprimere grandi lodi cos\u00ec come ai detrattori di squalificare l'imperatore.\nOltre ai numerosi templi, fu eretta nella II il Celio - la \"Mica Aurea\", un padiglione privato che non \u00e8 chiaro dove esattamente sorgesse, l'arco di Tito sulla via Sacra e furono terminate le costruzioni del Colosseo (iniziato dal padre Vespasiano) e del vicino \"Ludus Magnus\", oltre alla \"Meta sudante\". Tutta una serie di altri edifici erano stati fatti costruire per rendere pi\u00f9 splendida e monumentale la capitale dell'Impero romano: dal tempio della Pace, alle Terme di Tito, al Foro Transitorio, all'arco di Tito, allo stadio (incaricando il celebre architetto Apollodoro), all'odeon nel quale si svolgevano i Ludi capitolini.\nApollodoro di Damasco complet\u00f2 la serie dei Fori imperiali di Roma, con il vastissimo Foro di Traiano, dalla pianta innovativa, priva di tempio all'estremit\u00e0, per permettere il capace funzionamento amministrativo, commerciale, giudiziario e politico della capitale dell'impero. Costruito dopo grandiosi lavori di sbancamento, rese disponibili nuovi, grandi spazi e l'ampia basilica Ulpia ne \u00e8 a testimonianza. Sembra inoltre che fu costruito un arco trionfale allo stesso dedicato su decreto del Senato nel 117, la cui collocazione \u00e8 incerta. Gli studiosi formularono varie ipotesi sulla sua collocazione, che sembrava pi\u00f9 probabile entro il Foro di Traiano stesso, forse quale ingresso monumentale in collegamento con quello di Augusto, o forse come struttura indipendente. Esiste infatti un aureo con la raffigurazione di un arco, a fornice unico e sormontato dal carro trionfale imperiale, scandito verticalmente in cinque sezioni scandite da sei colonne; accanto al fornice centrale sono raffigurate due nicchie con timpano per ciascun lato, dove potevano essere conservate le statue dei prigionieri Daci (presenti oggi nell'arco di Costantino). Il carro trionfale era trainato da sei cavalli e fiancheggiato da trofei con vittorie.\nPer sistemare coerentemente il declivio verso il colle Quirinale, nato dal taglio del colle, venne realizzato un ardito complesso, denominato Mercati di Traiano, che seppe sfruttare articolatamente lo spazio disponibile, con pi\u00f9 livelli e un organico complesso di uffici e spazi amministrativi. Verso il Colosseo, sui resti della Domus Aurea di Nerone (a pochi anni dal suo incendio del 104) furono edificati nuovi impianti termali (inaugurati il 22 giugno del 109). Furono le prime \"grandi terme\" di Roma e all'epoca infatti erano il pi\u00f9 grande edificio termale esistente al mondo. Venne costruita, sempre sotto Traiano, la Basilica Argentaria, che fiancheggiava il tempio di Venere Genitrice nel Foro di Cesare, e che serviva a sistemare le pendici del Campidoglio dopo il taglio per l'eliminazione della sella montuosa che collegava questo al Quirinale. La ricchezza ottenuta, pertanto, con le campagne militari vittoriose in Dacia permise il rafforzarsi di una classe media, che diede origine a una nuova tipologia abitativa, con pi\u00f9 abitazioni raggruppate in un unico edificio, sempre pi\u00f9 simili alle ricche case patrizie.\nDopo un grave incendio sotto Domiziano, la ricostruzione del Circo Massimo, probabilmente gi\u00e0 iniziata sotto questo imperatore, venne completata da Traiano nel 103: a quest'epoca risalgono la maggior parte dei resti giunti fino a noi. Sono ricordati ancora restauri sotto Antonino Pio, Caracalla e Costantino I.\nE sempre a Traiano si devono due opere di ingegneria idraulica: la costruzione di un nuovo acquedotto nel 109, l'Acquedotto Traiano, con parziale riutilizzazione del condotto dell\"Aqua Alsietina\", raccolgiendo le acque di sorgenti sui monti Sabatini, presso il lago di Bracciano (\"lacus Sabatinus\") e la cui lunghezza complessiva era di circa e la portata giornaliera di circa quinarie, pari a poco meno di ; un nuovo porto, detto di Traiano, sempre progettato da Apollodoro di Damasco, pi\u00f9 funzionale e pi\u00f9 arretrato rispetto a quello di Claudio, i cui lavori durarono dal 100 al 112, con la creazione di un bacino artificiale di forma esagonale (con lati di , profondo e una superficie complessiva di 32 ettari e metri di banchine), collegato a Ostia con un nuovo canale e una strada a due corsie.\nIl capolavoro dell'epoca di Adriano e dell'architettura romana in generale \u00e8 il Pantheon, ricostruito dopo un incendio del 110 (i bolli sui mattoni confermano il periodo tra il 115 e il 127) secondo una nuova pianta circolare che comprendeva una vasta aula coperta dalla cupola emiciclica, il cui diametro corrisponde all'altezza dell'edificio. Col Pantheon \u00e8 chiara la divergenza tra architettura greca e romana: la prima si rivolge essenzialmente all'esterno degli edifici, la seconda mette al centro gli spazi interni. Non si conoscono esempi in Grecia della tipologia architettonica del Pantheon (edificio a base circolare con pronao colonnato organicamente articolato), mentre si hanno forse tracce a Roma in epoca republicana (il tempio B del Largo Argentina). Sempre Adriano ordin\u00f2 la costruzione del grande tempio di Venere e Roma nel Foro Romano, disegnato dallo stesso imperatore (e criticato da Apollodoro di Damasco, architetto di Traiano).\nOpposto idealmente al mausoleo di Augusto, Adriano fece realizzare sulle sponde del Tevere il proprio mausoleo, oggi Castel Sant'Angelo, con l'annesso ponte Elio che serviva a collegarlo alla riva sinistra.\nArcheologia dei principali edifici: dagli Antonini ad Aureliano (138-275).\nSotto la dinastia degli Antonini, la produzione artistica ufficiale continu\u00f2 nel solco del classicismo adrianea, con alcune tendenze che si svilupparono ulteriormente. Il gusto per il contrasto tra superfici lisce e mosse (come nel ritratto di Adriano), trasposto su una composizione d'insieme produsse il rilievo estremamente originale della \"decursio\" nella base della colonna Antonina. Conseguenza fu anche l'accentuazione del chiaroscuro.\nAntonino Pio eresse, prima in ricordo della moglie Faustina maggiore (morta nel 141), un tempio a lei dedicato nel Foro romano (oggi Chiesa di San Lorenzo in Miranda), e poi in onore del suo predecessore, l'imperatore Adriano (divinizzato dopo la sua morte), un tempio allo stesso dedicato nel 145, oggi in piazza di Pietra, nell'antica regione del Campo Marzio. Nel 147 questo imperatore provvedette alla costruzione di un nuovo ponte sul Tevere (o forse alla ristrutturazione del precedente ponte di Agrippa), prendendo probabilmente i nomi di ponte Aurelio (\"pons Aurelius\") o ponte di Antonino (\"pons Antonini\"), riportati da fonti tarde.\nNel 161-162 i figli dell'Imperatore appena defunto, Antonino Pio, dedicarono al padre adottivo una colonna onoraria a lui dedicata e alla moglie Faustina maggiore. Marco Aurelio e Lucio Vero scelsero come zona quella dove si era svolto l'\"Ustrinum Antoninorum\", cio\u00e8 la cremazione del corpo dell'imperatore. La colonna era fatta di granito rosso egiziano, non possedeva decorazioni sulla superficie del fusto e misurava in altezza. Alla sua sommit\u00e0 era posta una statua di Antonino Pio, come mostrato in una moneta con l'effigie dell'imperatore.\nA Marco Aurelio (o al figlio Commodo), si deve invece la costruzione della omonima Colonna, monumento eretto tra il 176 e il 192 per celebrare (forse solo dopo la morte di Marco), le vittorie ottenute su Germani e Sarmati stanziati a nord del medio corso del Danubio durante le guerre marcomanniche. La colonna, che era alta 29,617 metri (pari a 100 piedi romani; 42 metri se si considera anche la base), \u00e8 ancora nella sua collocazione originale davanti a Palazzo Chigi. Si ispirava alla \"gemella\" Colonna Traiana. Il fregio scultoreo che si arrotola a spirale intorno al fusto, se fosse svolto, supererebbe i 110 metri in lunghezza. Questa Colonna, sebbene ispirata a quella Traiana, presenta molte novit\u00e0: scene pi\u00f9 affollate, figure pi\u00f9 scavate, con un chiaroscuro pi\u00f9 netto e, soprattutto, la comparsa di elementi irrazionali (\"Miracolo della pioggia\", \"Miracolo del fulmine\"), prima avvisaglia di una societ\u00e0 ormai in cerca di evasione da una realt\u00e0 difficile, che di l\u00ec a poco, durante il successivo sfacelo economico e politico dell'impero, sarebbe sfociata nell'irrazionalismo anti-classico.\nSempre a Marco Aurelio sarebbe da attribuire la costruzione di un arco trionfale allo stesso dedicato, sulla base di un ciclo di dodici rilievi (otto reimpiegati sull'arco di Costantino, tre conservati nel Palazzo dei Conservatori dei Musei Capitolini e un ultimo, scomparso, di cui resta un frammento oggi a Copenaghen). I rilievi, scolpiti in due riprese, nel 173 e nel 176 furono attribuiti a un \"arcus aureus\" o \"arcus Panis Aurei in Capitolio\" citato dalle fonti medioevali e che sorgeva sulle pendici del Campidoglio, all'incrocio tra la \"via Lata\" e il \"clivus Argentarius\", non lontano dalla chiesa dei Santi Luca e Martina, dove i tre rilievi dei Musei Capitolini erano riutilizzati. Un altro possibile sito dove potrebbe essere sorto quest'arco \u00e8 nei pressi della colonna di Marco Aurelio quale entrata monumentale al porticato circostante il monumento \"colchide\" e a un tempio dedicato allo stesso imperatore e alla moglie Faustina minore. In ogni caso il soggetto dei 12 pannelli erano le imprese militari di Marco Aurelio durante le guerre marcomanniche.\nSotto Commodo si assistette a una svolta artistica, legata alla scultura. Nelle opere ufficiali, dal punto di vista formale si ottenne una dimensione spaziale pienamente compiuta, con figure ben collocate nello spazio tra le quali sembra \"circolare l'atmosfera\" (come negli otto rilievi riciclati poi nell'Arco di Costantino). Dal punto di vista del contenuto si assiste alla comparsa di sfumature simbolico-religiosi nella figura del sovrano e alla rappresentazione di fatti irrazionali.\nA Roma, dopo l'incendio del 191, sotto Commodo, inizi\u00f2 una nuova fase di lavori, sotto i Severi: fu ricostruito il Tempio della Pace, Tempio di Vesta (nel 204), gli Horrea Piperiana, il Portico di Ottavia; si aggiunse un'ala dei palazzi imperiali del Palatino (la \"Domus Severiana\"), con una nuova facciata monumentale verso la Via Appia, il Settizonio; furono innalzati l'arco di Settimio Severo nel Foro Romano (eretto per il trionfo partico del 203), l'arco degli Argentari (eretto in onore dell'imperatore dai banchieri del Foro Boario nel 204) e le terme di Caracalla, l'edificio pi\u00f9 imponente e tra i meglio conservati della Roma imperiale. Sempre all'epoca di Caracalla venne costruito quello che forse era il tempio pi\u00f9 grandioso della citt\u00e0, quello di Serapide sul Quirinale. A Eliogabalo si deve invece un tempio dedicato al culto del \"Sol Invictus\", il \"Elagabalium\" (eretto nel 220-221) e ad Alessandro Severo, l'ultimo degli acquedotti romani, l'\"Aqua Alexandrina\" (del 226).\nLa pianta marmorea incisa sotto Settimio Severo su un muro del Tempio della Pace e in parte conservata d\u00e0 una rappresentazione planimetrica della Roma di quegli anni nella cosiddetta \"Forma Urbis Severiana\".\nL'arco di Settimio Severo a tre fornici era posizionato all'angolo nord-est del Foro Romano.\nEretto tra il 202 e il 203, fu dedicato dal senato all'imperatore Settimio Severo e ai suoi due figli, Caracalla e Geta per celebrare la vittoria sui Parti, ottenuta con due campagne militari concluse rispettivamente nel 195 e nel 197-198. Una notevole novit\u00e0 \u00e8 rappresentata dai quattro grandi pannelli con le imprese militari di Settimio Severo in Mesopotamia dell'arco trionfale. I modelli per tali raffigurazioni furono molto probabilmente le pitture trionfali inviate dall'Oriente e citate da Erodiano, spiegando cos\u00ec l'insolita costruzione compositiva per fasce orizzontali a partire dal basso. Il modellato delle figure \u00e8 sommario, ma i profondi solchi di contorni, ombre e articolazioni, scavati col trapano elicoidale, animano con incisivit\u00e0 la raffigurazione, inaugurando un linguaggio particolarmente corsivo, essenzialmente efficace, adatto a essere visto da distanza e al tempo stesso di rapida esecuzione (e quindi pi\u00f9 economico). Il tutto era poi reso pi\u00f9 espressivo dalla policromia. Questa tecnica ebbe poi grande fortuna per tutto il III secolo. Nell'arco del Foro si afferma inoltre una rappresentazione della figura umana nuova, in scene di massa che annullano la rappresentazione individuale di matrice greca; anche la plasticit\u00e0 \u00e8 diminuita. L'imperatore appare su un piedistallo circondato dai generali mentre recita l\"adlocutio\" e sovrasta la massa dei soldati come un'apparizione divina.\nLa Domus Severiana fu l'ultimo ampliamento dei palazzi imperiali sul Palatino a Roma. Fu realizzata da Settimio Severo (attorno al 202-203), a sud-est dello Stadio palatino della \"Domus Augustana\". Dell'edificio restano oggi solo le imponenti sostruzioni in laterizio sull'angolo del colle, che creavano una piattaforma artificiale alla stessa altezza del palazzo di Domiziano, dove era stato realizzato un ampliamento, essendo ormai esaurito lo spazio fisico disponibile sul colle. Il vero e proprio edificio si trovava quindi sulla terrazza sotto le sostruzioni. Facevano parte del complesso le terme imperiali, che erano alimentate da un ramo dell'Acquedotto Claudio. Sul lato verso la via Appia Settimio Severo aveva poi fatto realizzare un'imponente facciata simile a una scena teatrale, dotata di fontane e colonnati a tre livelli: il Settizonio (enorme fontana di 100 metri di lunghezza, costruito nel 203). I resti dello splendido edificio vennero, per\u00f2, demoliti nel XVI secolo ed \u00e8 noto solo da disegni rinascimentali.\nL'arco degli Argentari \u00e8 una piccola porta che si trova accanto al portico della chiesa di San Giorgio al Velabro. Ha la forma di porta architravata. Il monumento fu eretto nel 204 nel punto in cui l'antica strada urbana del \"vicus Jugarium\" si immetteva nella piazza del Foro Boario, nella zona dell'attuale piazza della Bocca della Verit\u00e0. \u00c8 una dedica privata degli \"argentarii et negotiantes boari huius loci\" (\"i banchieri e i commercianti boari di questo luogo\") agli augusti Settimio Severo e Caracalla, al cesare Geta, a Giulia Domna, moglie di Settimio Severo, e a Fulvia Plautilla, moglie di Caracalla. Il monumento \u00e8 alto complessivamente e il passaggio ha una larghezza di .\nLe terme di Caracalla o \"Antoniniane\", costituiscono uno dei pi\u00f9 grandiosi esempi di terme romane, conservate ancora per gran parte della loro struttura e libere da edifici moderni. Furono costruite dall'imperatore Caracalla sull'Aventino, tra il 212 e il 217, come dimostrano i bolli laterizi. Le terme erano grandiose, ma destinate a un uso di massa per il popolino dei vicini quartieri popolari della XII Regio. Per la loro realizzazione fu creato nel 212 un ramo speciale dell'Acqua Marcia, uno degli acquedotti di Roma antica, l'\"Aqua Antoniniana\".\nL'anfiteatro castrense fu il secondo anfiteatro conservato a Roma, risalente agli inizi del III secolo, pi\u00f9 precisamente a Eliogabalo (218-222). Questo \"amphitheatrum castrense\" rappresentava un \"anfiteatro di corte\", legato al Palazzo Sessoriano (o \"Sessorium\"), di cui faceva parte anche l'edificio su cui oggi sorge la chiesa di Santa Croce in Gerusalemme. Fu costruito probabilmente insieme al resto del complesso residenziale imperiale all'epoca dell'imperatore Eliogabalo e rest\u00f2 in uso fino alla costruzione delle Mura aureliane, che lo tagliarono a met\u00e0 e lo trasformarono in bastione avanzato. Era di forma ellittica, con un asse maggiore di e minore di , la cui facciata esterna aveva tre ordini.\nL'\"Elagabalium\" era un tempio costruito sul lato nord-orientale del Palatino dall'imperatore romano Eliogabalo (218-222) e dedicato alla divinit\u00e0 solare di origine siriana \"Deus Sol Invictus\", del quale l'imperatore stesso era gran sacerdote. Il tempio, circondato da colonne, aveva dimensioni di per , ed era a sua volta circondato da un portico colonnato. Si trovava di fronte al Colosseo.\nL'acquedotto alessandrino (\"Aqua Alexandrina\") fu l'ultimo acquedotto costruito nell'antica Roma. Venne edificato nel 226 dall'imperatore Alessandro Severo. La sua realizzazione era finalizzata all'approvvigionamento idrico delle terme di Nerone che, situate in Campo Marzio presso il Pantheon (circa nella zona occupata oggi da Palazzo Madama), erano state radicalmente ristrutturate dallo stesso imperatore, e che pertanto da allora assunsero anche la denominazione di \"terme Alessandrine\" (\"Thermae Alexandrinae\").\nL'opera pi\u00f9 importante costruita a Roma in questo periodo sono le mura aureliane (270-273), sintomo di come ormai non si ritenesse pi\u00f9 sicura nemmeno la capitale. Pur con le inevitabili aggiunte, restauri e occasionali manomissioni, sono tutt'oggi la cerchia che delimita il centro storico della citt\u00e0 di qua dal Tevere, confine urbano fino all'epoca moderna. Le mura si presentano oggi in un buono stato di conservazione per la maggior parte del loro tracciato. Nell'antichit\u00e0 correvano per circa , mentre oggi ne rimangono per un tracciato complessivo di .\nL'intera struttura si componeva di muro merlato, intervallato ogni 30 metri da 381 torri a pianta rettangolare, e da 17 o 18 porte principali.. Solo ai lati delle porte si trovavano torri cilindriche, ma \u00e8 dubbio se fossero inizialmente cos\u00ec o se la forma a pianta circolare sia frutto del restauro realizzato da Onorio. Nei punti orograficamente pi\u00f9 scoscesi la parte interna del muro era rinforzata da un terrapieno. Le porte, erano generalmente di tre tipi, a seconda dell'importanza che all'epoca rivestivano le strade che da esse si dipartivano: le pi\u00f9 importanti si componevano di due arcate gemelle, avevano una pavimentazione in travertino ed erano affiancate da due torri cilindriche; una sola arcata avevano quelle porte a cui si riconosceva un'importanza secondaria, con pavimentazione in \"opus latericium\", attico in travertino e due torri cilindriche; al terzo tipo appartenevano porte costituite da una semplice arcata e affiancate dalle comuni torri quadrangolari.\nDi questo periodo si ricorda anche la costruzione del tempio del Sole, dedicato dall'imperatore Aureliano al dio \"Sol Invictus\" nel 275, per sciogliere il voto fatto in occasione della sua conquista di Palmira nel 272. Per il culto fu istituito un collegio di \"pontifices (Dei) Solis\" e dei giochi annuali con corse nel circo, oltre a giochi quadriennali (\"agon Solis\") da tenersi al termine dei \"Saturnalia\". Dalle fonti si sa che si trovava nella \"regio VII \"Via Lata\"\", nel \"Campus Agrippae\", che fu ornato con il bottino di guerra preso a Palmira e che era circondato da portici, dove aveva sede il deposito dei \"vina fiscalia\", vino venduto a prezzo ridotto alla plebe di Roma a partire dall'epoca di Aureliano. La localizzazione coincide con l'attuale piazza di San Silvestro, presso la chiesa di San Silvestro in Capite.\nTardo Impero romano.\nQuando sal\u00ec al potere Diocleziano (284), la situazione di Roma era grave: i barbari premevano dai confini gi\u00e0 da decenni e le province erano governate da uomini corrotti. Per gestire meglio l'impero, Diocleziano lo divise in due parti (nel 286): egli divenne \"Augusto\" della parte orientale (con residenza a Nicomedia) e nomin\u00f2 Valerio Massimiano \"Augusto\" della parte occidentale, spostando la residenza imperiale a \"Mediolanum\". Egli di fatto consolidava la normalizzazione interna dell'Impero, iniziata con Aureliano. L'impero venne suddiviso ulteriormente in quattro parti (nel 293): i due \"Augusti\", infatti, dovevano nominare due \"Cesari\", a cui affidavano parte del territorio e che sarebbero diventati, successivamente, i nuovi imperatori.\nQuesti nuovi \"Cesari\" elessero come loro capitale, \"Sirmium\" per l'area greco-balcanica e \"Augusta Treverorum\" per quella nord-occidentale. Era la tetrarchia, ideata per disinnescare le lotte ereditarie. In questo sistema Roma era sempre la capitale sacra e ideale, il \"Caput mundi\", ma la sua posizione geografica, lontana dalle bellicose zone di confine, non rendeva possibile un suo uso per funzioni politiche o strategiche. Molti aspetti della vita politica, economica e sociale dell'impero vennero riformati da Diocleziano, dall'esercito al commercio, dalla religione all'organizzazione amministrativa del territorio.\nNella pratica il sistema della tetrarchia dur\u00f2 ben poco, per via degli eserciti tutt'altro che disposti a deporre il potere politico che avevano avuto fino ad allora e che aveva loro valso numerosi vantaggi e privilegi. Gi\u00e0 al primo passaggio, con la morte di Costanzo Cloro (306) le truppe stanziate in Britannia acclamarono suo figlio Costantino I, che diede il via a una guerra civile con gli altri tre pretendenti. Dopo aver battuto Massenzio e Massimino, restarono Licinio e Costantino che stipularono una pace. Ma nove anni dopo, nel 324, Costantino attacc\u00f2 e sconfisse Licinio, che venne relegato in Tessaglia dove mor\u00ec in seguito, assassinato dopo essere stato accusato di complotto. Il sistema tetrarchico non venne pi\u00f9 restaurato.\nUna svolta decisiva si ebbe con Costantino, il quale, soprattutto dopo il 324, centralizz\u00f2 nuovamente il potere e, gi\u00e0 prima con l'editto di Milano del 313, dette libert\u00e0 di culto ai cristiani, impegnandosi egli stesso per dare stabilit\u00e0 alla nuova religione. Fece costruire diverse basiliche e consegn\u00f2 il potere civile su Roma a papa Silvestro I.\nCostantino ebbe il merito di saper riconoscere le forze emergenti nella societ\u00e0 e la capacit\u00e0 di assecondarle a suo favore, creando in prospettiva le premesse per una politica vittoriosa. Colse i sintomi delle richieste di spiritualit\u00e0 che da tempo agitavano la societ\u00e0, a differenza del rigetto delle novit\u00e0 della politica dioclezianea, e rivoluzion\u00f2 la tradizionale posizione imperiale con l'editto di Milano, che stabiliva una tollerante neutralit\u00e0 religiosa dell'autorit\u00e0. In particolare (ma non esclusivamente) favor\u00ec il cristianesimo, influenzato anche da sua madre Elena, ponendosi come primo sovrano protettore e seguace del nuovo dio, la cui sacralit\u00e0 ammantava la stessa carica imperiale. In questo senso l'imperatore presenzi\u00f2 al concilio di Nicea del 325 e si intromise nelle questioni dottrinali legate alle dottrine cristologiche per mantenere l'unit\u00e0 della Chiesa. Il cristianesimo cos\u00ec perse i suoi motivi rivoluzionari e, in parte, catartici per dedicarsi sempre pi\u00f9 alla discussione ideologica, abbandonando al potere civile l'uomo sulla terra.\nCostantino inoltre si accorse della vitalit\u00e0 economica e politica dell'Oriente, ormai superiore a quella dell'Occidente, e decise di costruire una nuova capitale in una zona strategica nel punto di passaggio tra Europa e Asia Minore: Costantinopoli. Tra le questioni irrisolte ci furono quella dell'arruolamento dell'esercito, sempre pi\u00f9 composto da barbari, e le differenze sociali tra citt\u00e0 e campagna.\nIl cristianesimo divenne cos\u00ec religione ufficiale dell'impero grazie a un editto emanato nel 380 da Teodosio, che fu l'ultimo imperatore di un impero unificato: alla di lui morte, infatti, i suoi figli, Arcadio e Onorio, si divisero l'impero. La capitale dell'impero romano d'Occidente divenne Ravenna.\nRoma, che non ricopriva pi\u00f9 un ruolo centrale nell'amministrazione dell'impero, venne saccheggiata dai Visigoti comandati da Alarico (410); impreziosita nuovamente dalla costruzione di edifici sacri da parte dei papi (con la collaborazione degli imperatori), la citt\u00e0 sub\u00ec un nuovo saccheggio nel 455, da parte di Genserico, re dei Vandali. La ricostruzione di Roma venne curata dai papi Leone I (\"defensor Urbis\" per avere convinto Attila, nel 452, a non attaccare Roma) e dal suo successore Ilario, ma nel 472 la citt\u00e0 fu saccheggiata per la terza volta in pochi decenni (a opera di Ricimero e Anicio Olibrio).\nLa deposizione di Romolo Augusto del 22 agosto 476 decret\u00f2 la fine dell'impero romano d'occidente e, per gli storici, l'inizio dell'era medievale.\nUrbanistica.\nCon la Tetrarchia si ebbe una ripresa dell'attivit\u00e0 edilizia, con la costruzione delle terme di Diocleziano (le pi\u00f9 grandi di sempre), della basilica e della grande villa di Massenzio sulla via Appia. L'incendio di Marco Aurelio Carino del 283, che aveva distrutto parte del centro cittadino, rese necessaria una ricostruzione, alacremente intrapresa, con i restauri al Foro di Cesare, alla Curia, al Tempio di Saturno, al teatro e ai portici di Pompeo. Forse risalgono a quegli anni i cataloghi Regionari, che contengono liste di edifici divisi per regione, dalla funzione non chiara, ma utilissimi per conoscere lo stato della citt\u00e0 verso la fine del periodo antico.\nMassenzio fu l'ultimo imperatore a scegliere la citt\u00e0 come sua residenza e capitale, e fu lui a cominciare una delle ultime stagioni edilizie imperiali: oltre alla gi\u00e0 citata basilica, ricostru\u00ec il Tempio di Venere e Roma, innalz\u00f2 una nuova villa imperiale, un circo e un sepolcro per la sua dinastia sulla Via Appia. Costantino sconfisse Massenzio, impresa celebrata con la costruzione dell'arco di Costantino (315 o 325), complet\u00f2 la costruzione della basilica nei Fori e inizi\u00f2 altri lavori come le Terme di Costantino, sul Quirinale.\nAlla sua epoca Roma, che continuava ad avere circa un milione di abitanti racchiusi in un perimetro di circa 20 chilometri, poteva contare su: 11 terme e 856 bagni privati, 37 porte, 29 grandi strade, centinaia di strade secondarie, 190 granai, 2 grandi mercati (\"macella\"), 254 mulini, 11 grandi piazze o fori, 1\u00a0152 fontane, 28 biblioteche, 2 circhi, 2 anfiteatri, 3 teatri, 2 naumachie, 10 basiliche e 36 archi di marmo.\nPresto per\u00f2 l'attenzione di Costantino si rivolse alla creazione di edifici cristiani e, soprattutto, decise di dedicarsi alla creazione di una nuova capitale monumentale, Costantinopoli. Del resto la scelta di nuove capitali imperiali gi\u00e0 da parte degli imperatori tetrarchi e poi di Costantino, fece s\u00ec che altre citt\u00e0 provinciali cominciarono ade essere abbellite di edifici pubblici, piuttosto che la stessa Roma. A Nicomedia in Bitinia, ad esempio, Diocleziano fece erigere senza dubbio edifici monumentali. Ultima e gigantesca opera di pubblica utilit\u00e0 realizzata a Roma, furono le terme di Diocleziano, costruite per servire i popolosi quartieri del Quirinale, Viminale e Esquilino. Per far posto alla gigantesca costruzione vennero demoliti molti edifici, alcuni dei quali vennero scavati in piazza della Repubblica mentre si costruiva la fermata della metropolitana.\nA Roma si continuarono a innalzare monumenti e archi onorari per tutto il V secolo, come l'arco di Graziano e Valente, quello di Teodosio, di Arcadio, di Onorio e di Teodorico (405), dei quali oggi non resta per\u00f2 traccia. Tra il 402 e il 405 vennero rifatte le porte nelle mura aureliane con l'aggiunta di torri rotonde ancora oggi esistenti.\nDa questo momento in poi le autorit\u00e0 urbane si limitarono a una semplice conservazione e restauro degli edifici della Roma antica, i quali, svuotati ormai di gran parte delle loro funzioni, andarono incontro a un inesorabile declino, con molti di essi distrutti volontariamente per usarne i materiali per nuovi edifici.\nI primi edifici di culto cristiani della citt\u00e0 furono soprattutto luoghi di riunione e centri comunitari organizzati in case private (\"domus ecclesiae\" e \"tituli\"), che prendevano il nome dal primitivo proprietario, in seguito spesso identificato con il santo titolare. Altri luoghi di culto e centri di sepoltura si trovavano fuori dalle mura, ugualmente presso terreni privati, senza che si distinguessero esteriormente da quelli pagani.\nA partire da Costantino si cominciarono a erigere le prime grandi chiese cristiane: le basiliche di San Giovanni in Laterano, Santa Croce in Gerusalemme e le basiliche cimiteriali sorte presso le tombe dei martiri, spesso collegate ai mausolei della famiglia imperiale e con prevalente funzione cimiteriale (San Sebastiano sulla via Appia, San Lorenzo sulla via Tiburtina, \u02dc sulla via Labicana, Sant'Agnese sulla via Nomentana e la stessa basilica di San Pietro in Vaticano). Le chiese sorsero tuttavia in aree periferiche, in terreni di propriet\u00e0 imperiale, pur riprendendo la forma dei grandi complessi pubblici (principalmente basiliche e sale termali).\nFino alla fine del V secolo si continuarono inoltre a restaurare nella citt\u00e0 gli edifici pubblici e i templi pagani, a opera della potente aristocrazia senatoriale, rimasta in gran parte legata alle tradizioni pagane.\nNegli anni successivi, si ebbero la costruzione di San Paolo fuori le mura (iniziata nel 384 per intervento diretto degli imperatori cristiani Valentiniano II, Teodosio I e Arcadio) e di Santa Maria Maggiore (iniziata intorno al 420).\nLe trasformazioni in chiese di alcuni degli antichi \"tituli\" e le nuove costruzioni venivano finanziate da papi e presbiteri o da ricchi privati cristiani, inglobando spesso le case pi\u00f9 antiche, e con la scelta di luoghi pi\u00f9 vicini al centro cittadino. Il papa esercitava forse sin dall'inizio una qualche forma di controllo e solo a partire dalla met\u00e0 del V secolo l'erezione di nuove chiese divenne una sua prerogativa. Sorsero cos\u00ec le chiese dei Santi Giovanni e Paolo, di San Vitale, di San Marco, di San Lorenzo in Damaso, di Sant'Anastasia, di Santa Sabina, di San Pietro in Vincoli, di San Clemente, di Santo Stefano Rotondo.\nLa posizione decentrata della cattedrale di San Giovanni in Laterano, che si andava accentuando in seguito all'inizio dello spopolamento della citt\u00e0, fece s\u00ec che numerose altre chiese cittadine fossero dotate di battisteri, che si aggiungevano al costantiniano Battistero Lateranense.\nAlarico I dei Visigoti marci\u00f2 verso Roma e la saccheggi\u00f2 clamorosamente nel 410. Il sacco di Alarico non fu il pi\u00f9 drammatico della storia della citt\u00e0: vi furono episodi cruenti, ma il re visigoto era cristiano (a differenza della sua popolazione) e rese omaggio alle tombe degli Apostoli, rispettando la sacralit\u00e0 del \"caput mundi\". Al sacco segu\u00ec una certa flessione demografica, ma ancora attorno alla met\u00e0 del V secolo sembra che Roma continuasse a essere la citt\u00e0 pi\u00f9 popolosa delle due parti dell'Impero, con una popolazione non inferiore ai abitanti. Nonostante ci\u00f2 la violazione dell'Urbe sconvolse il mondo antico, ispirando il \"De civitate Dei\" di Sant'Agostino, che si chiedeva come Dio avesse potuto permettere una profanazione cos\u00ec inaudita.\nDi nuovo Genserico dei Vandali guid\u00f2 via mare il suo popolo dal Nord-Africa verso Roma nel 455. Sebbene essi fossero cristiani (anche se convertiti all'arianesimo), saccheggiarono Roma in forma molto pi\u00f9 spietata di quanto avesse fatto Alarico quarantacinque anni prima. Tale saccheggio fu formalmente giustificato da Genserico con il desiderio di riprendere la citt\u00e0 dall'usurpatore Petronio Massimo, assassino di Valentiniano III.\nLa caduta dell'Impero romano d'Occidente nel 476 non cambi\u00f2 molto le cose per Roma. Gli Eruli di Odoacre e quindi gli Ostrogoti di Teodorico continuarono, come gli imperatori che li avevano preceduti, a governare l'Italia da Ravenna. L'amministrazione della citt\u00e0 era affidata al Senato, da lungo tempo privato dei suoi originari poteri, e sempre maggiore importanza acquistava il Papa, che in genere veniva da una famiglia senatoria. Durante il regno di Teodorico venivano ancora restaurati gli edifici pubblici cittadini a cura dello Stato.\nArcheologia dei principali edifici (da Diocleziano a Costantino il Grande).\nRoma fu ornata dalle terme di Diocleziano, inaugurate nel 306. Egli provvedette soprattutto a ristrutturare preesistenti edifici pubblici di epoche precedenti come la Basilica Giulia e la Curia (entrambe nel 303). Massenzio, l'ultimo imperatore realmente romano, quando fu residente a Roma, dal 306 al 312, fece erigere: la basilica di Massenzio, il tempio del Divo Romolo in onore del figlio Valerio Romolo (nel 307-309), la propria villa lungo la via Appia, con annesso omonimo circo (311 circa) e il mausoleo di Valerio.\nLe terme di Diocleziano (\"Thermae Diocletiani\"), le pi\u00f9 grandi Terme della Roma antica, furono iniziate nel 298 dall'imperatore Massimiano, nominato \"Augustus\" dell'Occidente da Diocleziano, e aperte nel 306, dopo l'abdicazione di entrambi. L'edificio in mattoni, posto sul colle Viminale, in un recinto di , occupava quasi 14 ettari, e ancora nel V secolo Olimpiodoro affermava che contavano vasche. Il blocco centrale misurava e potevano accedere al complesso fino a tremila persone contemporaneamente. Per dare l'idea della loro maestosit\u00e0, \u00e8 sufficiente ricordare che il colonnato semicircolare dell'attuale piazza della Repubblica (gi\u00e0 piazza Esedra), realizzato alla fine dell'Ottocento da Gaetano Koch, ricalca esattamente l'emiciclo dell'esedra delle Terme. Erano alimentate da un ramo dell'Acqua Marcia che partiva da Porta Tiburtina e conduceva l'acqua in una cisterna lunga pi\u00f9 di , detta la \"botte di Termini\", che poi fu distrutta nel 1876 per fare spazio alla stazione Termini, che prese il nome niente meno che dalle \"terme\" stesse. La straordinaria vastit\u00e0 dell'impianto, e la sua distanza dai luoghi in cui si era ristretta la scarsa popolazione romana dopo la caduta dell'impero, fecero s\u00ec che dal XVI secolo in poi diverse strutture edilizie si annidassero nel grande recinto che - ancora integro nel XVIII secolo, come si vede nella pianta del Nolli - \u00e8 giunto tuttavia fino ai nostri giorni ancora ben riconoscibile.\nIl tempio del Divo Romolo si trova nell'area archeologica del Foro Romano lungo la Sacra via summa, alle spalle del cosiddetto \"carcer\" repubblicano, tra il tempio di Antonino e Faustina e la basilica di Massenzio. In origine venne costruito come vestibolo circolare di accesso al Tempio della Pace (75), ma dopo l'abbandono del complesso imperiale, Massenzio lo riutilizz\u00f2 come tempio dedicato al figlio, Valerio Romolo, prematuramente scomparso nel 309 e divinizzato. In seguito, quando un'aula del Tempio della Pace venne trasformata nella basilica dei Santi Cosma e Damiano nel VI secolo, fu utilizzato come vestibolo della chiesa.\nIl circo di Massenzio, detto anche \"circo di Romolo\" era un circo romano, fatto edificare intorno al 311 dall'imperatore Massenzio, all'interno del complesso edilizio inscindibile costruito al terzo miglio della via Appia, e che includeva la villa di Massenzio e il mausoleo del figlio Valerio Romolo. La villa si configurano come l'ultimo atto della trasformazione di un'originaria villa rustica repubblicana del II secolo a.C., costruita in posizione scenografica sul declivio di una collina rivolta verso i Colli Albani. Dopo una fase risalente al primo impero, nel II secolo la villa sub\u00ec una radicale trasformazione a opera di Erode Attico che la inglob\u00f2 nel suo Pago Triopio.\nLa basilica di Massenzio o, pi\u00f9 propriamente, \"di Costantino\", fu l'ultima e la pi\u00f9 grande basilica civile del centro monumentale di Roma (100 x 65 metri), posta all'estremit\u00e0 nord-est su quella che anticamente era il colle della Velia e che raccordava il Palatino con l'Esquilino. Non faceva parte del Foro Romano propriamente detto (pur rientrando oggi nell'area archeologica che lo comprende, estesa fino alle pendici della Velia), ma era nelle immediate adiacenze di esso. Nelle fonti antiche la basilica \u00e8 ricordata come \"Basilica Nova\", o \"Basilica Constantini\", o \"Basilica Constantiniana\". La basilica fu inizialmente fatta costruire da Massenzio agli inizi del IV secolo e fu terminata e modificata da Costantino I in prossimit\u00e0 del tempio della Pace, gi\u00e0 probabilmente in abbandono, e del tempio di Venere e Roma, la cui ricostruzione fece parte degli interventi massenziani. La sua funzione era prevalentemente di ospitare l'attivit\u00e0 giudiziaria di pertinenza del prefetto urbano. Nell'abside venne collocata una statua colossale, acrolito costruito parte in marmo e parte in legname e bronzo dorato, alto . La statua raffigurava in origine lo stesso Massenzio e in seguito venne rilavorata con i tratti di Costantino. Alcune parti marmoree superstiti furono scoperte nel 1487 e sono ora nel cortile del palazzo dei Conservatori sul Campidoglio (Musei Capitolini). La sola testa misura e il piede .\nL'architettura dell'arco di Costantino, inaugurato nel 315, \u00e8 grandiosa, di equilibrata armonia, con un corredo scultoreo in buona parte di spoglio da monumenti anteriori (fregio spezzato e Daci prigionieri di epoca traianea, tondi adrianei, pannelli aureliani), in una sorta di commemorazione di tutti gli imperatori pi\u00f9 amati, dopo Augusto, che concorrevano a onorare Costantino. Di nuova fabbricazione furono alcuni rilievi in vari punti dell'arco e soprattutto uno stretto fregio ricco di figure che inizia nell'angolo verso il Foro, si inserisce tra i fornici minori e i tondi adrianei e si conclude sul lato nord con le grandi composizioni dell\"Oratio\" e della \"Liberalitas\" di Costantino, nel punto dove in precedenza si trovavano di solito scene di sacrificio e processioni pagane. Le scene raccontano le principali vicende della guerra contro Massenzio: la \"partenza da Milano, l'Assedio di Verona, la battaglia di Ponte Milvio, l'ingresso a Roma\" e le due gi\u00e0 citate scene di cerimonia pubblica.\nLe terme di Costantino erano un complesso termale costruito sul colle Quirinale, da Costantino I intorno al 315, e forse iniziato sotto Massenzio. Si trovavano in corrispondenza del terrapieno sorretto da muraglione di villa Aldobrandini, tagliato poi da via Nazionale. I resti delle terme furono distrutti con la costruzione di Palazzo Rospigliosi e con l'apertura della via. Le terme erano piuttosto piccole ed esclusive, soprattutto se confrontate con le vicine terme di Diocleziano, grandiose ma dalla clientela sicuramente \"popolare\". Da queste terme provengono le statue dei Dioscuri poste attualmente alla base dell'obelisco del Quirinale nella omonima piazza, due statue di Costantino (una oggi nella basilica di San Giovanni in Laterano e una sulla balaustra di piazza del Campidoglio), una di suo figlio Costantino II come cesare.\nA Roma Costantino fece costruire la prima basilica cristiana, San Giovanni in Laterano (314-324?), posta accanto al palazzo Lateranense che assegn\u00f2 al vescovo, dove forse aveva risieduto gi\u00e0 Massenzio. Altri edifici di culto furono la chiesa dei Santi Marcellino e Pietro, il mausoleo per la madre Elena (oggi Tor Pignattara) e una piccola basilica sul luogo della tomba dell'apostolo Pietro, poi trasformata in grande basilica a cinque navate, modellata su San Giovanni, a partire dal 324 e terminata da Costantino II. Altre basiliche del periodo furono la Basilica di San Lorenzo fuori le mura (dal 315) e l'antica basilica di San Pietro in Vaticano (326-333). Novit\u00e0 delle basiliche costantiniane rispetto al loro modello (le basiliche civili romane) furono il transetto, di origine ancora discussa, e l'arco trionfale che inquadra l'abside sul lato minore. Si diffuse inoltre la copertura a capriate piuttosto che con le volte di gittate in opera cementizia.\nLa chiesa di Santa Costanza era il mausoleo per la figlia di Costantino, Costantina, ed era impostato a pianta centrale con una cupola poggiante su un anello di doppie colonne. Oggi \u00e8 una chiesa sita in via Nomentana, all'interno del complesso monumentale di Sant'Agnese fuori le mura. Fu fatto costruire nel 350, come proprio mausoleo, da Costantina, figlia di Costantino I, a ridosso della Basilica costantiniana, presso la sepoltura di sant'Agnese, della quale Costantina era una devota. Vi furono sepolte sia Costantina sia la sorella Elena. L'edificio fu detto \"di Santa Costanza\" a seguito del fatto che Costantina erroneamente fu scambiata per una santa."}
{"id": "118072", "revid": "174925", "url": "https://it.wikipedia.org/wiki?curid=118072", "title": "MIMD", "text": "Multiple Instruction stream Multiple Data stream (MIMD) \u00e8 un'architettura parallela in cui unit\u00e0 di elaborazione distinte eseguono simultaneamente elaborazioni su flussi di dati diversi. Esempi di questa architettura sono i sistemi multiprocessore, i transputer o i computer collegati in rete per le elaborazioni distribuite.\nIn configurazione multiprocessor le CPU possono condividere dati allocati in memoria comune accessibile via bus di sistema.\nArchitettura MIMD.\nNel modello di calcolo MIMD ci sono pi\u00f9 processori che operano in parallelo in modo asincrono. Ciascun processore esegue un programma (o istruzione) diverso su dati diversi. In un singolo (ma grande) problema, ogni processore risolve un sotto-problema.\nLa comunicazione tra i vari processori avviene sia mediante la memoria condivisa (si parla di processori \"tightly coupled\", strettamente accoppiati), sia per mezzo di una rete di interconnessione (multi computer debolmente accoppiati o \"loosely coupled\").\nArchitettura MIMD multiprocessore.\nNell'architettura MIMD multiprocessore, i processori condividono le variabili (o strutture di dati) in una memoria comune. La comunicazione avviene mediante la condivisione della memoria.\nPer questo motivo i processori necessitano di alcuni meccanismi di controllo che risolvano il probabile conflitto di scrittura in memoria da parte di due o pi\u00f9 processori contemporaneamente.\nIn questa architettura il calcolo \u00e8 molto veloce in quanto tutti i processori accedono simultaneamente alla memoria condivisa, per\u00f2 c'\u00e8 da dire che tale architettura \u00e8 anche molto complessa in quanto devono essere presenti numerosi circuiti di decodifica tra i processori, ma soprattutto ci vuole una memoria molto grande e quindi molto costosa.\nArchitettura MIMD multi computer.\nNell'architettura MIMD multi computer ogni processore ha una memoria propria. I vari processori comunicano tra loro mediante uno scambio di messaggi definito \"message passing\".\nLa comunicazione tra i vari processori \u00e8 affidata a una rete di interconnessione che consente a ciascun processore di trasmettere dati a qualunque altro processore presente nella stessa rete. I processori possono anche essere fisicamente lontani, come capita nei sistemi distribuiti.\nPer\u00f2 siccome le prestazioni calano in funzione della qualit\u00e0 di comunicazione tra i processori, non \u00e8 consigliato creare una rete che copra enormi distanze, pena la velocit\u00e0 di scambio dei dati.\n\u00c8,comunque, molto complicato progettare una rete per molti processori. La rete viene progettata come una macchina \"special-purpose\" dove la sua topologia intrinseca \u00e8 una caratteristica distintiva di un \"tipo\" di multi computer.\nLa complessit\u00e0 della rete \u00e8 valutata in gradi (numero di connessioni che si dipartono da ogni nodo) e in diametro (distanza minima, espressa in numero di nodi, tra 2 nodi pi\u00f9 lontani).\nPi\u00f9 il grado \u00e8 elevato e pi\u00f9 piccolo \u00e8 il diametro, implicano rispettivamente un elevato parallelismo nella comunicazione e velocit\u00e0 di comunicazione pi\u00f9 elevata.\nSono esempi di reti multi computer le reti a stella, ad albero, a cubo, a griglia, ad anello, a mesh e la rete completa (tutte le tipologie di rete fuse insieme)."}
{"id": "118075", "revid": "123834114", "url": "https://it.wikipedia.org/wiki?curid=118075", "title": "SIMD", "text": "Single Instruction stream, Multiple Data stream (SIMD) consiste in un elevato numero di processori identici che eseguono la stessa sequenza di istruzioni su insiemi di diversi di dati. I processori SIMD sono spesso usati dai supercomputer e con alcune varianti anche nei moderni microprocessori.\nIl modello SIMD \u00e8 composto da un'unica unit\u00e0 di controllo che esegue una istruzione alla volta controllando pi\u00f9 ALU che operano in maniera sincrona.\nAd ogni passo, tutti gli elementi eseguono la stessa istruzione scalare, ma ciascuno su un dato differente.\nUn elaboratore basato su questo modello \u00e8 anche detto Array Processor.\nIn passato venivano prodotti un numero elevato di dispositivi dedicati allo svolgimento di compiti specifici. Usualmente questi dispositivi erano DSP opportunamente programmati. La differenza fondamentale tra le istruzioni SIMD e i DSP \u00e8 che questi sono dotati di un set di istruzioni completo e quindi sono in grado di svolgere teoricamente qualsiasi compito. Invece le istruzioni SIMD sono progettate per manipolare elevate quantit\u00e0 di dati in parallelo e per le usuali operazioni si appoggiano ad un altro insieme di istruzioni usualmente gestito dal microprocessore. Inoltre i DSP tendono a includere un certo numero di istruzioni dedicate ad elaborare tipi specifici di dati come possono essere i dati audio o video mentre le istruzioni SIMD vengono utilizzate per elaborare dati generici.\nVantaggi.\nNell'elaborazione di dati multimediali spesso si incontrano algoritmi che possono avvantaggiarsi di un'architettura SIMD. Per esempio per cambiare la luminosit\u00e0 di un'immagine un microprocessore dovrebbe caricare ogni pixel che compone l'immagine nei suoi registri, effettuare la modifica della luminosit\u00e0 e poi salvare i risultati in memoria. Un processore SIMD eseguirebbe prima un'istruzione che caricherebbe con un'unica operazione un certo numero di pixel (il numero preciso dipende dall'architettura) poi il processore modificherebbe tutti i dati in parallelo e in seguito li salverebbe tutti contemporaneamente in memoria. Eseguire le operazioni a blocchi invece che agire sui singoli pixel rende le operazioni molto pi\u00f9 efficienti dato che i moderni computer sono progettati per trasferire i dati a blocchi e sono inefficienti nei singoli accessi alla memoria.\nUn altro vantaggio deriva dal fatto che tipicamente le istruzioni SIMD sono sempre in grado di manipolare tutti i dati caricati contemporaneamente: Quindi se un processore SIMD \u00e8 in grado di caricare 8 dati, questo sar\u00e0 anche in grado di processarli tutti contemporaneamente. Anche i microprocessori superscalari sono in grado di elaborare pi\u00f9 dati contemporaneamente ma con un'efficienza inferiore.\nSvantaggi.\nLe architetture basate su SIMD richiedono un numero elevato di registri e quindi a volte i progettisti per ridurre i costi decidono di utilizzare i registri della FPU. Questa scelta rende impossibile utilizzare istruzioni SIMD e FPU contemporaneamente a meno di lenti cambi di contesto. Questo era l'approccio scelto da Intel per le istruzioni MMX che infatti sono notoriamente lente se associate a operazioni in virgola mobile. Va anche considerato che la programmazione parallela \u00e8, generalmente, pi\u00f9 complessa rispetto alla programmazione scalare e quindi richiede molto pi\u00f9 tempo e competenze da parte del programmatore.\nLimiti.\nIl limite intrinseco delle architetture di tipo SIMD \u00e8 dato dalla legge di Amdahl relativa alla frazione parallelizzabile. La legge esprime il concetto che il livello massimo di parallelizzazione ottenibile \u00e8 limitato superiormente dalla cosiddetta frazione non parallelizzabile di codice presente nel sorgente del programma da eseguire. Quindi un programma che gira su una architettura SIMD non potr\u00e0 essere mai eseguito in meno tempo di quello necessario ad eseguire la frazione di codice che non \u00e8 parallelizzabile. \nStoria.\nIl primo utilizzo di istruzioni SIMD si ebbe nei computer vettoriali, specialmente in quelli prodotti dalla Cray negli anni 70.\nLe macchine successive preferirono utilizzare un numero relativamente elevato di semplici processori. Esempi di questo tipo di macchine sono:\nE molte altre macchine meno conosciute\nRecenti computer SIMD.\nNegli ultimi anni sono strati prodotti molti microprocessori dotati di istruzioni SIMD di media dimensione (64 o 128 bit). Nel 1994 i processori PA-RISC vennero dotati delle istruzioni MAX. Attualmente istruzioni SIMD sono incluse in quasi tutti i microprocessori, tra i quali ricordiamo PowerPC, con le istruzioni AltiVec, le Intel MMX, SSE, SSE2, SSE3 e SSE4, l'AMD 3DNow!, ARM con la tecnologia NEON, le istruzioni SPARC VIS, le PA-RISC MAX e le MIPS MDMX e MIPS-3D.\nQueste istruzioni generalmente includono tutte le principali operazioni di elaborazione sui vettori e le matrici. Spesso queste istruzioni includono elaborazioni tridimensionali. Le moderne schede grafiche sono dotate di processori SIMD dedicati che sgravano la CPU di elaborazioni onerose legate alla visualizzazione tridimensionale. Alcuni processori includono istruzioni dedicate all'elaborazione dei segnali, queste operazioni vengono utilizzate per codificare/decodificare i flussi video per velocizzare gli algoritmi di compressione.\nSoftware.\nNei personal computer lo sviluppo di software SIMD inizialmente \u00e8 proceduto con lentezza. Questo \u00e8 stato dovuto a due problemi concomitanti. Il primo problema era dovuto al fatto che Intel e AMD per risparmiare avevano deciso di utilizzare come registri per le istruzioni SIMD i registri della FPU e questa scelta progettuale deprimeva le prestazioni del software SIMD. Il secondo problema era le gestione deficitaria dei compilatori. Inizialmente i compilatori non erano in grado di gestire efficacemente le istruzioni SIMD e quindi spesso i programmatori che intendevano utilizzare queste istruzioni erano costretti a scrivere estese porzioni di codice in Assembly.\nNonostante la partenza lenta del software SIMD su macchine x86 in seguito i compilatori migliorarono e Intel rilasci\u00f2 le istruzioni SSE che risolvevano i maggiori problemi delle precedenti istruzioni SIMD. Infatti attualmente il software SIMD si sta diffondendo rapidamente.\nNei sistemi prodotti da Apple il software SIMD invece si \u00e8 diffuso quasi subito. I processori utilizzati da Apple utilizzavano le istruzioni SIMD AltiVec, notevolmente pi\u00f9 performanti delle istruzioni MMX di Intel. Inoltre i programmatori di sistemi Apple ebbero a disposizione quasi subito buoni compilatori per istruzioni SIMD prodotti da Motorola, IBM e dal progetto GNU. Inoltre Apple punt\u00f2 molto sulle istruzioni SIMD infatti molti suoi programmi come QuickTime e iTunes utilizzano istruzioni SIMD.\nApplicazioni commerciali.\nSpesso i processori SIMD vengono utilizzati per le applicazioni audio/video e per gestire la grafica tridimensionale. Infatti all'interno della console PlayStation 2 della Sony \u00e8 montato un processore SIMD che utilizza vettori a quattro dimensioni e provvede a gestire la grafica dei videogiochi.\nUn processore vettoriale \u00e8 il Cell. Questo processore viene sviluppato da IBM in congiunzione con Toshiba e Sony. Il processore \u00e8 dotato di un certo numero di unit\u00e0 SIMD dotate di RAM indipendente e di un processore classico utilizzato per eseguire le istruzioni non SIMD. Questo processore \u00e8 sviluppato per essere utilizzato dalle applicazioni che fanno un utilizzo intenso della grafica tridimensionale, infatti \u00e8 stato utilizzato dalla PlayStation 3."}
{"id": "118077", "revid": "2", "url": "https://it.wikipedia.org/wiki?curid=118077", "title": "Equatore terrestre", "text": ""}
{"id": "118078", "revid": "154893", "url": "https://it.wikipedia.org/wiki?curid=118078", "title": "SISD", "text": "Single Instruction stream, Single Data stream (SISD) \u00e8 un'architettura in cui una singola unit\u00e0 di elaborazione esegue un singolo flusso di dati. Corrisponde alla classica architettura di von Neumann utilizzata in quasi tutti i personal computer anche se \u00e8 ormai obsoleta.\nMacchina SISD.\nNell'architettura SISD \u00e8 possibile eseguire un'unica istruzione per volta su un unico dato, eseguendo le istruzioni una dopo l'altra come previsto dal paradigma imperativo.\nLimiti dell'architettura SISD.\nUn importante limite della architettura SISD \u00e8 la singola connessione tra il processore e la memoria. Siccome l'accesso alla memoria \u00e8 limitato soltanto a un'operazione alla volta, insorge il classico problema definito come \"collo di bottiglia\", generando un rallentamento generalizzato.\nPossibili soluzioni.\nAlcune soluzioni individuate sono:\nMacchina SISD con prefetching.\nSovrapposizione \"temporale\" della fase di fetch ed execute di due successive istruzioni.\nL'elaboratore ha due unit\u00e0 hardware separate per eseguire la fase di fetch e di execute.\nQuesta tecnica non tiene conto di alterazioni della sequenza di esecuzione.Esempio : in presenza di istruzioni di saltoI cambiamenti di sequenza non consentono di sfruttare i guadagni temporali dovuti al prefetching, ma neanche rallentano l'esecuzione rispetto al modello prefetching.\nIl Pipelining su SISD.\nIl \"pipelining\" prevede sia l'esecuzione di una istruzione divisa in pi\u00f9 fasi (anche chiamati stadi) che la sovrapposizione temporale degli stadi di pi\u00f9 istruzioni, dove ogni stadio \u00e8 gestito da una unit\u00e0 hardware dedicata.\nIl pipelining su SISD premette l'operazione in parallelo di pi\u00f9 istruzioni situate a diversi stadi.\nIl pipelining non esegue pi\u00f9 velocemente le istruzioni, ma fa aumentare la frequenza di completamento delle istruzioni, cio\u00e8 fa aumentare il numero di istruzioni eseguite al secondo (\"Throughtput\").\n Throughtput = Num_operazioni/ciclo\nDi solito le pipeline hanno 5 stadi fondamentali. Una pipeline da X stadi elabora N istruzioni in un periodo di tempo pari a X+(N-1) cicli di clock, invece un processore senza pipeline impiega X*N cicli di clock.\nIl guadagno massimo (rendimento) \u00e8 dato dall'indice di Speed_up cos\u00ec definito:\ncodice_1\nProblemi del pipelining.\nIn presenza di stalli il guadagno di una pipeline si riduce sia a causa della dipendenza tra le istruzioni sia a causa della presenza di istruzioni di salto (jump point), in quanto non si conosce a priori la prossima istruzione da eseguire.\nNell'architettura RISC il pipelining consente di raggiungere elevate velocit\u00e0 di calcolo.\nNell'architettura CISC i vantaggi del pipelining non vengono sempre sfruttati a causa della presenza di istruzioni complesse che utilizzano tutte le fasi del pipelining rallentando quelle semplici."}
{"id": "118081", "revid": "110157", "url": "https://it.wikipedia.org/wiki?curid=118081", "title": "Lifetime value", "text": "Il Lifetime Value (LTV) \u00e8 un indicatore che misura i profitti prevedibili in base alla relazione con i clienti, a partire dal loro comportamento d'acquisto.\nPer calcolare il LTV \u00e8 necessario un database clienti che contenga lo storico dei loro acquisti. Poi, con l'ausilio di software come Excel, \u00e8 possibile realizzare una tabella \"LTV\", utilizzando alcuni indicatori ricavati dal database clienti.\nIl pi\u00f9 importante \u00e8 il Retention Rate (RR) che indica la percentuale di clienti rimasti attivi da un anno all'altro.\nIl profitto totale (pari al fatturato totale meno i costi variabili totali) va moltiplicato per il \"tasso di sconto\", poich\u00e9 si sta calcolando un profitto futuro. Il valore scontato ottenuto va poi ripartito per il numero di clienti iniziale: il risultato \u00e8 il LTV.\nNaturalmente questo calcolo va effettuato per pi\u00f9 di un periodo: in ciascuno vanno considerati solo i clienti rimasti dal periodo \"T1\" (il RR in azione!) e osservare il variare del LTV.\nLa misurazione dei risultati del programma di Customer relationship management avviene in questo modo:\nPer maggiori approfondimenti, si rimanda a questi articoli in italiano."}
{"id": "118085", "revid": "104458", "url": "https://it.wikipedia.org/wiki?curid=118085", "title": "Lingua romancia", "text": "Il romancio (\"rumantsch\", \"romontsch\", \"rumauntsch\") \u00e8 una lingua romanza parlata in Svizzera. Appartiene al sottogruppo delle lingue retoromanze e come tale ha grandi affinit\u00e0 con il ladino e con il friulano, entrambi parlati in Italia.\nEstensione del romancio.\nIl romancio viene parlato oggi solo in alcuni territori isolati del cantone svizzero dei Grigioni. Secondo il censimento federale, nel 1990 vi erano ancora persone che parlavano regolarmente il romancio, di cui come lingua madre. Nel 2000 soltanto persone hanno affermato di parlare il romancio come lingua principale.\nIl romancio nella sua globalit\u00e0 fu riconosciuto, con la votazione popolare del 20 febbraio 1938, come la quarta lingua nazionale della Svizzera, inizialmente tuttavia senza il carattere di una lingua ufficiale; in seguito ad un'altra votazione, il 10 marzo 1996 l'idioma romancio divenne ufficiale \"nei rapporti con le persone di lingua romancia\" all'interno del Paese.\nCon la nuova Costituzione federale del 1999 la lingua ha ora ottenuto il rango di lingua amministrativa (ognuno dei cinque dialetti principali ha la stessa dignit\u00e0 degli altri). Per questo motivo il romancio \u00e8 lingua veicolare nelle scuole dei comuni di lingua romancia. Vi sono anche dei programmi televisivi (offerti soprattutto dalla RTR) e giornali (come La Quotidiana) in questa lingua.\nStoria del romancio.\nIn origine il territorio oggi occupato da popolazioni di lingua romancia era forse insediamento dei Celti e, probabilmente solo nella parte orientale dell'attuale canton Grigioni, dei Reti. Per quanto riguarda la classificazione della lingua retica, non ci sono dati certi; si suppone tuttavia che la lingua retica non fosse indo-europea, ma ricostruzioni affidabili non sono possibili a causa dei reperti soltanto parziali dei Reti; \u00e8 possibile che esistesse una parentela abbastanza stretta tra il reto e l'etrusco, ma anche questa ipotesi rimane incerta.\nI popoli celti e reti furono sottomessi nel 15 a.C. durante la campagna delle Alpi dai Romani, che portarono nel territorio il latino (principalmente nella forma semplificata parlata dal popolo e dai militari).\nNon si sa quanto velocemente sia stata latinizzata questa regione; il processo, in ogni caso, deve essere durato (come anche in altre zone) diversi secoli. Alla fine dell'antichit\u00e0, secondo , le parlate preromane originarie verosimilmente si erano estinte, lasciando solo pochi prestiti nel latino provinciale. Questi prestiti si riferiscono soprattutto ad elementi della flora e della fauna alpine, cos\u00ec come a caratteristiche peculiari del territorio; per esempio, dal retico provengono \"(a)gnieu\" 'nido d'aquila o di uccelli rapaci', \"crap\" 'pietra, sasso', \"grusaida\" 'rosa delle Alpi', \"izun\" 'mirtillo nero', \"schember\" 'pino cembro', \"tschess\" 'avvoltoio', \"urblauna\" 'pernice bianca'. Alcuni celtismi includono, per esempio, \"carmun\" 'donnola', l'engadinese \"disch\u00f6l\", \"d\u00f6schel\" 'folletto maligno', \"dratg\" 'vaglio per il grano', l'alto engadinese \"giop\" 'ginepraio', \"giutta\" 'grani d\u2019orzo, orzo pestato', \"glitta\" 'melma', \"grava\" 'smottamento, petrisco accumulato dalla frana', \"marv\" 'rigido, insensibile al freddo', \"mat\" 'ragazzo' ~ \"matta\" 'ragazza' (cfr. l'alessandrino \"mata\" per 'ragazza'), \"mellen\" 'giallo', \"tegia\" 'malga, baita d'alpe, cascina di maggengo', \"trutg\" 'sentiero, passaggio a piedi sui monti', \"tschigrun\" 'Zieger (formaggio fresco)', \"umblaz\" 'chiovolo: corda o anello che unisce il giogo al timone (carro, aratro)'.\nNell\u2019Alto Medioevo l\u2019area abitata dalle popolazioni latine protoromance doveva essere molto maggiore , estendendosi su quasi tutta l\u2019attuale Svizzera tedesca e fino alla Baviera meridionale verso nord, mentre a est doveva estendersi almeno sino all\u2019attuale Austria centrale. A partire dall'VIII/IX secolo la regione entr\u00f2 nell'area di influenza germanica, e nel corso del tempo il tedesco divenne progressivamente lingua ufficiale, mentre le parlate evolutesi dal latino volgare (il romancio, appunto) venivano considerate come una disprezzata \u00ablingua di contadini\u00bb.\nLa pi\u00f9 antica attestazione scritta del romancio \u00e8 la prova di penna di W\u00fcrzburg. I primi testi in romancio che siano giunti fino a noi sono traduzioni di prediche tenute in latino: solo all'epoca della riforma protestante cominciarono a stabilizzarsi degli standard scritti nei diversi idiomi romanci, e si pubblicarono interi testi scritti in questa lingua (per lo pi\u00f9 innari, bibbie, catechismi).\nLa ragione principale per cui per secoli non si svilupp\u00f2 uno standard unitario per tutti gli idiomi, e per cui il romancio continu\u00f2 a perdere terreno a vantaggio della lingua tedesca, fu la mancanza di un centro politico e culturale romancio. La citt\u00e0 di Coira, l'unica che avrebbe potuto assurgere ad una simile funzione in quanto sede vescovile, fin\u00ec sotto l'influsso germanico gi\u00e0 in epoca antica, e a partire dal XV secolo era gi\u00e0 una citt\u00e0 di sola lingua tedesca. Solo in tempi recenti, cio\u00e8 dall'inizio del XX secolo, si \u00e8 potuto costituire in citt\u00e0 un centro culturale per la lingua romancia, in seguito all'emigrazione dei parlanti dalle vallate dei dintorni; da questo centro, oggi, partono impulsi importanti verso le terre originarie dei suoi parlanti. Quest'evoluzione si sviluppa con la crescente formazione di una coscienza linguistica romancia, che mancava ancora in larga parte prima del XIX secolo.\nProprio a met\u00e0 del XIX secolo si afferm\u00f2 anche il termine \"reto-romancio\" in riferimento a questa lingua; esso richiama il nome della provincia romana della Rezia, che tuttavia comprendeva un territorio assai pi\u00f9 esteso di quello abitato dai Reti, che, vivevano soltanto nell'estrema parte orientale dei Grigioni, cio\u00e8 nell'Engadina inferiore e in Val Monastero (\"Val M\u00fcstair\"). La parentela del romancio con il retico potrebbe, quindi, essere soltanto un mito. Tuttavia continua ad essere sorprendente, per la linguistica attuale, il fatto che elementi della lingua e della cultura degli abitanti delle Alpi sottomessi all'impero romano - chiunque essi siano stati - si siano mantenuti a tutt'oggi. Quindici secoli di germanizzazione, di fatto, non sono riusciti a portare all'estinzione totale la lingua romancia, cos\u00ec come, anteriormente, sei secoli di latinizzazione non erano riusciti a cancellare del tutto la lingua e la cultura della popolazione pre-romana, probabilmente celtica, che vi viveva: un'eco della lingua pre-romana e della sua cultura rivive ancora oggi nel romancio, sebbene in pochi termini. \nChe in passato la lingua romancia fosse parlata in un territorio notevolmente pi\u00f9 ampio, lo si nota dalla toponimia, cos\u00ec come anche dai molti prestiti nelle regioni oggi di lingua tedesca nei cantoni di Svitto, Glarona e San Gallo. I toponimi dimostrano che ancora nell'alto Medioevo e in parte anche in tempi pi\u00f9 recenti, il confine linguistico si trovava pi\u00f9 ad ovest, presso il distretto di Gaster, il Lago di Walenstadt (il cui nome deriva dal tedesco \"welsch\", termine che indicava proprio chi parla una lingua romanza) e nella valle del Reno al \u00abSalto del Cervo\u00bb (Hirschensprung). In Austria, buona parte del Vorarlberg e della parte occidentale del Tirolo erano di lingua romancia; fino al XVIII secolo era romancia anche parte dell'alta Val Venosta, come pure il villaggio di Tubre in Val Monastero (Sud Tirolo). Inoltre, ancora oggi vengono parlati dei dialetti con caratteristiche romance in Val di Sole, nelle valli di Pejo e Rabbi, nonch\u00e9 a Livigno.\nSolo in epoca tarda (dopo l'XI secolo) furono germanizzate quelle regioni i cui toponimi non sono accentati sulla prima sillaba, per esempio Bad Ragaz, Sargans, Vaduz (che deriva dal latino \"aquaeductus\" \u2018acquedotto\u2019), il Montafon, Tschagguns e Galt\u00fcr.\nParentela con il ladino dolomitico e con il friulano.\nDa un punto di vista linguistico sussiste una tra il romancio e il ladino dolomitico, come anche con la lingua friulana, non solo nell'ovvia comune derivazione dal latino, ma in altre caratteristiche peculiari di grammatica e fonetica che hanno accomunato lo sviluppo di queste tre lingue. Per questo motivo le tre lingue sono state riunite in senso lato nel gruppo linguistico \u00abreto-romanzo\u00bb, confortato in senso storico-geografico dall'antica continuit\u00e0 geografica dei tre gruppi linguistici (che si \u00e8 persa del tutto solo nel tardo medioevo, con la germanizzazione e il regresso dei parlanti del ladino dolomitico).\nQuesto sottogruppo all'interno delle lingue romanze, che sta in stretta connessione con la Questione ladina, \u00e8 stato tuttavia contestato, soprattutto per ci\u00f2 che concerne l'affermazione secondo cui l'evoluzione simile dei tre gruppi linguistici sarebbe imputabile ad un comune substrato linguistico retico, antecedente alla latinizzazione dell'area. La ricerca linguistica non \u00e8 finora riuscita a confermare che tale comune substrato retico sia esistito veramente, viste anche le scarse conoscenze della antica lingua retica e visto anche che le popolazioni preromane dell'intera area furono solo in parte retiche, essendo presenti e forse prevalenti gruppi celtici stabili, soprattutto nelle regioni grigionese (ad ovest) e carnica (ad est).\nLe cinque varianti e il \"romancio grigionese\".\nPer via della posizione remota di molte localit\u00e0 e vallate del cantone dei Grigioni, si sono sviluppati diversi dialetti romanci, che possono essere suddivisi in cinque gruppi (l'elenco segue la diffusione da est ad ovest):\nL'alto engadinese e il basso engadinese vengono riuniti dai parlanti romancio sotto il nome di \"rumantsch ladin\": (\u00abChara lingua da la mamma, t\u00fc sonor rumantsch ladin...\u00bb \u00e8 l'incipit di una nota poesia dell'engadinese Gudench Barblan).\nOgnuno di questi cinque idiomi ha sviluppato una lingua scritta, che comunque rappresenta gi\u00e0 un compromesso tra i diversi dialetti locali.\nL'ultimo tentativo di creare uno standard scritto per tutti gli idiomi romanci \u00e8 stato fatto dalla Lia Rumantscha, che per statuto lavora per mantenere e promuovere le lingue romance. Il risultato \u00e8 stato il romancio grigionese.\nDal 1982 il romancio grigionese \u00e8 la lingua amministrativa ufficiale di comunicazione tra la popolazione di lingua romancia.\nTuttavia il romancio grigionese non \u00e8 stato accolto con entusiasmo. Molti grigionesi, non solo romanci, trovano l'uso nella comunicazione orale impraticabile e temono oltretutto che la lingua artificiale porti alla morte definitiva delle varianti locali. Altri sono ottimisti e rimandano all'esempio della lingua scritta tedesca, che non \u00e8 sostanzialmente riuscita ad influenzare i dialetti della svizzera tedesca.\nNell'agosto del 2003 il parlamento cantonale dei Grigioni ha stabilito che il materiale di formazione in lingua romancia nella scuola elementare, che fino ad allora era stato pubblicato soltanto nei cinque idiomi tradizionali, dovesse essere pubblicato gradualmente soltanto in romancio grigionese. Nel 2011, tuttavia, questa decisione \u00e8 stata revocata.\nFonologia e ortografia.\nCaratteristici del romancio sono due consonanti affricate assenti sia nelle lingue romanze sia in quelle germaniche (ma presenti, ad esempio, in ungherese e nelle lingue slave): \nGrammatica.\nMorfologia.\nIl romancio ha, come le altre lingue romanze, solo due generi: il maschile e il femminile (i bambini di madrelingua romancia che studiano tedesco a scuola notano subito la differenza dell'articolo tedesco: \"der\", \"die\", \"das\", presente in tre generi).\nI sostantivi non sono declinati, ma la categoria grammaticale \u00e8 espressa attraverso l'ordine delle parole."}
{"id": "118092", "revid": "661526", "url": "https://it.wikipedia.org/wiki?curid=118092", "title": "SSE", "text": ""}
{"id": "118095", "revid": "1318658", "url": "https://it.wikipedia.org/wiki?curid=118095", "title": "Ali bin Hamud di Zanzibar", "text": "Ali govern\u00f2 Zanzibar dal 20 luglio 1902 al 9 dicembre 1911, succedendo al trono dopo la morte di suo padre, il settimo sultano. Mantenne la carica solo per un breve periodo a causa di una malattia. Nel 1911 abdic\u00f2 in favore di suo cognato Sayyid Khalifa bin Harub Al-Busaid nono sultano di Zanzibar."}
{"id": "118097", "revid": "2166030", "url": "https://it.wikipedia.org/wiki?curid=118097", "title": "George Herbert (poeta)", "text": "Viene commemorato come santo dalla Chiesa anglicana, che lo ricorda il 27 febbraio e da quella luterana che lo inserisce nel proprio calendario dei santi al 1\u00ba marzo.\nBiografia.\nNonostante sia vissuto solo fino a 40 anni, la sua importanza, come poeta \u00e8 sempre pi\u00f9 aumentata anche se, \u00e8 da notare, nessuna delle sue opere \u00e8 stata pubblicata mentre era in vita. I poemi dei suoi ultimi anni, scritti quando era pastore a Bemerton vicino a Salisbury sono tra i pi\u00f9 riusciti della letteratura del suo tempo, combinando una profonda spiritualit\u00e0 con una inesausta sperimentazione ed il loro linguaggio rimane fresco e ispirato anche ai nostri giorni.\nLa famiglia di Herbert era ricca, eminente, intellettuale ed amante dell'arte, la madre, Magdalen, era patrona e amica di John Donne e altri poeti, il fratello Edward Herbert, primo barone di Cherbury, nominato cavaliere e Lord Herbert di Cherbury da re Giacomo I d'Inghilterra, Fu un poeta e filosofo che cercava di riconciliare il Cristianesimo con il razionalismo ed \u00e8 spesso citato come il \"padre del deismo inglese\".\nHerbert bilanci\u00f2 una iniziale carriera secolare con gli ultimi anni di contemplazione teologica e di umile lavoro parrocchiale.\nDopo aver conseguito la laurea al Trinity College di Cambridge Herbert ebbe il posto di \"pubblico oratore\" di Cambridge, responsabile di porgere ampollosi saluti in latino ai visitatori importanti; una posizione cui probabilmente teneva date le sue capacit\u00e0 poetiche. Nel 1624 divenne membro del Parlamento. Entrambe queste attivit\u00e0 indicano un intento di intraprendere una carriera a Corte. Tuttavia, nel 1625 si verifico la morte di Giacomo I, che aveva mostrato di favorirlo e forse di volerlo nominare ambasciatore. Da qui la scelta -per certi versi pragmatica - di Herbert di scegliere quella che probabilmente era la sua iniziale inclinazione: una carriera nella Chiesa d'Inghilterra.\nNel 1626 prese gli ordini e la cura di una parrocchia rurale nel Wiltshire a circa 75 miglia a sud ovest di Londra dove si rivel\u00f2 un onesto e coscienzioso pastore, attento alla cura spirituale e anche fisica dei parrocchiani.\nSul letto di morte consegn\u00f2 il manoscritto \"The Temple\" (il Tempio), la sua raccolta di poesie, a Nicholas Ferrar, il fondatore di una comunit\u00e0 religiosa semi-monastica a Little Gidding (un nome oggi molto pi\u00f9 conosciuto attraverso le poesie di T.S.Eliot). Herbert chiede a Ferrar di pubblicare le poesie se le riteneva capaci di \"essere di aiuto a qualche anima bisognosa\" oppure di bruciarle. Prima del 1680 \"The Temple\" aveva raggiunto le tredici edizioni.\nSempre postumo nel 1652 venne pubblicato \"Priest to the Temple, or, The Country Parson his Character and Rule of Holy Life\" (Sacerdote al tempio o il parroco di campagna, suo carattere e ruolo nella vita spirituale), trattato sulla devozione, in prosa.\nIl poeta Herbert \u00e8 costantemente alla ricerca di ci\u00f2 che Jacques Derrida ha chiamato un \"significare trascendentale\", il numero dei nomi di Dio, l'ultima sillaba del tempo registrato, la divina estensione del Libro della Genesi (\"In principio Dio disse...\"), sospiro che restituisce come rivelato e conoscibile tutto ci\u00f2 che \u00e8 stato finora detto e scritto: la vita e la parola come una sacra inscrizione.\nUn esempio.\n\"Deniall\"\nIl secondo verso diverso dagli altri, scorrevoli e ritmati, letteralmente canta la contorsione zoppicante causata dal mancato ascolto del fedele da parte di Dio\nma si trasforma, nel festoso stormo di campane quando, nell'ultimo verso giunge alfine, la Grazia:\nHerbert ha avuto una grande influenza sui poeti romantici da Coleridge a Emily Dickinson e Hopkins, fino al grande T.S.Eliot. Molto studiato dalla critica strutturalista, alla ricerca di uno storico esempio che desse corpo all'importanza della struttura nella poesia. Herbert era l'ideale per il carattere sperimentale di molte delle sue opere; fra tutte \"The altar\" (L'altare) e \"Easter wings\" (Ali di Pasqua), in cui le parole vengono ordinate a disegnare ali d'angelo orizzontali o il profilo di un altare, dove la struttura da interna si fa esterna e si inoltra nella ricerca della forma fino al limite dell'impostazione tipografica."}
{"id": "118100", "revid": "1812835", "url": "https://it.wikipedia.org/wiki?curid=118100", "title": "Bosone di gauge", "text": "I bosoni di gauge sono bosoni elementari mediatori delle forze fondamentali della natura.\nIl termine si riferisce al fatto che le interazioni fondamentali sono descritte da teorie di gauge in cui le forze si esercitano mediante lo scambio di particelle che sono bosoni. I bosoni di gauge la cui esistenza \u00e8 stata provata sperimentalmente appartengono al gruppo dei bosoni vettori.\nTipi di bosoni di gauge.\nNel Modello standard ci sono tre tipi di bosoni di gauge: i fotoni, i gluoni e i bosoni W e Z, responsabili rispettivamente della forza elettromagnetica, nucleare forte e nucleare debole. Essendo bosoni vettori hanno spin uguale a 1. I fotoni e i gluoni sono senza massa, mentre i bosoni W e Z sono massivi. A causa del confinamento di colore non possono esistere gluoni isolati, per lo meno a basse energie: l'unico stato ammesso sono le \"glueballs\", letteralmente palle di colla, stati con carica di colore netta uguale a zero costituiti da pi\u00f9 gluoni.\nAspetti teorici.\nIn una teoria di gauge quantizzata i bosoni di gauge sono quanti dei campi di gauge. Le loro interazioni sono descritte nella lagrangiana di Yang-Mills, di conseguenza ci sono tanti bosoni di gauge quanti sono i generatori del gruppo di gauge. Per esempio, gli 8 generatori di SU(3) corrispondono ad 8 differenti variet\u00e0 di gluoni nella cromodinamica quantistica (QCD).\nPerch\u00e9 sia conservata l'invarianza di gauge i bosoni di gauge sono descritti matematicamente da equazioni di campo per particelle prive di massa e di conseguenza per forze a lungo raggio. La contraddizione tra questa teoria e l'evidenza sperimentale riguardante il corto raggio della interazione elettrodebole ha richiesto ulteriori approfondimenti teorici sfociati nel meccanismo di Higgs, che conduce a bosoni W e Z massivi a partire da particelle inizialmente senza massa. \nIl gravitone.\nIl gravitone \u00e8 un quarto bosone di gauge ipotizzato come il trasportatore della forza di gravit\u00e0.\nLa sua esistenza \u00e8 prevista in diversi modelli di gravit\u00e0 quantistica, ma non esiste ancora una teoria completa e neppure ne esiste una evidenza sperimentale. Diversamente dagli altri bosoni di gauge, il gravitone avrebbe spin 2 anzich\u00e9 1, per cui sarebbe un bosone tensore di rango 2 e non un bosone vettore.\nBosoni X e Y.\nNella teoria della grande unificazione, i bosoni X e Y sono le particelle elementari ipotetiche, analoghe ai bosoni W e Z, responsabili di un nuovo tipo di forza prevista dalla teoria stessa. Quando un bosone collassa una quantit\u00e0 di energia multipla sotto forma di raggi gamma fuoriesce dal nucleo."}
{"id": "118101", "revid": "125826128", "url": "https://it.wikipedia.org/wiki?curid=118101", "title": "Improvvisazione (musica)", "text": "L\u2019improvvisazione in musica \u00e8 un'attivit\u00e0 estemporanea, durante la quale gli esecutori producono materiale sonoro senza seguire uno spartito, sia esso formale o informale. Pu\u00f2 essere libera, cio\u00e8 priva di qualsiasi regola, o su schema, cio\u00e8 eseguita sulla base di regole in una certa misura determinate. L'improvvisazione jazz \u00e8 un tipico esempio di improvvisazione su schema, in cui gli esecutori fissano, in modo esplicito o tacito, determinate regole strutturali. Tipicamente, in un'improvvisazione jazz, gli esecutori scelgono un brano standard come punto di partenza e su questo elaborano sul momento variazioni melodiche o armoniche.\nStoria.\nL'idea di improvvisazione risale ad epoche remote. \u00c8 praticamente certo che nella musica occidentale la pratica improvvisativa era molto presente (e forse costituiva la parte dominante dell'esecuzione musicale) nell'epoca che va dalle origini alla codifica gregoriana della musica sacra. Nell'ars antiqua, prima della polifonia vera e propria, era praticata la forma dell'organum, in cui alla melodia gregoriana (\"vox principalis\") veniva sovrapposta una seconda voce (\"vox organalis\"), di solito improvvisata, che l'accompagnava in forma libera ad intervalli variabili per poi concludere all'unisono.\nAnche nei secoli seguenti la pratica improvvisativa fu sempre presente: ad esempio, certe forme musicali classiche sono basate sull'improvvisazione, come i preludi, le toccate, le fantasie: la Fantasia e fuga in sol minore (BWV 542) o la fuga a 3 che apre l'Offerta musicale (BWV 1079) di Johann Sebastian Bach sono probabilmente improvvisazioni trascritte successivamente su spartito.\nMolti grandi clavicembalisti e organisti dal XVI secolo fino al XVIII secolo furono maestri dell'arte improvvisativa, ad esempio Giovanni Gabrieli, Girolamo Frescobaldi, Dietrich Buxtehude e Johann Sebastian Bach. Non era raro assistere anche a gare di improvvisazione (ad esempio, fra Wolfgang Amadeus Mozart e Muzio Clementi oppure tra Domenico Scarlatti e Georg Friedrich H\u00e4ndel). Il giovane Ludwig van Beethoven, pianista a Vienna, partecipava a serate in cui si tenevano gare di improvvisazione. Fino all'inizio del XIX secolo i compositori lasciavano talvolta spazio all'improvvisazione nei loro spartiti, indicando una cadenza, cio\u00e8 una parte melodica che doveva essere sviluppata dal solista; diversamente da altre forme d'improvvisazione, questa veniva spesso scritta dal solista stesso prima del concerto.\nDal 1800 in poi nella musica classica moderna (escludendo l'avanguardia) ed in generale nella musica colta occidentale l'improvvisazione \u00e8 venuta ad essere considerata secondaria rispetto alla fedelt\u00e0 dell'interpretazione di quanto scritto nelle partiture.\nIn seguito nella tradizione jazzistica questa visione viene stravolta: gli spartiti vengono messi in secondo piano (spesso sono solo canovacci di accordi e melodie principali, oppure non esistono proprio), e quello che dona il senso ad un'esecuzione \u00e8 la sensibilit\u00e0 del musicista che improvvisa la sua \"creazione estemporanea\".\nMolto spesso i brani eseguiti sono noti e diffusi nell'ambiente jazzistico (i cosiddetti standard), utilizzati come traccia comune per l'improvvisazione, singola o collettiva, e possono essere modificati al punto da risultare quasi irriconoscibili rispetto alle versioni precedenti.\nQuesto richiede una condivisione delle convenzioni musicali da parte dei musicisti e, oltre all'inventiva, una notevole padronanza dello strumento musicale e dell'armonia (derivate dallo studio teorico) da parte del jazzista.\nStili d'improvvisazione.\nLa trattazione delle numerose tecniche (sostituzioni di accordi, nuove scale, pattern, frasi spostate di semitoni, eccetera), gli stili e le modalit\u00e0 di improvvisazione che si sono sviluppati nel tempo \u00e8 materia molto estesa e di difficile classificazione.\nSemplificando, si possono distinguere le seguenti categorie improvvisative:\nImprovvisazione moderna.\nUn po' pi\u00f9 moderno \u00e8 il tipo di improvvisazione di molti gruppi musicali rock degli anni sessanta e settanta. Da Jimi Hendrix ai Cream, dai Led Zeppelin ai Deep Purple, le parti strumentali venivano sovente dedicate agli assolo di chitarra o tastiera, dove il musicista, nei concerti dal vivo, variava la propria parte strumentale rispetto a quella contenuta nell'album registrato in studio.\nCon l'avvento del rock progressivo, nonostante gli ampi spazi dedicati agli strumenti, l'improvvisazione degli assolo venne ridimensionata per via della perfezione (probabilmente giudicata tale dai compositori) delle parti strumentali registrate in studio. Un esempio lampante \u00e8 rappresentato dal solo di Steve Hackett nel brano \"Firth of Fifth\" dei Genesis, contenuto nell'album Selling England by the Pound. Tuttavia, i pionieri del progressive anni settanta, i King Crimson, in particolare nel periodo '74-'75, dedicarono ampio spazio all'improvvisazione. Brani come \"Starless and Bible Black\" o \"The Mincer\", contenuti nell'album Starless and Bible Black, erano frutto delle improvvisazioni eseguite durante i concerti. I bootleg che testimoniano l'attivit\u00e0 concertistica del gruppo in quel periodo ne sono un chiaro esempio , cos\u00ec come il cofanetto The Great Deceiver (dove i brani improvvisati presentano un titolo ciascuno, tuttavia, nella maggior parte dei casi, non si tratta n\u00e9 di canzoni presenti negli album, n\u00e9 verranno riproposti nei live successivi).\nAnche Frank Zappa amava dirigere il proprio complesso come se fosse un direttore d'orchestra e un esempio pu\u00f2 essere quello del live al Roxy nel 1973 .\nFra i pi\u00f9 celebri musicisti con notevoli capacit\u00e0 di improvvisare, degno di nota \u00e8 il jazzista statunitense Bobby McFerrin, che nei suoi live diverte e coinvolge il pubblico con grande maestria, lasciando talvolta le redini del brano ad un componente del pubblico stesso.\nTematica.\nL'improvvisazione tematica, tipica del Dixieland, \u00e8 una delle forme pi\u00f9 semplici e tradizionali di improvvisazione e si basa su uno sviluppo melodico che segue le progressioni e le modulazioni armoniche (in sostanza lo schema degli accordi) del brano. \nIl solista suona su uno o pi\u00f9 giri armonici del tema, producendosi in variazioni e parafrasi del tema, usando le note delle scale musicali associate a ciascun accordo.\nNon \u00e8 difficile eseguire assoli in questo modo, ma \u00e8 molto facile cadere nella ripetizione e nella monotonia, e solo grandi artisti riescono a non annoiare seguendo questa linea improvvisativa.\nUn esempio \u00e8 lo stile di Louis Armstrong che si basava sulla modifica e le variazioni del tema principale.\nArmonica.\nUn nuovo impulso alla tecnica dell'improvvisazione fu data dall'adozione, soprattutto da parte dei protagonisti della rivoluzione bebop (e tra i massimi Dizzy Gillespie e Charlie Parker) di tecniche d'improvvisazione fondate principalmente sull'impianto armonico del pezzo. Il solista che adotta questo stile si svincola completamente dal materiale tematico e sviluppa il suo assolo principalmente basandosi sulla progressione degli accordi del brano (progressione che pu\u00f2 essere la stessa del tema o essere differenziata nella sezione solistica). In aggiunta, ogni accordo pu\u00f2 subire delle piccole variazioni (sostituzioni armoniche) o anche dalla consuetudine e dall'evoluzione negli anni del linguaggio jazzistico.\nUn approccio molto originale all'improvvisazione armonica fu quello perseguito, con largo anticipo sui bopper (che furono da lui influenzati), dal pianista Art Tatum che nella maggior parte delle sue esecuzioni, mantiene la melodia sostanzialmente invariata, mentre improvvisa nuove armonie e impianti accordali.\nIn questo stile, il ricorso ai cromatismi \u00e8 molto frequente e nell'impianto complessivo dei pezzi, si nota una minore attenzione alla melodia (accade che il tema sia a volte un mero pretesto per lanciare l'improvvisazione, specialmente nell'opera di Parker) e agli arrangiamenti, mentre si esaspera la ricerca armonica e il ricorso ad accordi pi\u00f9 esotici (di tredicesima, diminuiti etc.) rispetto al periodo precedente.\nNel jazz il solista resta comunque vincolato al giro armonico del brano (esposto normalmente dal pianoforte) e da qui - dato il numero limitato di strutture in uso - la tendenza compositiva a costruire progressioni armoniche sempre pi\u00f9 complesse, cui reagir\u00e0 il movimento modale.\nDal punto di vista tecnico questo stile continua a prevalere per la maggior parte degli anni cinquanta ed \u00e8 quello adottato ad esempio dalla prima maniera del quintetto di Miles Davis, ed \u00e8 tuttora il favorito (assieme allo stile modale) del mainstream jazz, del pop e del rock.\nModale.\nUn nuovo approccio all'improvvisazione fu teorizzato da George Russell (compositore, pianista e musicologo) nella sua opera intitolata \"Il concetto cromatico Lidio di organizzazione tonale\" (\"The Lydian Chromatic Concept of Tonal Organization\"). L'album Kind of Blue (1959) di Miles Davis fu uno dei primi esempi di questo nuovo stile d'improvvisazione, detto modale, in cui la preminenza viene data alle scale che il solista pu\u00f2 utilizzare, piuttosto che alla progressione armonica del brano.\nQuest'ultima, infatti, si semplifica al massimo (si veda in proposito la progressione del brano \"So What\": 16 misure in Re minore, 8 battute in Mib minore, 8 ancora in Re minore con lunghe improvvisazioni nel modo dorico) e costituisce una specie di tappeto sonoro su cui il musicista pu\u00f2 espandere al massimo la sua inventiva melodica.\nIl presentare lunghe sequenze di misure accompagnate da un solo accordo \u00e8 caratteristica tanto comune della musica jazz modale da diventarne, nell'uso comune, la definizione corrente.\nLo stile modale domin\u00f2 la scena del jazz \"d'avanguardia\" per tutta la prima parte degli anni sessanta, e venne in diversi periodo adottato, oltre che dal gi\u00e0 citato Davis, dai massimi nomi del periodo, quali John Coltrane, Bill Evans, Herbie Hancock, diventando poi parte integrante del bagaglio tecnico \"mainstream\" dei musicisti jazz.\nFree.\nIl free jazz celebr\u00f2 la rottura totale da ogni struttura, melodica, armonica e ritmica. L'improvvisazione \u00e8 in questo contesto a completo arbitrio del solista (spesso \"dei solisti\", trattandosi di episodi collettivi) che per\u00f2 ha un supporto minimo - a volte una tonalit\u00e0 o un tempo di riferimento, spesso niente del tutto - dall'ambiente musicale.\nDalle influenze del free jazz, ma anche dalla musica contemporanea di stampo europeo, verso la fine degli anni sessanta si svilupp\u00f2 un linguaggio che fu definito \"free improvisation\". In particolare musicisti come il chitarrista Derek Bailey, i sassofonisti Peter Br\u00f6tzmann e Evan Parker, il bassista Barre Phillips ed il batterista John Stevens svilupparono un linguaggio che chiamarono \"free improvisation\", rifuggendo le etichette come \"free jazz\" e descrivendo questo tipo di musica come \"improvvisazione non idiomatica\" o \"composizione istantanea\" per enfatizzare l'aspetto formale delle performance effettuate.\nL'improvvisazione a sigle nel jazz.\nPoich\u00e9 l'esecuzione di un brano nel jazz \u00e8 spesso organizzata a supporto degli episodi solistici d'improvvisazione, l'impianto dei brani che vengono usati deve di solito sottostare ad alcune convenzioni. Come quasi tutto nel jazz, si tratta di convenzioni molto elastiche, applicabili ad alcuni stili e non ad altri (in particolare lo stile free ha la convenzione di non avere convenzioni). Quelle qui illustrate sono quelle cui si fa frequentemente riferimento nel jazz detto \"mainstream\" e che permettono ad un gruppo di musicisti di poter suonare assieme anche incontrandosi per la prima volta. Anche chi non conosce un brano \u00e8 in grado di improvvisare su un \"blues in Fa minore, tre quarti, afro\" o un \"rhythm changes\" e questo costituisce il fondamento del rito tipicamente jazz che si chiama jam session.\n\"Ecco, dunque, come si potrebbe definire il jazz: una musica nuova con un determinato carattere ritmico e melodico, che costantemente implica improvvisazione -di tipo inferiore-, quando si adattano accenti e frasi di un motivo corrente; di tipo superiore, quando si fa della musica improvvisandola sul momento. Quando si improvvisa, una melodia, i toni che da questa dipendono, possono venir alterati. I valori ritmici delle note possono essere allungati o accorciati secondo uno schema regolare, sincopato o no, oppure pu\u00f2 anche mancare un tracciato costante di variazioni ritmiche, purch\u00e9 un ritmo determinato rimanga implicito esplicito.\"\nIn questo ambito, la convenzione di base \u00e8 che lo schema armonico del pezzo possa essere ricondotto a una sequenza di accordi (la cui durata varia in genere da un massimo di una misura a un minimo di un quarto) e che la linea suonata dal basso ne sottolinei l'andamento: questo permette al solista di poter fare costantemente riferimento ad un centro tonale e quindi di scegliere una scala (o pi\u00f9 spesso un certo numero di scale) da usare nel corso della sua improvvisazione. La successione degli accordi, indicati con lettere e numeri (ad esempio, l'accordo di La di dominante viene scritto La7, o pi\u00f9 spesso, con la notazione anglosassone A7) d\u00e0 ragione della denominazione di improvvisazione a sigle.\nLa seconda convenzione \u00e8 che la struttura del brano sia ciclica, cio\u00e8 che consista di uno schema che viene ripetuto un certo numero di volte (\"giro\" del pezzo o chorus). Le due strutture pi\u00f9 utilizzate in assoluto a questo scopo sono la canzone di forma AABA in 32 battute e il blues in 12 battute. Inoltre le strutture utilizzate sono spesso divise in sezioni la cui lunghezza \u00e8 un multiplo di 4 o 8 misure. Questa convenzione permette al solista di poter contare su uno schema di evoluzione del brano gi\u00e0 noto.\nPer quello che riguarda l'aspetto ritmico, si fa normalmente riferimento a metri semplici, spesso quattro quarti, pi\u00f9 di rado tempi ternari, (6/4). L'uso di metri pi\u00f9 complessi \u00e8 raro e ancora pi\u00f9 rara \u00e8 la variazione di metro tra parti diverse di uno stesso brano (mentre \u00e8 abbastanza frequente la variazione di stile: ad esempio sezioni in stile swing alternate a sezioni in stile latin).\nCome si \u00e8 detto ognuna di queste convenzioni - che sono utili a chi voglia poter suonare con appena un minimo di coordinamento tra i musicisti - pu\u00f2 essere violata, ed infatti, in genere, \u00e8 raro che gruppi stabili o grandi orchestre si esibiscano in concerti che consistano solo in una sequenza di standard costruiti secondo le regole elencate pi\u00f9 sopra. Ad esempio le orchestre dirette da Gil Evans e Duke Ellington sono ricordate per gli arrangiamenti complessi e raffinati, e molte ensemble stabili hanno in repertorio brani di grande complessit\u00e0 armonica e strutturale.\nStruttura dell'improvvisazione.\nUn buon assolo improvvisato \u00e8 spesso strutturato in modo da contenere qualcuno o tutti dei seguenti elementi:\nLa ripetizione \u00e8 un elemento fondamentale (sia nelle composizioni che nelle improvvisazioni), in quanto:\nLa pratica.\nLa struttura di un classico brano jazz (che sia canzone di struttura AABA, Anatole, Blues) \u00e8, nella forma pi\u00f9 comune e convenzionale, la seguente:\nLo studio.\nPer la pratica dell'improvvisazione, se non si dispone di un gruppo musicale, esistono in commercio alcuni software musicali che eseguono l'accompagnamento sulla base di una progressione armonica, su cui lo strumentista pu\u00f2 esercitarsi a improvvisare.\nEsistono in commercio anche molti spartiti a cui \u00e8 allegata una registrazione audio dell'accompagnamento (un noto ed autorevole esempio sono la serie di libri creata dal jazzista Jamey Aebersold, dove iniziano ad apparire anche le versioni italiane di alcuni volumi).\nLa \"ginnastica\" al fine di coordinare il pensiero e la tecnica strumentale \u00e8 suonare su delle progressioni armoniche.\nCon il pianoforte, con l'accompagnamento di registrazioni o del computer, si esegue una struttura armonica basata su modelli preesistenti, come ad esempio I - IV - V7, oppure I - VI7 - II7 - V7. Quando si \u00e8 appreso sufficientemente il meccanismo della progressione, arpeggiando le note degli accordi, cos\u00ec che si esegua scioltamente, via via si aggiungono le note appartenenti alla scala musicale relativa all'accordo, secondo quello che la sensibilit\u00e0 dell'orecchio ci suggerisce, improvvisando cos\u00ec una melodia. Questa deve essere estremamente semplice, e si arricchisce via via con \"appoggi\" cromatici (ovvero mezzo tono sotto o sopra) e giochi ritmici, terzine, sestine eccetera: con la pratica si entra nel meccanismo dell'improvvisazione e ci si accorge che essa possiede come una \"vita propria\"."}
{"id": "118103", "revid": "486946", "url": "https://it.wikipedia.org/wiki?curid=118103", "title": "GRand Unified Bootloader", "text": ""}
{"id": "118114", "revid": "1982", "url": "https://it.wikipedia.org/wiki?curid=118114", "title": "Isola Asinara", "text": ""}
{"id": "118115", "revid": "1305772", "url": "https://it.wikipedia.org/wiki?curid=118115", "title": "LILO", "text": "In informatica LILO (LInux LOader) \u00e8 un boot loader generalmente usato per avviare il kernel Linux.\nStoria.\nIdeato in origine da Werner Almesberger e poi aggiornato da John Coffman, \u00e8 stato uno dei principali boot loader per Linux. Per tutto il periodo degli anni 1990 \u00e8 stato usato come boot loader predefinito per le distribuzioni Linux, poi, gradualmente, sostituito con il pi\u00f9 completo GNU GRUB. Dall'ottobre 2014 non viene pi\u00f9 aggiornato e il suo sviluppo \u00e8 terminato ufficialmente nel dicembre 2015.\nDescrizione.\nDifferenze con GRUB.\nLa differenza principale consiste nel fatto che LILO non conosce la struttura del file system sul quale viene installato. Questo aspetto ha permesso di mantenere il codice sorgente di LILO estremamente semplice. In pratica al momento dell'installazione viene creata una tabella di settori da caricare in memoria, questi settori sono quelli dove si trova fisicamente il kernel ed eventualmente il file initrd. Questo meccanismo (tabella di settori) consente a LILO di caricare i file necessari senza bisogno di conoscere la struttura del file system che quindi pu\u00f2 essere uno qualsiasi, ma richiede di installare nuovamente LILO ogni volta che si viene sostituito il kernel o qualche parametro di configurazione.\nFunzionamento.\nSchematizzando, ecco cosa succede al boot:\nLimiti e configurazione.\nAl momento del boot si pu\u00f2 scegliere un'immagine alla volta da un massimo di 16 immagini diverse.\nMolti parametri, come il \"root device\", possono essere impostati indipendentemente per ogni kernel.\nLILO pu\u00f2 essere installato nel master boot record o nel settore di boot di una partizione. Nel secondo caso qualcos'altro deve essere scritto nel settore MBR per caricare LILO.\nAll'avvio del sistema, LILO pu\u00f2 accedere agli hard disk solo tramite le funzioni offerte dal BIOS, per questa ragione con BIOS molto vecchi l'area accessibile \u00e8 limitata ai primi 1024 cilindri dei primi due hard disk (da 0 a 1023 per via del metodo di accesso CHS). Con i BIOS successivi LILO pu\u00f2 usare il \"logical block addressing\" (LBA) a 32 bit per accedere praticamente all'intero contenuto di tutti gli hard disk a cui il BIOS permette l'accesso.\nELILO.\n\"ELILO\" \u00e8 stato un boot loader per hardware basati su EFI, originariamente sviluppato per i sistemi IA-64 prodotti da Hewlett Packard e poi esteso per supportare anche piattaforme Intel IA-32 e x86-64.\nIl progetto \u00e8 stato abbandonato nel 2014, dopo che il software \u00e8 stato dismesso da tre fra le pi\u00f9 importanti distribuzioni Linux: Debian, Red Hat Enterprise Linux e SUSE.."}
{"id": "118125", "revid": "1982", "url": "https://it.wikipedia.org/wiki?curid=118125", "title": "Isola dell'Asinara", "text": ""}
{"id": "118126", "revid": "2730", "url": "https://it.wikipedia.org/wiki?curid=118126", "title": "James A. Garfield", "text": "\u00c8 stato il 20\u00ba presidente degli Stati Uniti. Il suo mandato \u00e8 stato uno dei pi\u00f9 brevi nella storia degli Stati Uniti, poich\u00e9 fu gravemente ferito il 2 luglio 1881 da un colpo di pistola sparato da un disoccupato e mor\u00ec due mesi dopo.\nBiografia.\nOrigini e formazione.\nNacque nel 1831 nei pressi di Cleveland, nella Contea di Cuyahoga, nell'Ohio, in un'abitazione di pionieri. Studi\u00f2 all'Hiram College e al William College, pagandosi gli studi con il lavoro di contadino e carpentiere. A venticinque anni inizi\u00f2 a insegnare latino e greco nella sua vecchia scuola e in breve ne divenne il preside. Si spos\u00f2 ed ebbe sette figli e probabilmente avrebbe continuato ad insegnare se non fosse scoppiata la Guerra di secessione, durante la quale fu assegnato al 42\u00ba reggimento di volontari dell'Ohio.\nLa carriera politica.\nNel 1859 fu eletto deputato repubblicano dell'Ohio alla Camera dei Rappresentanti. Dal 1863 fino al 1880 fu senatore al Senato degli Stati Uniti. Nel 1876 scopr\u00ec una nuova dimostrazione del Teorema di Pitagora, che usa un trapezio, mentre era membro della Camera dei Rappresentanti.\nL'elezione a presidente e l'assassinio.\nNel 1880 fu eletto presidente per il Partito Repubblicano. Si insedi\u00f2 alla Casa Bianca il 4 marzo 1881, ma vi rimase solo fino al 2 luglio. Quel giorno, mentre si recava in visita ad Orange, un avvocato disoccupato, Charles J. Guiteau, gli spar\u00f2 in una stazione ferroviaria di Washington, ferendolo gravemente. Mor\u00ec due mesi dopo, il 19 settembre 1881, a Elberon, un quartiere di Long Branch, nel New Jersey. La lunga agonia e la morte furono causate anche da infezioni trasmesse dai medici, i quali, senza precauzioni di sterilizzazione, arrivarono a infilare le dita nelle ferite per cercare di estrarre i proiettili.\nI funerali di Stato si svolsero a Washington alla presenza di oltre persone. In seguito il feretro fu portato in treno a Cleveland, dove oltre persone (pi\u00f9 dell'intera popolazione della citt\u00e0 all'epoca) resero omaggio alla salma del presidente. La bara era ornata anche di una corona di fiori inviata dalla regina Vittoria. Venne sepolto presso il Lake View Cemetery di Cleveland, in Ohio.\nLe ipotesi sull'omicidio.\nLe ragioni dell'attentato sono attribuite al fatto che Guiteau aveva chiesto al Segretario di Stato, James Blaine, di essere nominato console degli Stati Uniti a Parigi, ma ci\u00f2 gli era stato negato. Guiteau si attendeva una ricompensa per un comizio a favore di Garfield che diceva di aver tenuto in campagna elettorale, a suo parere determinante per l'elezione. \u00c8 accertato che aveva scritto il discorso, ma non ci sono prove che lo avesse pronunciato in pubblico. Inoltre, se ci\u00f2 avvenne, \u00e8 improbabile che fosse stato determinante per l'elezione. Vistasi respinta la richiesta, Guiteau insistette ancora, ma Blaine gli viet\u00f2 di tornare alla Casa Bianca.\nConsiderandosi tradito, Guiteau acquist\u00f2 una pistola Webley Bulldog calibro 44, si esercit\u00f2 nell'usarla e pedin\u00f2 il presidente per settimane, aspettando l'occasione. Subito dopo l'assassinio (spar\u00f2 quattro colpi, due dei quali a segno), Guiteau disse pi\u00f9 volte: \u00abSono uno \"stalwart\" degli \"stalwart\"! L'ho fatto io e voglio essere arrestato! Ora Arthur \u00e8 presidente!\u00bb (gli \"stalwart\" erano una corrente del Partito Repubblicano, particolarmente favorevole alla nomina a cariche pubbliche di attivisti di partito). Ci\u00f2 fece nascere il sospetto, rivelatosi infondato, che il vicepresidente Chester Arthur o suoi sostenitori fossero coinvolti nell'assassinio di Garfield..\nL'appartenenza alla massoneria.\nGran maestro D'Oriente, Garfield \u00e8 stato un elemento di spicco della massoneria."}
{"id": "118134", "revid": "287204", "url": "https://it.wikipedia.org/wiki?curid=118134", "title": "Offensiva del Tet", "text": ""}
{"id": "118152", "revid": "9", "url": "https://it.wikipedia.org/wiki?curid=118152", "title": "Baldovino delle Fiandre", "text": ""}
{"id": "118153", "revid": "599013", "url": "https://it.wikipedia.org/wiki?curid=118153", "title": "Edessa", "text": ""}
{"id": "118154", "revid": "104458", "url": "https://it.wikipedia.org/wiki?curid=118154", "title": "Tarso in Cilicia", "text": ""}
{"id": "118158", "revid": "2043251", "url": "https://it.wikipedia.org/wiki?curid=118158", "title": "Giovanni Canestri", "text": "Biografia.\nDi origini piemontesi, ha frequentato il seminario a Roma, dove \u00e8 stato ordinato presbitero il 12 aprile 1941 da Luigi Traglia, arcivescovo titolare di Cesarea di Palestina, vicegerente di Roma, poi cardinale vicario.\nAttivit\u00e0 pastorale.\nDopo aver prestato il suo servizio come vicario parrocchiale, in particolare negli anni della seconda guerra mondiale presso la parrocchia di San Giovanni Battista de' Rossi all'Alberone e poi come parroco in varie parrocchie romane, \u00e8 stato nominato vescovo ausiliare di Roma ed eletto vescovo titolare di Tenedo l'8 luglio 1961 e ha ricevuto l'ordinazione episcopale il 30 luglio dello stesso anno per l'imposizione delle mani dello stesso cardinale Luigi Traglia.\nIl 7 gennaio 1971 \u00e8 stato eletto vescovo di Tortona.\n\u00c8 stato richiamato a Roma in qualit\u00e0 di arcivescovo vicegerente l'8 febbraio 1975 e contestualmente promosso arcivescovo titolare di Monterano.\nIl 22 marzo 1984 \u00e8 stato eletto arcivescovo di Cagliari.\n\u00c8 stato trasferito infine all'arcidiocesi di Genova-Bobbio il 6 luglio 1987. Si deve a lui, tra le altre cose, l'impegno missionario dell'arcidiocesi genovese con l'apertura della missione del Guaricano, a Santo Domingo (Repubblica Dominicana), nell'anno 1992, ricordando cos\u00ec il quinto centenario dell'evangelizzazione del continente americano.\n\u00c8 stato creato cardinale da papa Giovanni Paolo II il 28 giugno 1988, con il titolo di Sant'Andrea della Valle.\nIl 20 aprile 1995 ha rinunciato al governo dell'arcidiocesi per raggiunti limiti di et\u00e0, ed \u00e8 tornato a risiedere a Roma, continuando il lavoro nelle congregazioni romane.\n\u00c8 morto a Roma nel pomeriggio del 29 aprile 2015 all'et\u00e0 di 96 anni.\nLe esequie si sono tenute il 2 maggio alle ore 8.30 all'altare della cattedra della basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". Una seconda cerimonia funebre si \u00e8 tenuta a Genova nella cattedrale di San Lorenzo il 4 maggio alle ore 16 ed \u00e8 stata presieduta dal cardinale Angelo Bagnasco e concelebrata dai cardinali Domenico Calcagno, Mauro Piacenza e Dionigi Tettamanzi, dal patriarca Francesco Moraglia, dall'arcivescovo Antonio Guido Filipazzi e dai vescovi Nicol\u00f2 Anselmi, Martino Canessa, Guido Gallese, Vittorio Lupi, Luigi Ernesto Palletti, Bassano Staffieri, Alberto Tanasini e Vittorio Francesco Viola. Dopo la celebrazione la salma \u00e8 stata tumulata nella stessa cattedrale presso l'altare del Santissimo Sacramento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "118160", "revid": "123715907", "url": "https://it.wikipedia.org/wiki?curid=118160", "title": "Movimento raeliano", "text": "Il Movimento raeliano \u00e8 un nuovo movimento religioso basato sulla credenza secondo cui alcuni extraterrestri scientificamente avanzati, chiamati \"elohim\", avrebbero creato la vita sulla Terra attraverso l'ingegneria genetica. Il movimento crede inoltre che, grazie ad un'opportuna combinazione di clonazione e trasferimento della mente, sia possibile raggiungere l'immortalit\u00e0.\nOrigini e fondazione.\nIl Movimento raeliano viene fondato da Claude Vorilhon, rinominatosi Ra\u00ebl nel 1973. Secondo il suo stesso racconto, Vorilhon sarebbe stato contattato da un rappresentante di una civilt\u00e0 extraterrestre, gli \"elohim\", il 13 dicembre 1973, nel cratere di un vulcano spento vicino a Clermont-Ferrand, nella Francia centrale. Seguendo quelle che lui afferma essere istruzioni rivelate ha fondato il Movimento raeliano, che dichiara di possedere circa novantamila membri sparsi in almeno ottantaquattro diversi stati. Il numero maggiore di affiliati si riscontra in Francia, Giappone, Canada (specialmente Quebec) e Stati Uniti (specialmente Florida). Il Movimento diffonde il suo messaggio attraverso i libri di Rael, le assemblee raeliane e il suo sito internet.\nIn Italia il movimento Raeliano \u00e8 presente dagli anni ottanta nelle principali citt\u00e0 ed \u00e8 composto da circa 700 fedeli.\nIl raelismo.\nI raeliani credono che la vita sulla Terra abbia avuto origine per mezzo di una panspermia diretta ad opera di una civilt\u00e0 extraterrestre. Secondo la storia del raelismo, una spiegazione sulle origini ed il futuro dell'umanit\u00e0 fu trasmessa a Rael da un extraterrestre di 25.000 anni di nome Yahweh, che venne sulla Terra all'interno di un vascello spaziale ed atterr\u00f2 in un vulcano della regione dell'Alvernia, in Francia, chiamato Puy de Lassolas. Questi messaggi furono poi pubblicati da Rael nel libro \"Il Messaggio degli Extraterrestri\" (ora nella nuova versione dal titolo \u201cIntelligent Design: Message from the Designers\u201d 2006 ISBN 2-940252-20-3).\nI raeliani credono che il nome Elohim, presente nelle antiche versioni della Bibbia ebraica, si riferisca a \u201ccoloro che vennero dal cielo\u201d, o pi\u00f9 precisamente a degli extraterrestri. Il raelismo sposa la credenza che attraverso la padronanza dell'astronomia solare, dei processi di terraformazione, della nanotecnologia e dell'ingegneria genetica, gli elohim furono in grado di realizzare sul nostro pianeta un nuovo sistema ecologico, con degli organismi adattati alla composizione chimica e termale della Terra.\nNel messaggio che sarebbe stato trasmesso a Rael, si legge che gli elohim contattarono circa 40 persone perch\u00e9 agissero come loro messaggeri sulla Terra, inclusi Mos\u00e8, Elia, Ezechiele, Mahavira, Buddha, Giovanni Battista, Ges\u00f9, Maometto, Joseph Smith, Lao Tsu, Socrate, Maria Vergine, Zoroastro, Abramo, No\u00e8, Krishna, Confucio, Ermete Trismegisto e Bah\u00e1'u'll\u00e1h. I raeliani credono che le seguenti religioni abbiano avuto origine dagli Elohim: Induismo, Ebraismo, Giainismo, Buddhismo, Taoismo, Cristianesimo, Islam, Mormonismo, Bahaismo, Confucianesimo, Zoroastrismo ed Ermetismo.\nI raeliani credono inoltre che gli elohim torneranno ufficialmente sulla Terra quando la maggior parte della sua popolazione sar\u00e0 pacifica e desiderosa d'incontrarli. Essi credono che questo sia predetto in tutti i testi religiosi \u2013 l'annunciata Era dell'apocalisse o rivelazione (la verit\u00e0 svelata). Essi dicono che incontreremo questi esseri umani provenienti dal cielo in un'ambasciata che hanno chiesto a Rael di costruire loro, nella quale condivideranno le loro avanzate conoscenze scientifiche con noi, la loro creazione. Per questo motivo, uno dei loro obiettivi dichiarati \u00e8 quello d'informare pi\u00f9 persone possibili dell'esistenza di questa civilt\u00e0 extraterrestre.\nScopi e dettami del movimento.\nI raeliani promuovono idee sociali come la autodeterminazione sessuale, e uno spirito di responsabilit\u00e0 e condivisione che condurr\u00e0 verso una nuova era di pace e benessere; affermano la necessit\u00e0 del progresso scientifico e della geniocrazia, una forma di governo proposta per la prima volta da Rael nel 1977 che vede nelle capacit\u00e0 di problem-solving, creativit\u00e0 e intelligenza i criteri per l'attribuzione dei diritti elettorali attivi e passivi ai cittadini. Le soglie proposte sono: un QI del 50% al di sopra della media per un potenziale candidato e un QI del 10% al di sopra della media per un elettore.. Rael non specifica che tipo di test andrebbero effettuati per stabilire i QI.\nA dicembre 2002 fece il giro del mondo la notizia data a Hollywood che in un laboratorio di una societ\u00e0 collegata al gruppo (la Clonaid) sarebbe andato a buon fine un esperimento di clonazione, con la nascita di una bambina a cui era stato dato il nome di Eve; successivamente venne annunciata la nascita di un'altra bambina clonata, voluta da due donne olandesi. L'identit\u00e0 dei codici genetici delle bambine con quelli delle madri non \u00e8 mai stata dimostrata, e questi proclami vengono considerati infondati.\nLa filosofia raeliana \u00e8 basata su valori umanistici, tra cui la libert\u00e0 e i diritti umani: il movimento ha elaborato una propria versione della Dichiarazione universale dei diritti dell'uomo. Il movimento \u00e8 uno tra i pi\u00f9 attivi sostenitori delle tecniche eugenetiche per quanto riguarda la riproduzione umana, e ritiene gli organismi geneticamente modificati uno strumento fondamentale per la lotta alla fame. I raeliani sostengono l'abolizione della pena di morte in tutto il mondo.\nCritiche.\nRael ha fin dal principio affermato che gli elohim (singolare eloha) usano per comunicare tra di loro una lingua affine all'ebraico biblico, dunque appartenente al ceppo cananeo delle lingue semitiche. Ora, il vocalismo delle lingue di questo tipo ha subito a partire dall'epoca dell'Esodo un processo di trasformazione delle vocali chiamato rotazione vocalica cananea, che ha trasformato ad esempio la \"/\u0101/\" lunga in \"/\u014d/\". Cos\u00ec, ad esempio, all'arabo \"sal\u0101m\" 'pace', corrisponde l'ebraico \"sh\u0101l\u014dm\". Possibile che questo sia avvenuto indipendentemente sulla Terra e sul pianeta di origine degli elohim? I critici inoltre fanno notare come l'ebraico sia ricchissimo di prestiti da altre lingue non semitiche, come \"sh\u012br\" 'canto', che \u00e8 prestato dal sumerico (una lingua isolata, di cui nessuno ha saputo finora rilevare parentele attendibili).\nAlcuni ritengono che la spiegazione dei raeliani a queste contraddizioni stia nel fatto che la matrice di tutte le lingue semitiche \u00e8 l'accadico che ha sostituito il sumerico, lingua con cui non ha tuttavia alcuna parentela sul piano linguistico e che era scritta in caratteri cuneiformi; sarebbe anch'essa di origine divina stando alla mitologia sumerica e, nell'ottica raeliana, anch'essa di origine aliena; quindi non esisterebbe nessun prestito dal sumerico all'idioma extraterrestre (vedi Vimanika Shastra e gli scritti di Zecharia Sitchin). Il Movimento raeliano afferma a tal proposito di non aver mai reso simili spiegazioni, che non trovano riscontro alcuno all'interno dei loro testi ufficiali.\nSecondo alcune fonti non meglio precisate, l'affermazione cardine dei raeliani sarebbe che il genere umano (e solo esso) sia stato artificialmente creato 25.000 anni fa da esseri provenienti da un altro mondo; in linea puramente teorica, una tecnologia sufficientemente sviluppata potrebbe essere in grado di compiere una tale attivit\u00e0 di ingegneria genetica, ma questa affermazione si scontra ed \u00e8 smentita dal fatto che l'essere umano \u00e8 geneticamente imparentato con tutti gli altri esseri viventi terrestri, e che prove fossili stabiliscono che la linea evolutiva da cui discende l\"'Homo sapiens sapiens\" \u00e8 misurabile non in migliaia, ma in milioni di anni.\nIl Movimento raeliano , . La datazione fossile che farebbe risalire le forme di vita pi\u00f9 antiche a milioni di anni fa, \u00e8 per loro da attribuire alla fallibilit\u00e0 degli attuali sistemi di datazione che si basano sul decadimento degli isotopi radioattivi e, al contempo, alla possibile effettiva datazione di reperti fossili antecedenti alla creazione realizzata da questi extraterrestri, e frutto di creazioni precedenti realizzate da altre civilt\u00e0.\nVa infine fatto notare che il concetto di Q.I. dei raeliani \u00e8 in antitesi con le moderne teorie psicologiche riguardo allo sviluppo dell'intelligenza, specialmente per ci\u00f2 che concerne il concetto di intelligenza multipla.\nTeorie simili.\nDiversi altri autori hanno teorizzato la presenza aliena nei testi sacri. Tra questi Erich von D\u00e4niken, Zecharia Sitchin, Mario Pincherle, Padre Barry Downing, Padre Salvador Freixedo, Padre Enrique Lopez Guerrero, Mauro Biglino."}
{"id": "118161", "revid": "1318658", "url": "https://it.wikipedia.org/wiki?curid=118161", "title": "Umanesimo (XIX secolo)", "text": "L'umanesimo rappresenta una categoria di filosofie etiche che affermano la dignit\u00e0 e il valore di tutte le persone, basata sull'abilit\u00e0 di determinare giusto e sbagliato appellandosi a qualit\u00e0 umane universali, particolarmente alla razionalit\u00e0. \u00c8 una componente di una variet\u00e0 di sistemi filosofici pi\u00f9 specifici e ha sempre incorporato diverse scuole religiose di pensiero. L'umanesimo pu\u00f2 essere considerato come un processo attraverso cui la verit\u00e0 e la moralit\u00e0 sono scoperte attraverso l'investigazione umana. Focalizzandosi sulle capacit\u00e0 di auto determinazione, l'umanesimo rifiuta giustificazioni trascendentali, cos\u00ec come la dipendenza dalle credenze senza ragione, il soprannaturale o i testi che hanno presunta origine divina. Gli umanisti sostengono la moralit\u00e0 universale basata sulla comunanza della condizione umana, suggerendo che le soluzioni a problemi umani sociali e culturali non possono essere campanilistiche.\nAspetti.\nReligione.\nL'umanesimo rifiuta la credenza negli eventi soprannaturali per la risoluzione degli affari umani, ma non necessariamente le credenze di per s\u00e9, infatti alcune branche dell'umanesimo sono compatibili con alcune religioni. \u00c8 generalmente compatibile con l'ateismo e l'agnosticismo ma non richiede nessuno dei due. La parola ignostico o \u00abindifferentista\u00bb \u00e8 a volte applicata all'umanesimo, sul presupposto che l'umanesimo \u00e8 un processo etico, non un dogma sull'esistenza o sugli d\u00e8i. Gli umanisti semplicemente non hanno bisogno di preoccuparsi di tali questioni. L'agnosticismo o l'ateismo d'altra parte non sono necessariamente umanesimo. Filosofie differenti e a volte incompatibili sembrano essere ateistiche in natura. Non c'\u00e8 un'ideologia o una gamma di comportamenti cui tutti gli atei aderiscono e non tutti sono umanisti.\nSiccome l'umanesimo comprende correnti intellettuali che attraversano una vasta gamma di pensieri filosofici e religiosi, molte branche dell'umanesimo permettono di riempire, supplire o soppiantare il ruolo delle religioni e in particolare di abbracciare una completa filosofia di vita. Per approfondire, si veda umanesimo (filosofia di vita). In alcuni Paesi, grazie alle leggi che garantiscono i diritti di culto, la filosofia di vita secolare \u00e8 stata riconosciuta legalmente come equivalente di \u00abreligione\u00bb. Negli Stati Uniti, la Corte suprema ha riconosciuto l'umanesimo come equivalente della religione nel senso limitato di permettere agli umanisti di celebrare cerimonie comunemente appannaggio di ministri di culto.\nConoscenza.\nSecondo l'umanesimo \u00e8 compito degli esseri umani cercare la verit\u00e0, in opposizione alla ricerca attraverso la rivelazione, il misticismo e la tradizione o qualsiasi cosa non sia compatibile con l'applicazione della logica ai fatti osservabili. Esigendo che gli umani evitino una cieca accettazione di credenze non supportate, sostiene lo scetticismo e il metodo scientifico, rifiutando l'autoritarismo e lo scetticismo estremo e ritiene la fede una base inaccettabile per l'azione. Similmente, l'umanesimo asserisce che la conoscenza del giusto o dello sbagliato \u00e8 basata sulla migliore comprensione degli interessi individuali e comuni, piuttosto che derivata dalla verit\u00e0 trascendentale o una fonte arbitraria.\nSpecismo.\nAlcuni hanno interpretato l'umanesimo come una forma di specismo, riguardante gli umani come esseri di maggiore importanza rispetto alle altre specie. Il filosofo Peter Singer, egli stesso un umanista, ha affermato che \u00abnonostante molte eccezioni individuali, gli umanisti sono stati incapaci, nell'interezza, di liberarsi da uno dei pi\u00f9 centrali dogma cristiani: il pregiudizio di specismo\u00bb. Ha fatto appello presso gli umanisti per \u00abergersi contro\u2026 lo sfruttamento scriteriato di altri esseri senzienti\u00bb e ha sollevato problemi rispetto alle dichiarazioni contenute nel Secondo Manifesto Umanista, che egli ritiene dare \u00abprecedenza agli interessi dei membri della nostra specie\u00bb. Ha inoltre fatto notare, comunque, che nello stesso Manifesto si afferma che gli umani non hanno \u00abalcun diritto dato o inerente a Dio di sottomettere altri animali\u00bb e riconosce che \u00able organizzazioni che hanno fatto di pi\u00f9 per gli animali sono indipendenti dalle religioni\u00bb.\nBenessere.\nL'umanesimo ha un atteggiamento ottimistico verso le capacit\u00e0 delle persone, pur non ritenendo tuttavia che la natura umana sia puramente buona o che tutte le persone possano vivere rispetto agli ideali umanisti senza aiuto; piuttosto sostiene che la crescita del potenziale di ognuno sia un lavoro duro che richiede l'assistenza di altri. L'obiettivo finale \u00e8 la felicit\u00e0 umana, l'eudemonismo, che rende la vita migliore per tutti gli esseri umani, in quanto specie pi\u00f9 conscia, e promuovendo l'interesse per il benessere di altri esseri senzienti. L'attenzione \u00e8 sul fare bene e vivere bene qui e adesso, lasciando il mondo come un posto migliore per chi verr\u00e0 in futuro.\nNel tempo.\nL'umanesimo contemporaneo pu\u00f2 trovare le sue origini nel Rinascimento e pi\u00f9 indietro nell'Et\u00e0 dell'oro islamica, fino all'antica Grecia. L'umanesimo pu\u00f2 essere inoltre rintracciato gi\u00e0 al tempo di Gautama Buddha e Confucio, sebbene il termine \"umanesimo\" \u00e8 pi\u00f9 comunemente riferito ai filosofi occidentali.\nIl termine fu infatti coniato nel 1808, basandosi sulla parola cinquecentesca \"umanista\", gi\u00e0 usata per designare un insegnante o uno studente di letteratura classica. L'evoluzione di significato della parola \"umanesimo\" \u00e8 pienamente esaminata nel libro di Nicolas Walter \"Humanism: What's in the Word\".\nUmanesimo greco.\nI panteisti greci Talete e Senofonte nel VI secolo a.C. approntarono la via verso il pensiero umanista greco. Talete \u00e8 ricordato per aver coniato la massima \"conosci te stesso\" e Senofonte si rifiut\u00f2 di riconoscere gli d\u00e8i del suo tempo e riserv\u00f2 il divino ai principi di unit\u00e0 dell'universo. Pi\u00f9 tardi Anassagora, spesso descritto come il primo pensatore libero, contribu\u00ec allo sviluppo della scienza come metodo di comprensione dell'universo. Questi greci di area ionica furono i primi pensatori a riconoscere che la natura pu\u00f2 essere studiata separatamente da ogni realt\u00e0 soprannaturale. Pericle, un allievo di Anassagora, influenz\u00f2 lo sviluppo della democrazia, della libert\u00e0 di pensiero e dell'indipendenza dalla superstizione. Sebbene poco dei loro lavori \u00e8 sopravvissuto, Protagora e Democrito dimostrarono senso agnostico e moralit\u00e0 spirituale non basata sul soprannaturale. Lo storico Tucidide \u00e8 noto per il suo approccio scientifico e razionale alla storia.\nUmanesimo islamico.\nMolti pensatori islamici medievali hanno argomentato discorsi umanistici, razionalistici e scientifici nella loro ricerca della conoscenza, del significato e dei valori. Una larga gamma di scritti islamici sulla poesia d'amore, la storia e la teologia filosofica dimostrano che il pensiero medievale islamico fosse aperto alle idee umanistiche di individualismo, occasionalmente secolarismo, scetticismo e liberalismo. Certi aspetti dell'umanesimo rinascimentale si fondano a partire dal mondo islamico medievale, comprensivi dell'\u00abarte del \"dettato\", chiamata in latino, \"ars dictaminis\"\u00bb, e l'\u00abattitudine umanistica nei confronti del linguaggio classico\u00bb, in questo caso l'arabo classico.\nUmanesimo rinascimentale.\nL'umanesimo rinascimentale fu un movimento che influenz\u00f2 il panorama culturale, politico, sociale e letterario dell'Europa. Partendo da Firenze nell'ultimo decennio del XIV secolo, l'umanesimo port\u00f2 nuova linfa allo studio del latino e del greco, con la conseguente rinascita delle scienze, della filosofia, dell'arte e della poesia dell'antichit\u00e0 classica. La rinascita si bas\u00f2 sull'interpretazione di testi latini e greci che, ponendo enfasi sulle arti e sui sensi, segnarono un grande cambiamento dalla contemplazione dei valori biblici di umilt\u00e0, introspezione e docilit\u00e0. In questi testi la bellezza era lo specchio della virt\u00f9 e del valore ed era considerata un elemento essenziale nel cammino verso Dio.\nLa divergenza dell'umanesimo dall'ortodossia cristiana pu\u00f2 essere identificata con la condanna del Pelagianesimo da parte di Gerolamo e Agostino. Come gli umanisti, Pelagio considerava gli esseri umani come possessori di un'innata capacit\u00e0 di migliorare le qualit\u00e0 che la Chiesa percepiva come necessariamente da considerarsi un dono di grazia da Dio. Pelagio rifiut\u00f2 la dottrina del peccato originale. Gli umanisti similmente riconoscono gli esseri umani come nati non nella costrizione di un peccato ereditato dai loro antenati, ma con il potenziale sia del bene che del male che si sviluppa in questa vita come loro caratteristiche di formazione. Gli umanisti inoltre rifiutano la predestinazione calvinista, attirando l'ostilit\u00e0 dei fondamentalisti protestanti.\nGli umanisti rinascimentali credevano che le arti liberali (musica, arte, grammatica, retorica, oratoria, storia, poesia, testi classici e studio di questi) dovessero essere praticate da ogni ceto.\nUmanisti degni di nota di questo periodo sono il teologo olandese Erasmo da Rotterdam, l'autore inglese e santo Tommaso Moro, lo scrittore francese Fran\u00e7ois Rabelais, il poeta italiano Francesco Petrarca e l'accademico italiano Giovanni Pico della Mirandola.\nEt\u00e0 moderna.\nUno dei primi precursori delle organizzazioni umaniste contemporanee fu l'Associazione religiosa umanista fondata nel 1853 a Londra. Questo primo gruppo era organizzato democraticamente, con membri maschili e femminili partecipanti alle elezioni del direttivo e promosse la conoscenza di scienze, filosofia e delle arti.\nNel febbraio 1877, la parola \"umanesimo\" fu pubblicamente utilizzata, apparentemente per la prima volta in America, per definire Felix Adler, spregiativamente. Adler comunque, non si riconobbe nel termine e invece coni\u00f2 il nome \"cultura etica\" per il suo nuovo movimento, che ancora esiste.\nAttivo nei primi anni 1920, F.C.S. Schiller consider\u00f2 il suo lavoro connesso al movimento umanista. Schiller stesso fu influenzato dal pragmatismo di William James. Nel 1929 Charles Francis Potter fond\u00f2 la Prima Societ\u00e0 Umanista di New York il cui consiglio comprendeva Julian Huxley, John Dewey, Albert Einstein e Thomas Mann. Potter era un ministro di culto di tradizione unitariana e nel 1930 con sua moglie, Clara Cook Potter, pubblic\u00f2 \"Humanism: A New Religion\". Nel corso degli anni 1930 Potter fu un famoso avvocato impegnato nei diritti delle donne, controllo delle nascite, leggi sul divorzio e abolizione della pena di morte.\nRaymond B. Bragg, il condirettore di \"The New Humanist\", cerc\u00f2 di unificare il contributo di L. M. Birkhead, Charles Francis Potter e di vari membri della Western Unitarian Conference.\nBragg chiese a Roy Wood Sellars di redigere un documento sulla base di queste informazioni e il risultato \u00e8 stata la pubblicazione nel 1933 del \"Humanist Manifesto\". Il Manifesto e il libro di Potter divennero le pietre angolari del moderno umanesimo. Tutte e due queste fonti immaginano l'umanesimo come una religione.\nNel 1941 venne organizzata la American Humanist Association. Fra i membri di questa associazione vi era Isaac Asimov, che ne fu il presidente dal 1985 fino alla morte nel 1992, e inoltre lo scrittore Kurt Vonnegut, che gli successe come presidente onorario fino alla morte nel 2007. Robert Buckman fu a capo della sezione canadese della AHA ed \u00e8 ora un presidente onorario.\nDopo la Seconda guerra mondiale tre eminenti umanisti divennero i primi direttori delle organizzazioni pi\u00f9 importanti delle Nazioni Unite: Julian Huxley dell'UNESCO, Brock Chisholm della Organizzazione mondiale della sanit\u00e0 e John Boyd-Orr della FAO.\nUmanesimo socialista.\nL'umanesimo socialista \u00e8 un concetto implicito nei primi scritti di Karl Marx, soprattutto in \"L'ideologia tedesca\" e nei manoscritti del 1844. Si caratterizza per l'analisi della alienazione dell'uomo nella societ\u00e0. Autori moderni che si occupano di questa prospettiva sono ad esempio Erich Fromm ed Ernesto Che Guevara.\nFilosofie umaniste moderne.\nCi sono molte persone che si considerano degli umanisti e una ampia variet\u00e0 nella tipologia esatta di umanesimo cui essi aderiscono. Vi \u00e8 un certo disaccordo sulla terminologia e le definizioni a causa delle interpretazioni fatte in modo pi\u00f9 ampio o pi\u00f9 ristretto. Non tutte le persone che si definiscono umanisti sostengono credenze effettivamente umanistiche e non tutte persone che sono in possesso di credenze umanistiche si definiscono umanisti.\nA prescindere da tutto ci\u00f2, l'umanesimo pu\u00f2 essere suddiviso in un tipo secolare o laico e un tipo religioso, anche se alcuni umanisti, tra cui la International Humanist and Ethical Union (IHEU), respingono l'aggiunta di qualsiasi aggettivo al termine \"umanista\" e invece ritengono che il termine debba essere destinato ad un'applicazione universale.\nEsiste dal 1969 il movimento Umanista creato in Argentina da Mario Rodr\u00edguez Cobos, detto Silo.\nEt\u00e0 contemporanea.\nA lato del significato della parola \u00abUmanesimo\u00bb, intesa come periodo storico, alcuni autori contemporanei ne hanno allargato il significato, definendo con questo lemma alcune correnti filosofiche. Dopo che Ludwig Feuerbach, esponente della Sinistra hegeliana, ebbe ripreso nell'800 il termine per esporre le proprie considerazioni filosofiche, nel corso del Novecento alcuni intellettuali, perlopi\u00f9 legati all'esistenzialismo: Jean-Paul Sartre, come campione dell'Esistenzialismo ateo, nel suo testo \"L'esistenzialismo \u00e8 un umanismo\" del 1946; Martin Heidegger, autore de \"Lettera sull'umanismo\" del 1947; Jacques Maritain, esempio dell'umanesimo cristiano; Ernst Bloch, Rodolfo Mondolfo e Herbert Marcuse, come esempio di umanesimo marxista, in cui si interpretano gli scritti di Marx, soprattutto quelli di et\u00e0 giovanile, in chiave umanista."}
{"id": "118162", "revid": "287204", "url": "https://it.wikipedia.org/wiki?curid=118162", "title": "Regione di Moquegua", "text": "La regione di Moquegua (in spagnolo: Regi\u00f3n Moquegua) \u00e8 una regione del Per\u00f9 situata nella parte meridionale del Paese, sulle coste dell'Oceano Pacifico.\nGeografia antropica.\nSuddivisioni amministrative.\nLa regione \u00e8 suddivisa in 3 province che sono composte di 20 distretti. Le province, con i relativi capoluoghi tra parentesi, sono:"}
{"id": "118163", "revid": "125319346", "url": "https://it.wikipedia.org/wiki?curid=118163", "title": "Partito Nazional Bolscevico", "text": "Il Partito Nazional-Bolscevico (; NBP) \u00e8 stato un partito politico russo, messo fuorilegge nel 2007.\nGruppi conosciuti con lo stesso nome, ma molto pi\u00f9 piccoli e d'importanza pressoch\u00e9 irrilevante si ritrovano in Lettonia, Moldavia, Svezia e Ucraina.\nStoria.\nNato nel 1992 col nome di Fronte Nazionale Bolscevico, fu fondato da Eduard Limonov ispirandosi alle teorie di Aleksandr Dugin (che poi ne \u00e8 uscito, assieme all'ala destra, fondando il Partito Eurasia), secondo cui era necessario salvare una parte dell'eredit\u00e0 bolscevica-sovietica (quella \"nazionalista\" opposta alla corrente \"internazionalista\"), coniugandola con le pi\u00f9 recenti elaborazioni della Nuova Destra. Sia per sottolineare questo duplice carattere ideologico, sia per creare un'immagine \"scandalosa\" e dunque di sicuro impatto (come nella controcultura dei punk russi), il NBP ha adottato come proprio simbolo la falce e il martello all'interno d'un cerchio bianco su sfondo rosso, fondendo cos\u00ec il simbolo del comunismo al vessillo del Partito Nazionalsocialista Tedesco dei Lavoratori (NSDAP) e della Germania nazista, in una bandiera dove la svastica nera \u00e8 sostituita appunto dal simbolo socialista sempre dello stesso colore. Il partito nega accuse di razzismo e antisemitismo, celebra lo stalinismo ma senza voler ricreare il sistema totalitario. Il termine nazionalbolscevismo fu coniato negli anni '20 dall'esponente tedesco della rivoluzione conservatrice, avvicinatosi al comunismo, Ernst Niekisch, avversario di Hitler e che influenz\u00f2 anche la sinistra nazista poi epurata dei fratelli Gregor e Otto Strasser (Fronte Nero), impostata sul socialismo nazionale pi\u00f9 che sul razzismo.\nLimonov ammira Stalin, Bakunin, Julius Evola e Yukio Mishima, come si pu\u00f2 leggere nelle sue opere. Ha avuto Alain de Benoist, ideologo della Nuova Destra, tra i suoi alleati politici. Secondo la descrizione datane da Emmanuel Carr\u00e8re, i suoi miti spaziano fino a Benito Mussolini, alla Banda Baader-Meinhof e ai mistici orientali, e da Lenin ai Sex Pistols.\nIl NBP ader\u00ec subito al Fronte di Salvezza Nazionale, che riuniva comunisti e nazionalisti nell'opposizione contro Boris El'cin. Ben presto, per\u00f2, il NBP fu costretto ad uscirne per dissapori con Vladimir \u017dirinovskij. Duri contrasti sorsero anche all'interno del NBP stesso, cosa che caus\u00f2 l'addio del suo ideologo Aleksandr Dugin. Oggi Limonov bolla Dugin di \"tradimento\", mentre Dugin accusa Limonov di avere depravato il nazional-bolscevismo, vendendo s\u00e9 stesso e il partito ai nemici della Russia (in particolare agli Stati Uniti d'America).\nIn effetti Limonov ha notevolmente modificato l'impostazione politica del NBP: ha personalizzato il movimento, incentrandolo sull'esaltazione del suo capo; si \u00e8 schierato in maniera radicale contro Vladimir Putin, tanto da concludere improbabili alleanze coi neoliberali; ha ammorbidito le critiche anti-occidentali e valutato positivamente anche la \"rivoluzione arancione\" ucraina. Negli ultimi anni una fetta consistente di militanti nazional-bolscevichi, che inizialmente si erano schierati con Limonov contro Dugin, verificata la mutata linea politico-ideologica del NBP hanno deciso di abbandonarlo.\nNell'agosto 2006 i dissidenti, guidati da Aleksej Golubovi\u010d, hanno creato un nuovo Fronte Nazional Bolscevico, alleato con il Evrazijskij Sojuz Molod\u00eb\u017ei, il nuovo gruppo giovanile di Aleksandr Dugin, decisamente anti-atlantista e (seppur da posizioni critiche) sostenitore del presidente Putin. Nel frattempo il troncone originario del NBP \u00e8 incappato in gravi guai giudiziari e dal 2005 lotta nelle aule giudiziarie per modificare un decreto di bando. Attualmente Limonov e i suoi seguaci si sono alleati ai neoliberali Garri Kasparov e Michail Kas'janov nel cartello Drugaja Rossija. Attualmente il partito dichiara di avere circa quindicimila membri: in massima parte si tratta di giovani o intellettuali.\nL'ala sinistra \u00e8 confluita nel partito L'Altra Russia di Limonov."}
{"id": "118164", "revid": "12582", "url": "https://it.wikipedia.org/wiki?curid=118164", "title": "Bolscevismo nazionale", "text": ""}
{"id": "118165", "revid": "12582", "url": "https://it.wikipedia.org/wiki?curid=118165", "title": "Nazional-bolscevismo", "text": ""}
{"id": "118166", "revid": "12582", "url": "https://it.wikipedia.org/wiki?curid=118166", "title": "Nazional bolscevismo", "text": ""}
{"id": "118167", "revid": "79968", "url": "https://it.wikipedia.org/wiki?curid=118167", "title": "Mozia", "text": "Mozia (o anche \"Mothia\", \"Motya\") fu un'antica citt\u00e0 fenicia, sita sull'isola di San Pantaleo, nello Stagnone di Marsala. L'isola si trova di fronte alla costa occidentale della Sicilia, tra l'Isola Grande e la terraferma, ed appartiene alla Fondazione Whitaker.\nStoria.\nEt\u00e0 antica.\nMozia fu probabilmente interessata dalle esplorazioni dei mercanti-navigatori fenici, che si spinsero nel Mar Mediterraneo occidentale, a partire dalla fine del XII secolo a.C.: dovette rappresentare un punto d'approdo e una base commerciale morfologicamente molto simile alla citt\u00e0 fenicia di Tiro. Il nome antico in fenicio era \"Mtw\", \"Mtw\" o \"Hmtw\", come risulta dalle legende monetali; il nome riportato in greco, Motye, \"\u039c\u03bf\u03c4\u03cd\u03b7\", \u00e8 citato anche da Tucidide e da Diodoro Siculo. Intorno alla met\u00e0 dell'VIII secolo a.C., con l'inizio della colonizzazione greca in Sicilia, Tucidide riporta che i Fenici si ritirarono nella parte occidentale dell'isola, pi\u00f9 esattamente nelle tre citt\u00e0 di loro fondazione: Mozia, Solunto e Palermo. Archeologicamente \u00e8 testimoniato un insediamento della fine dell'VIII secolo a.C., preceduto da una fase protostorica sporadica ed alquanto modesta. Le fortificazioni che circondano l'isola possono essere forse collegate alle spedizioni greche in Sicilia occidentale di Pentatlo e Dorieo nel VI secolo a.C.\nNel 400 a.C. Dionisio di Siracusa prese e distrusse la citt\u00e0 all'inizio della sua campagna di conquista delle citt\u00e0 elime e puniche della Sicilia occidentale; l'anno successivo Mozia venne ripresa dai Cartaginesi, ma perse di importanza in conseguenza della fondazione di Lilibeo. Dopo la battaglia delle Isole Egadi nel 241 a.C. tutta la Sicilia pass\u00f2 sotto il dominio romano, ad eccezione di Siracusa: Mozia doveva essere quasi del tutto abbandonata, dal momento che vi si sono rinvenute solo pochissime tracce di nuova frequentazione, generalmente singole ville di epoca ellenistica o romana. Di pregevole valore sono invece reperti d\u2019epoca fenicia come il Giovane di Mozia e la c.d. \u201cStele del re di Mozia\u201d , tra i frutti di una cinquantennale missione archeologica dell'Universit\u00e0 La Sapienza guidata prima da Antonia Ciasca e poi da Lorenzo Nigro. \nEt\u00e0 medievale e moderna.\nNell'XI secolo l'isola fu donata dai Normanni all'abbazia di Santa Maria della Grotta di Marsala e vi si insediarono i monaci basiliani di Palermo, che diedero poi essi stessi il nome \"San Pantaleo\" all'isola, dedicandola al santo fondatore dell'ordine. Nella seconda met\u00e0 del XVI secolo, insieme ai monasteri di Palermo e Marsala, pass\u00f2 ai Gesuiti. La prima identificazione dell'isola con l'antica Mozia risale al viaggiatore e studioso tedesco Filippo Cluverio nel XVII secolo e notizie dei resti archeologici sull'isola si hanno nei testi di diversi eruditi del Settecento. Nel 1792 fu data come feudo al notaio Rosario Alagna di Mozia insignito con il titolo di Barone di Mothia. Sotto il suo patrocinio sono incominciati i primi scavi archeologici, in seguito all'autorizzazione del principe di Torremuzza e poi di Monsignore Alfonso Airoldi, custodi alle antichit\u00e0 della Sicilia occidentale. Il barone fu nominato sovrintendente alle antichit\u00e0 del territorio di Trapani e diresse alcuni scavi su ordine del monsignor Airoldi, rinvenendo nel 1793 un gruppo scultoreo riproducente due leoni che azzannano un toro; i reperti archeologici sono oggi conservati ed esposti al museo Whitaker dell'isola. Nel 1806 pass\u00f2 in mano a piccoli proprietari che la coltivarono soprattutto a vigneto, coltivazione attiva ancora oggi. Ricerche archeologiche scarsamente documentate furono condotte nel 1865, 1869 e 1872 e vi scav\u00f2 senza risultati anche Heinrich Schliemann nell'ottobre del 1875; nel 1883 Innocenzo Coglitore identific\u00f2 definitivamente il sito con l'antica Mozia.\nEt\u00e0 contemporanea.\nAgli inizi del Novecento l'intera isola fu acquistata da Joseph Whitaker, archeologo ed erede di una famiglia inglese che si era trasferita in Sicilia arricchendosi con la produzione del marsala. Fu lui a promuovere i primi veri e propri scavi archeologici, che iniziarono nel 1906 e proseguirono fino al 1929: si misero in luce il santuario fenicio-punico del \"Cappiddazzu\", parte della necropoli arcaica, la cosiddetta \"Casa dei Mosaici\", l'area del \"tofet\", le zone di Porta Nord e di Porta Sud e della \"Casermetta\"; Whitaker si occup\u00f2 inoltre della sistemazione degli scavi, acquistando l'isola e sistemandovi il museo.\nNel 1930 lo scavo del santuario del Cappiddazzu fu portato a termine da Pirro Marconi, ma solamente dal 1955 gli scavi furono proseguiti da una missione archeologica inglese dell'Universit\u00e0 di Leeds, diretta da Benedikt Isserlin e a cui partecip\u00f2 anche Pierre Cintas, celebre archeologo che aveva gi\u00e0 scavato a Cartagine: le indagini interessarono le zone di Porta Sud e di Porta Nord ed il \"Kothon\", e fu rimessa in luce una capanna preistorica nell'area del Cappiddazzu. Nel 1964 altre indagini furono condotte da La Sapienza di Roma con Sabatino Moscati insieme alla locale soprintendenza archeologica diretta da Vincenzo Tusa; gli scavi interessarono l'area del Cappiddazzu, il \"tofet\", l'area industriale a sud della necropoli arcaica e il centro abitato. Dal 1971 l'isola \u00e8 di propriet\u00e0 della Fondazione \"Giuseppe Whitaker\", costituita e voluta dalla nipote Delia, oggi scomparsa; dal 1974 vi ha condotto scavi Antonia Ciasca, soprattutto nelle cinta muraria, mentre dal 1977 Gioacchino Falsone e Antonella Span\u00f2 Giammellaro dell'Universit\u00e0 di Palermo hanno svolto diverse campagne - tuttora in corso - nel centro abitato tra il santuario del Cappiddazzu e l'area della Porta Nord. Nel 1985 gli scavi hanno interessato la \"Casa dei Mosaici\" con Enrico Acquaro, mentre nel 1987 la Soprintendenza ha ripreso gli scavi all'abitato, nella \"Casa delle Anfore\" e nella Zona B, sotto la direzione di Maria Luisa Fam\u00e0. Nel 2005 sono state avviate le prime indagini di archeologia subacquea, dirette da Sebastiano Tusa della Soprintendenza del Mare, che hanno riportato alla luce sulla strada sommersa delle strutture identificabili come delle banchine.\nDal 2002 al 2012 gli scavi de La Sapienza hanno completamente rivoluzionato le conoscenze sull'antica Mozia. Gli scavi, diretti da Lorenzo Nigro sono stati condotti in sei diverse zone dell'Isola: la Zona C, in corrispondenza del cosiddetto \"kothon\" che si \u00e8 rivelato come la piscina sacra di un Tempio dedicato al dio Baal 'Addir, dove sono stati raggiunti i primi livelli dell'occupazione fenicia di Mozia risalenti alla prima met\u00e0 dell'VIII secolo a.C. e una serie di tre templi sovrapposti (Tempio C5, C1 e C2), e, all'interno di un \"temenos\" circolare altre installazioni cultuali; la Zona D, alle pendici occidentali dell'acropoli, dove sono state portate alla luce due residenze, la \"Casa del Sacello domestico\" e la \"Casa del Corno di Tritone\", per via di interessanti ritrovamenti effettuati al loro interno, tra i quali un corno di conchiglia; la Zona B, alle pendici orientali dell'acropoli, dove \u00e8 stato messo in luce un ampio edificio con una serie di pozzi, che ha restituito un'arula con una sfinge alata; la Zona F, dove \u00e8 stata scavata la Porta Ovest e l'annessa Fortezza Occidentale; un sacello dedicato alla dea Astarte era stato inglobato nel settore pi\u00f9 occidentale della Fortezza; in esso sono state rinvenute due statue della dea e diverse arule; il \"tofet\" dove le indagini, riprese nel 2009 grazie ad un intervento della Soprintendenza di Trapani, di restauro e valorizzazione dell'area hanno portato all'identificazione dell'ingresso al santuario dove si sacrificavano i bambini e alla scoperta di un ambiente cultuale ad esso collegato. Gli scavi della Sapienza hanno portato all'identificazione delle sorgenti di acqua dolce che alimentavano il bacino del \"kothon\" e l'adiacente area sacra del Tempio di Baal. Inoltre, nella campagna 2012 \u00e8 stato identificato il possibile nome della statua nota come Giovane di Mozia: si tratterebbe di un eroe omerico, il mirmidone Alcimedonte, auriga occasionale del carro di Achille durante la battaglia per il recupero del corpo di Patroclo sotto le mura di Troia.\nArcheologia.\nLa topografia generale della citt\u00e0 fenicio-punica \u00e8 ricavabile sia dai resti archeologici messi in luce dagli scavi, in particolare dal percorso della cinta muraria, sia dalle condizioni fisiche del terreno e dai dati ricavabili dalla fotografia aerea. Nel settore meridionale dell'isola \u00e8 presente una zona allungata relativamente elevata (6-7 metri s.l.m.), che costituiva forse l'acropoli della citt\u00e0 (\"zona B\"), affiancata sulla costa da due aree pi\u00f9 basse (2 metri s.l.m.): in quella occidentale \u00e8 stato messo in luce il \"kothon\" (porto interno) della citt\u00e0, all'origine forse stagno o zona paludosa. Verso nord un'altra modesta elevazione (5-6 metri s.l.m.) \u00e8 occupata dal santuario di \"Cappiddazzu\", a cui arriva una strada proveniente dalla Porta Nord. I dati archeologici sembrano riferire alla seconda met\u00e0 del VI secolo a.C. una prima fase di sistemazione urbana, nella quale furono realizzate imponenti opere pubbliche (fortificazioni, sistemazione delle zone portuali e del \"kothon\", ampliamento di santuari, strada di collegamento con la terraferma). La parte centrale dell'isola \u00e8 percorsa da un sistema stradale con lunghe arterie (approssimativamente nord-est/sud-ovest) che s'incontrano ad angolo retto formando un reticolo largo e relativamente regolare per i quartieri d'abitazione, piuttosto estesi, ma presumibilmente intervallati da giardini ed orti. I quartieri lungo la spiaggia sono invece orientati sempre secondo la linea di costa, su tutto il perimetro dell'isola. Nella periferia settentrionale si trova la parte centrale della necropoli e il \"tofet\", mentre lungo la costa settentrionale e orientale si estende un quartiere di officine; presso il \"kothon\" un altro quartiere ospitava probabilmente cantieri navali o magazzini. Sulla costa meridionale si trova la ricca residenza della \"casa dei Mosaici\". Il collegamento tra il centro e i quartieri periferici sarebbe assicurato da una via anulare, un tratto della quale potrebbe riconoscersi al margine della zona industriale a sud della necropoli. Si \u00e8 supposto che il diverso orientamento derivi da una successiva sistemazione del centro cittadino, ispirato alla pianificazione regolare delle citt\u00e0 greche, usata in Sicilia e in Magna Grecia dal V secolo a.C., mentre i quartieri periferici seguirebbero un impianto precedente. Planimetria analoga a quella di Mozia ha l'abitato punico nel sito moderno di Kerkouane, al Capo Bon, in Tunisia.\nFortificazioni.\nLa cinta muraria, lunga circa 2,5\u00a0km, racchiude tutta l'isola ed \u00e8 fondata sul banco in calcare tenero che si alza appena (circa 2-3 metri) sulla brevissima spiaggia. Se ne conservano resti soprattutto nelle parti di sud-est, est e nord (le strutture erano a tratti ancora in piedi nel Seicento e nel Settecento). I resti oggi visibili, esito di diverse fasi di costruzione e restauro, sempre sul medesimo tracciato, si presentano con muratura in scheggioni di roccia o a blocchi squadrati di dimensioni varie o con altre tecniche pi\u00f9 semplici. Si sono individuate quattro grandi fasi, tra la seconda met\u00e0 del VI e la fine del V secolo a.C. Alcuni restauri, con ricostruzioni delle parti alte in mattoni sembrano successive alla conquista siracusana del 397 a.C.:\nLa prima fase si riferisce ad un primo impianto unitario del muro, con misure precise e la serie di torri ravvicinate che richiama le tecniche difensive ricorrenti nel Vicino Oriente antico. L'attivit\u00e0 edilizia delle fasi successive interess\u00f2 invece solo restauri nei settori che ne presentavano la necessit\u00e0. Di particolare impegno le ricostruzioni della quarta fase, che hanno richiesto il trasporto di ingenti quantit\u00e0 di materiale da costruzione non presente sull'isola.\nPorta Nord.\nL'ingresso alla citt\u00e0 (Porta Nord) si articolava attraverso tre porte successive, a circa 22 m l'una dall'altra, ognuna delle quali era costituita da due aperture affiancate separate da un muro centrale. Le strutture meglio conservate sono relative alla porta pi\u00f9 esterna, cui forse era pertinente, come fregio di coronamento, il gruppo scultoreo di due felini che azzannano un toro, conservato nel museo. Nella zona fra la porta e la costa gli scavi hanno individuati tre livelli stradali, di cui \u00e8 visibile l'ultimo, con ampliamento della sede stradale a circa 10 m di larghezza, pavimentato con grandi lastre di calcare su cui sono visibili i solchi dei carri. Le aree laterali pavimentate in ciottoli sono forse interpretabili come passaggi pedonali. All'interno della porta questa pavimentazione pi\u00f9 recente era preceduta da quattro livelli pavimentati in ciottoli. Ai lati della strada sorgono due piccoli complessi: quello occidentale consiste in un edificio centrale a pianta rettangolare, di cui si conservano solo le fondazioni, racchiuso ad est e a sud da un recinto con parte inferiore in blocchi di pietra accuratamente squadrati e alzato in mattoni crudi. A circa m 1,50 ad est, sorge una struttura pressoch\u00e9 quadrata, pi\u00f9 piccola (il lato misura circa 2 metri), della quale resta soltanto il basamento in pietra. L'edificio maggiore presenta due fasi: nel VI secolo a.C. fu edificato un sacello rettangolare (m 2,52 x 4,11), prostilo o \"in antis\" con facciata a nord. A questa fase del complesso appartengono un frammento di capitello dorico di calcare rivestito di stucco, confrontabile con quelli del tempio F di Selinunte, e un frammento di rilievo in calcare con scena di battaglia, conservato nel museo. In una seconda fase della prima met\u00e0 del V secolo a.C. il sacello pi\u00f9 antico fu sostituito da un edificio quadrato (m 3,93 x 4,11), al quale apparterrebbero alcuni frammenti di capitelli angolari di tipo foliato, d'ispirazione orientale, ora esposti nello spiazzo antistante il museo. Il sacello venne quindi distrutto probabilmente in occasione dell'assedio siracusano del 397 a.C. In corrispondenza dei sacelli la strada appare interrotta e una fila di massi, forse uno sbarramento eretto in occasione dell'assedio.\nIl complesso orientale, molto rovinato, \u00e8 costituito da un'area rettangolare (circa 5 x 7 metri) delimitata ad est e ad ovest da rozzi muri a piccole pietre e a sud da un muro a blocchi squadrati alla prima fase del sacello maggiore nel VI secolo a.C. Anche in questo secondo edificio esistono tracce di una ristrutturazione degli inizi del V secolo a.C. Nell'area si sono rinvenute tre anfore infisse nella sabbia, la cui funzione non \u00e8 ancora chiara. Gli strati riferibili all'ultima fase dell'impianto, numerosi frammenti di ciotole e piccoli piatti utilizzati probabilmente per il culto. Il santuario sia per le forme architettoniche che per le caratteristiche dei depositi votivi sembra riferibile ad un culto greco-punico.\nLa strada.\nL'asse viario che usciva dalla Porta Nord, proseguiva con una strada artificiale che collegava l'isola con il promontorio di Birgi sulla terraferma. La strada lunga circa 1,7\u00a0km e larga circa 7 m, in modo da consentire il passaggio di due carri affiancati, \u00e8 conservata a tratti e attualmente \u00e8 sommersa per l'innalzamento del livello del mare. Era costruita sopra una massicciata larga circa 12,50 m alla base, ricoperta da lastre in pietra irregolari (ampie dai 40\u00a0cm ai 60\u00a0cm), ed \u00e8 affiancata da muretti \"guardrail\" alti cm 45.\nLa strada fu realizzata intorno alla met\u00e0 del VI secolo a.C., in relazione allo spostamento della necropoli sul promontorio di Birgi (dove sono state rinvenute tombe ad inumazione con sarcofagi monolitici di arenaria o a cassa con lastroni di pietra databili tra il VI e la fine del V secolo a.C.). Tuttavia una necropoli contemporanea esisteva anche sul litorale nord-orientale dell'isola. Sulla base delle foto aeree alcune strutture sommerse in grandi blocchi squadrati disposte ad ovest della strada sembrano formare una sorta di molo per un porticciolo, di cui la stessa strada artificiale e una scogliera parallela alla costa dovevano costituire le banchine di attracco. In corrispondenza del limite costiero attuale \u00e8 stata rinvenuta una pavimentazione realizzata con ciottoli sopra un letto di terra e sabbia. A circa 500 m dalla Porta Nord la strada si allargava in una piazzola (m 10 x 14) costruita con grandi blocchi squadrati, luogo di sosta o base per un piccolo edificio.\nSantuario del Cappiddazzu.\nAll'interno delle mura, a poca distanza dalla Porta Nord sorge l'area sacra del santuario di \"Cappiddazzu\" (in siciliano \"cappellaccio\", usato per indicare un cappello dalla larga falda). In una prima fase (inizi del VII secolo a.C.) sono datate una serie di fosse scavate nella roccia e profonde circa 30\u00a0cm, disposte all'interno di una fossa pi\u00f9 grande, nelle quali furono rinvenute ossa di ovini e bovini, utilizzate dunque probabilmente per i sacrifici. Nella seconda fase, attribuita alla seconda met\u00e0 del VII secolo a.C. venne costruito un primo edificio con muretti in pietrame grezzo, affiancato da un pozzetto costruito nella medesima tecnica. Ad una terza fase del V secolo a.C. sono riferibili frammenti architettonici di capitelli d'anta a gola egizia pertinenti ad un edificio in pietra che dovette essere distrutto nell'assedio del 397 a.C. e i cui materiali furono poi riutilizzati nelle fondazioni dell'edificio ricostruito. I resti attualmente meglio visibili si riferiscono alla quarta fase, la ricostruzione del IV secolo a.C., che consiste in un grande edificio a pianta tripartita a nord, inserito in un ampio recinto di m 27,40 x 35,40. Davanti all'edificio sacro si conserva una struttura costituita da una lastra di pietra rettangolare con un grosso foro al centro e due semifori ai lati, posta entro un recinto in pietre rozzamente sagomate e destinata probabilmente a contenere tre betili conici. Si conservano inoltre i resti di una grande cisterna ovale e tracce di intonaci e pavimenti di diverse epoche (saggi recenti hanno individuato tracce di interventi tra il I secolo a.C. e il V secolo d.C. I resti di una piccola basilica bizantina furono eliminati negli scavi degli inizi del Novecento e sono conosciuti solo da uno schizzo.\nArea produttiva.\nSulla costa settentrionale ed orientale dell'isola sono stati rinvenuti i resti di alcuni impianti destinati alla produzione e alla lavorazione. I pi\u00f9 significativi finora individuati sorgono a nord del \"santuario di Cappidazzu\" (zone \"K\" e \"K est\"), e a sud della necropoli arcaica. Nell'area \"K\" si sviluppa un complesso destinato alla produzione di ceramica, parzialmente scavato. Il complesso sembra essere stato impiantato nel VI secolo a.C. e aver subito una ristrutturazione nel V secolo a.C., per essere poi distrutto nel corso dell'assedio siracusano del 397 a.C. Un edificio bipartito si addossa verso nord alle mura cittadine. Vi si accedeva dal lato sud attraverso uno spazio scoperto con un piccolo forno all'angolo sud-ovest, abbandonato in una seconda fase e ricoperto da una pavimentazione in acciottolato. Nel pavimento era inserito un grande recipiente (\"pithos\") e vi si apriva inoltre un pozzo quadrangolare scavato nella roccia, con tacche nelle pareti per la discesa, a cui si collegano condutture fittili. In questo spazio doveva trovarsi inoltre i depositi per l'argilla e per il materiale non ancora sottoposto a cottura. L'ambiente pi\u00f9 settentrionale era coperto da un tetto poggiante su due pilastri.\nA sud-est si trova un forno pi\u00f9 grande, con pianta a forma polilobata, presso il quale \u00e8 stato rinvenuto capovolto un grande bacino in pietra con becco di scolo, probabilmente utilizzato per la lavorazione dell'argilla. A nord del forno un pi\u00f9 antico pozzo fu successivamente ricoperto da un pavimento. A sud del complesso si trova un ampio spazio aperto, bordato lungo il suo margine settentrionale da altre installazioni. Nella limitrofa area \"K est\" \u00e8 stato rinvenuto un pozzo circolare scavato nella roccia, successivamente abbandonato e ricoperto da un pavimento in battuto di argilla, che doveva raccogliere per mezzo di condutture fittili l'acqua piovana dalle mura cittadine e doveva essere stato utilizzato nella prima fase del complesso produttivo. Presso il pozzo era una vasca quadrangolare in muratura rivestita internamente di stucco e riempita di sabbia silicea finissima, presumibilmente utilizzata nella lavorazione della ceramica. A sud uno spazio aperto pavimentato in acciottolato, dove \u00e8 stato rinvenuto un tratto di muratura con pietre irregolari legate con argilla, che faceva forse parte delle installazioni difensive approntate per l'assedio. Dopo la successiva distruzione della citt\u00e0 l'area \"K\" fu ricoperta da cumuli di detriti, che comprendevano elementi architettonici e pietre ammassate con rifiuti di vario genere.\nQui \u00e8 stata rinvenuta nel 1979 la statua marmorea nota come il \"Giovane di Mozia\", attualmente conservata nel museo. Nell'area \"K est\", fra i detriti di vario genere che ne caratterizzano i livelli superiori, \u00e8 venuto alla luce un bell'esemplare di capitello del tipo cosiddetto proto-eolico (con entrambe le facce decorate a bassorilievo con un fiore di loto stilizzato). Nella parte orientale dell'area \"K est\" si trova quello che sembra un secondo complesso: un edificio con due ambienti in uno dei quali fu ritrovata sotto lo strato di crollo delle coperture una vasca rettangolare in pietra con resti di bruciato e diverse scorie metalliche, forse riferibile ad un impianto per la lavorazione del metallo.\nUna seconda area produttiva, per la tintura e forse per la concia delle pelli, fu individuata nei pressi della \"necropoli arcaica\", dopo essere stata inizialmente identificata con un \"luogo di arsione\" legato ai sacrifici del vicino \"tofet\". Questa zona rest\u00f2 in funzione dagli inizi del VII secolo a.C. fino alla distruzione di Mozia agli inizi del IV secolo a.C. Si tratta di una superficie quasi quadrata (m 23,5 x 21,5), delimitata da muri costituiti da piccole pietre, e sul lato est in parte da mattoni crudi. All'interno di questo spazio furono scavate nella roccia piuttosto tenera, circa venti fosse, in maggioranza ellittiche e profonde intorno ai 2 m, con pareti leggermente inclinate e rivestite internamente di argilla cruda di colore grigio-verde, per uno spessore di circa 4\u00a0cm, con tracce pi\u00f9 o meno consistenti di bruciatura. Alcune fosse erano comprese entro vani irregolari. Completavano l'insieme due pozzi per l'acqua. Ammucchiati in notevole quantit\u00e0 in vari punti dell'area si sono rinvenuti resti di molluschi marini, specialmente \"murices\", che fornivano la materia prima per la tintura di color porpora, una specialit\u00e0 fenicia: si \u00e8 dunque supposto che l'impianto fosse destinato alla concia e alla colorazione di pelli ed anche di tessuti. Due forni di forma ellittica di grandi dimensioni, collocati all'estremit\u00e0 meridionale dell'area dovevano invece essere destinati alla fabbricazione di vasi. Nella stessa zona fu inoltre rinvenuto un pozzo contenente ceramiche della \"facie\" di Thapsos, attribuibili alla seconda met\u00e0 dell'et\u00e0 del bronzo (XVIII-XVI secolo a.C.), con i tipici recipienti a \"fruttiera\" che tuttavia in questo caso non presentano alcuna decorazione n\u00e9 incisa n\u00e9 dipinta.\nLa Necropoli.\nLa necropoli della fase arcaica si trova sulla costa settentrionale dell'isola. Si tratta di una vasta zona rocciosa spianata, attraversata dalla cinta muraria, che lascia alcune tombe all'interno della citt\u00e0. Le tombe sono prevalentemente ad incinerazione e sono costituite da piccole fosse scavate nella roccia o nella terra che contengono il cinerario (recipiente dove venivano posti resti combusti del defunto) e ai lati gli oggetti del corredo funerario. I cinerari erano di tre tipi:\nIl corredo funerario, in genere abbastanza modesto e indifferenziato, \u00e8 costituito da ceramica fenicio-punica, a cui si accompagnano esempi di ceramica greco-corinzia di importazione, che permettono di datare la maggior parte delle sepolture tra la fine dell'VIII ed il VII secolo a.C., mentre pi\u00f9 rare sono le tombe del VI e V secolo. Alcune tombe contenevano inoltre armi di ferro (pugnali e spade) oppure oggetti di ornamento in oro, argento e bronzo (pendagli, bracciali, orecchini, anelli, ecc). Una tomba pi\u00f9 ricca presentava quindici vasi in ceramica, fra cui sei vasi corinzi d'importazione, e una statuetta di terracotta fenicia, riproducente una figura femminile che si spreme il seno, quale simbolo di fertilit\u00e0 e fecondit\u00e0. Un insieme di sedici tombe era delimitato da un muro costituito da rozze pietre compreso fra il muro di cinta della citt\u00e0 e la zona industriale. Queste tombe presentarono corredi straordinariamente omogenei costituiti da ceramica fenicio-punica arcaica, e forse appartengono al primo gruppo di coloni. Agli inizi del VI secolo a.C. l'area fu attraversata dalla costruzione delle mura cittadine e la necropoli venne spostata sulla terraferma, sul promontorio di Birgi.\nIl tofet.\nIl \"tofet\" di Mozia (60 m circa di lunghezza) si trova sulla costa settentrionale, nello spazio tra il mare e le mura. Rest\u00f2 in funzione probabilmente sin dalle origini dell'insediamento (VII secolo a.C.), fino a dopo l'assedio siracusano, nel III secolo a.C. In questi secoli si succedettero tre principali fasi. Nella fase pi\u00f9 antica il santuario occupava un'area ristretta al centro, sul banco di roccia naturale: si conservano tre strati sovrapposti di urne, che giungono alla met\u00e0 del VI secolo a.C. Inizialmente (strato VII) le urne venivano deposte sulla roccia, a volte ricoperte da tumuli di pietre che possono presentare in rari casi una pietra ritta alla sommit\u00e0. Le urne erano costituite da ceramica a impasto o da forme ceramiche greche o fenicie, ma di produzione locale. Nei due strati successivi le deposizioni si infittirono (strato VI) e iniziarono ad essere spesso racchiuse da lastre infisse nel terreno e segnalate con cippi o stele (strato V). In questa prima fase le strutture del santuario si limitarono a muri di recinzione o relativi a ripartizioni interne; un pozzo circolare era presente sul limite nord dell'area. In una seconda fase il santuario venne ristrutturato, parallelamente alle altre opere di monumentalizzazione nella citt\u00e0 (met\u00e0 del VI secolo a.C.): l'area sacra fu estesa verso est, per le deposizioni, con opere di terrazzamento, e verso ovest con la costruzione di un piccolo tempio rettangolare (10 x 5 m) orientato in senso est-ovest. Un podio, forse un altare, si addossa al limite orientale. Altri piccoli edifici e un pozzo quadrato si trovano nella zona di servizio. Le deposizioni (strati IV e III) sono numerose, con stele e cippi di grandi dimensioni, con iscrizioni e raffigurazioni simboliche o antropomorfe, che furono riutilizzate in successive opere di terrazzamento. Negli strati I e II sono presenti solo le urne. Dopo la distruzione dovuta alle vicende della breve conquista siracusana il santuario fu risistemato: le fondazioni del tempio furono utilizzate per lo scarico di terrecotte votive (statuette al tornio o a stampo) e un altro piccolo deposito si trova sul limite settentrionale. Il rialzamento dei muri di terrazzamento inglob\u00f2 le stele delle fasi precedenti e frammenti architettonici. Ad est e ad ovest dell'area sacra furono inoltre realizzati camminamenti in acciottolato. Le indagini al \"tofet\" sono riprese nel 2009 per iniziativa de La Sapienza.\nAbitato.\nLa parte centrale dell'isola era occupata dalla citt\u00e0 vera e propria, con un reticolo viario ortogonale, di cui sono stati portati in luce solo alcuni tratti. Nel centro \u00e8 visibile un tratto di una strada orientata in senso nord-ovest/sud-est, delimitata dalla fronte di diversi edifici. Una pietra collocata verticalmente in corrispondenza di uno spigolo, che doveva fungere da paracarro, rivela la presenza di un incrocio con una via ortogonale, solo parzialmente visibile, che doveva essere parallela alla strada della Porta nord. Nella pavimentazione in battuto della strada si aprono quattro pozzetti circolari, scavati nella roccia e rivestiti di pietre a secco, tre dei quali sono allineati: dovevano servire per l'assorbimento ed il drenaggio delle acque. Al complesso che s'affaccia lungo il lato settentrionale della strada s'accede attraverso una grande soglia in un grande ambiente sulla cui parete di fondo \u00e8 addossata una piattaforma accessibile da tre gradini e con una canaletta di scolo che sbocca in un pozzo, proprio davanti alla scaletta. Un secondo ambiente pi\u00f9 piccolo, lungo e stretto, presenta al centro della parete un bancone rettangolare, mentre un terzo ambiente aveva al centro un pilastro, in cui sono stati rinvenuti resti di ossa combuste. La piattaforma del primo ambiente \u00e8 stata interpretata come altare per i sacrifici e il complesso come un edificio di culto. Tre piccoli ambienti, cui s'accedeva dalla strada tramite un'altra soglia, sono probabilmente pertinenti ad un altro edificio. Nello scavo sono stati rinvenuti materiali del IV e forse III secolo a.C., posteriori dunque alla distruzione del 397 a.C. Tracce di rimaneggiamenti non sono chiaramente definibili.\nLungo la costa sud-orientale dell'isola si trova un complesso edilizio scavato solo parzialmente, denominato \"Casa dei mosaici\", costruito su due livelli sul pendio che degrada verso il mare. \u00c8 visibile il limite orientale e l'angolo sud-est si addossa al muro di fortificazione della citt\u00e0. La parte a nord e ad est consisteva in una grande corte rettangolare a peristilio, circondata da alcuni ambienti di carattere residenziale, mentre la parte sud-occidentale era una zona di servizio.\nIl pavimento del peristilio era decorato con mosaico a ciottoli neri, bianchi e grigi di cui si conserva un breve tratto nell'angolo nord-est, con pannelli, raffiguranti animali (un leone che assale un toro, un grifone che attacca un cervide, e un leone e un cervide su due pannelli),separati da un motivo a rombi e delimitati da un bordo tripartito (fasce con meandro, fiori di loto e palmette, motivo ad onda).\nUn piccolo ambiente all'estremit\u00e0 sud-occidentale della corte aveva un pavimento a scacchiera di cocciopesto e scaglie di pietra bianca. Gli ambienti ad est, solo i pavimenti. Nell'ambiente meridionale era collocata una piccola struttura interpretata come un piccolo forno. La zona di servizio s'articola in sei ambienti, forse ricavati in parte in un preesistente edificio, con murature in pietre e materiali di recupero. L'ambiente comunicante con la corte presentava un pozzo scavato nel terreno e fu successivamente occupato anche da un focolare. Lungo il lato ovest corre una canaletta che conduceva l'acqua piovana raccolta nella corte all'esterno dell'edificio, sfruttando l'andamento del terreno in discesa. Un ambiente adibito a magazzino conserva i resti di tre grandi \"pithoi\", In un altro ambiente furono rinvenuti cinque capitelli dorici e uno corinzio, apparentemente immagazzinati, pertinenti ad almeno due fasi diverse del peristilio. mentre anche altri elementi architettonici erano presenti nell'area. L'edificio dovette subire dei rimaneggiamenti e fu probabilmente oggetto di spoliazioni. La datazione dell'edificio e del pavimento a mosaico \u00e8 discussa: l'assenza di dettagli interni delle figure e la partizione dei pannelli con rombi a linee bianche su fondo nero, trovano confronti nel III secolo a.C. (Eretria, Olbia, Tarso).\nLa Casermetta.\nLa Casermetta deve il suo nome ad un edificio addossato all'esterno di una grande torre delle mura, sulla costa meridionale, tra la Casa dei mosaici e la Porta Sud. L'edificio \u00e8 suddiviso in due parti poste ai lati di un corridoio scoperto, in fondo al quale una scala conduce al piano superiore sopra le mura difensive, dove si trovano i resti del pavimento di un ambiente scoperto, in cocciopesto con canaletta di scolo per l'acqua piovana. Al piano terra la parte orientale s'articolava in tre ambienti, di cui due contigui posti sulla fronte dell'edificio, ed uno pi\u00f9 interno di dimensioni maggiori, comunicante sia col corridoio che con uno dei due ambienti frontali. La parte occidentale consisteva in tre ambienti allineati non ben conservati. I muri sono costruiti con tecnica \"a telaio\", presente anche altrove a Mozia e in ambiente punico: grossi blocchi d'arenaria di misure uniformi e posti ad intervalli regolari costituiscono l'ossatura del muro, mentre altri blocchi simili sono utilizzati per gli stipiti delle porte, che conservano traccia degli incassi per i telai lignei. I tratti di muratura tra i blocchi sono costituiti da piccole pietre con legante. La destinazione d'uso di quest'edificio \u00e8 ignota e l'assenza di dati stratigrafici ne rende problematica la datazione. La sua costruzione \u00e8 comunque posteriore a quella della grande torre della cinta muraria, mentre la sua distruzione fu dovuta ad un incendio, forse in relazione con l'assedio del 397 a.C.\nTra il \"kothon\" e la Porta sud si trova un gruppo di costruzioni di difficile lettura a causa della stratificazione di diverse fasi edilizie e del cattivo stato di conservazione. Agli inizi del VII secolo a.C. era presente una grande casa con cortile, che si estendeva anche nel settore poi occupato dalla Porta e venne distrutta tra la fine del VII e gli inizi del VI secolo a.C. Un secondo edificio con pianta simile venne ricostruito sui resti del precedente, a cui si aggiunge un primo muro di fortificazione. Intorno alla met\u00e0 del VI secolo l'area venne probabilmente di nuovo riorganizzata in dipendenza dell'organizzazione del vicino \"kothon\". Intorno alla met\u00e0 del V secolo a.C. il muro difensivo viene abbattuto, per essere sostituito dalle fortificazioni, con la Porta sud e una torre situata sulla banchina del canale del \"kothon\". Alla fine del secolo all'interno delle mura si impianta un quartiere con alcuni edifici a pianta irregolare, ai lati di uno stretto vicolo, dotati di pozzi al centro dei cortili: in uno di essi si conserva una canalizzazione in terracotta che raccoglieva l'acqua piovana delle mura difensive. In occasione dell'assedio furono scavati dei fossati davanti alle mura e con i materiali di risulta venne costruito uno sbarramento in corrispondenza della porta. Un muro curvilineo all'interno delle fortificazioni inglobava il quartiere. Dopo la distruzione l'area venne abbandonata\nKothon.\nIl \"kothon\" \u00e8 stato identificato come una piscina sacra connessa con il Tempio adiacente scoperto e scavato dalla Missione della Sapienza dal 2002 al 2010. La vasca, che era alimentata da una sorgente di acqua dolce, attraverso una serie di sette blocchi di calcarenite inseriti nello strato marnoso, ma a contatto con la falda freatica, era chiusa verso lo Stagnone di Marsala, essendo stata - solo successivamente - dopo l'abbandono di Mozia, trasformata in bacino ittico e poi in salina. D'altra parte l'antica interpretazione della piscina come un'installazione portuale \u00e8 sconfessata anche dagli studi sul livello antico delle acque, che era di circa 1 m inferiore a quello attuale (come indica peraltro la famosa strada sommersa). La piscina era collegata da un canale costruito con il pozzo sacro posto al centro del Tempio del \"kothon\" ed \u00e8 stata paragonata a quella del santuario detto \"Maabed\" di Amrit in Siria, un luogo di culto fenicio coevo al \"kothon\" di Mozia (VI secolo a.C.).\nBacino di carenaggio.\nIn corrispondenza del \"kothon\", nel corpo delle mura urbiche fu costruito un bacino di carenaggio (solo successivamente collegato con la vasca (v. sopra). Il fondo di questa installazione era pavimentato con blocchi di calcarenite e al centro vi era ricavato un solco longitudinale, a sezione semicircolare. Le pareti erano rivestite da blocchi squadrati disposti in filari aggettanti s\u00ec da formare pareti gradinate. All'estremit\u00e0 erano presenti due strutture triangolari in blocchi e sulle banchine furono ricavate scanalature per l'inserimento di elementi lignei. In questa parte del canale doveva funzionare come cantiere per la riparazione delle navi, la cui chiglia scivolava sul solco ricavato sul fondo appoggiandosi alle strutture triangolari e ad elementi in legno inseriti nelle scanalature delle banchine. Il canale, a nord, s'allargava notevolmente verso il bacino, mantenendo la stessa profondit\u00e0 della parte meridionale ed era privo di pavimentazione. L'ingresso del canale venne successivamente chiuso alle due estremit\u00e0 da muri costruiti sopra lo strato di fango depositato sul fondo. Anche i muri lungo la parte pi\u00f9 interna del canale sono frutto di una tarda risistemazione. Il canale e il bacino furono scavati probabilmente nella seconda met\u00e0 del VI secolo a.C. e dovette essere risistemato nella seconda met\u00e0 del V secolo a.C., con altri parziali rimaneggiamenti in epoca successiva.\nMuseo Whitaker.\nIl Museo Whitaker ha 2 sezioni, una antica della donazione Whitaker, l'altra moderna e custodisce i ritrovamenti archeologici nell'area.\nPatrimonio dell'umanit\u00e0.\nNel 2006 Mozia, insieme all'antica Lilibeo \u00e8 stata inserita tra i siti candidati come Patrimonio dell'umanit\u00e0 dell'UNESCO come \"Mothia Island and Lilibeo: The Phoenician-Punic Civilization in Italy\""}
{"id": "118172", "revid": "1522738", "url": "https://it.wikipedia.org/wiki?curid=118172", "title": "Majid bin Sa'id di Zanzibar", "text": "Viene talvolta indicato come il fondatore di Dar es Salaam. Govern\u00f2 dal 19 ottobre 1856 al 7 ottobre 1870.\nBiografia.\nM\u0101jid divenne sultano di Zanzibar e dell'Oman alla morte di suo padre, ma la sua ascesa al potere fu contestata dal fratello maggiore Turk\u012b bin Sa\u02bf\u012bd \u0100l b\u016b Sa\u02bf\u012bd. Con l'intermediazione britannica, la contesa venne risolta con la spartizione del sultanato fra i due fratelli: Turk\u012b bin Sa\u02bf\u012bd divenne sultano dell'\u02bfOman, e a M\u0101jid andarono Zanzibar e i possedimenti sulla costa dell'Africa orientale.\nNel 1866, per motivi non noti, M\u0101jid decise di trasferire la propria corte e la capitale dei suoi possedimenti da Zanzibar al continente. Scelse di stabilirsi nella zona dove sorgeva il villaggio di Mzizima, che M\u0101jid ribattezz\u00f2 Dar al-Salam (\"Casa della pace\"). Sotto il suo regno, il villaggio si trasform\u00f2 rapidamente in una citt\u00e0.\nDurante il regno di M\u0101jid la tratta degli schiavi acquis\u00ec un ruolo di primaria importanza nell'economia di Zanzibar, riprendendo l'antica tradizione risalente all'et\u00e0 abbaside di commercio di uomini, chiamati \"zanj\" (Zanzibar \u00e8 l'adattamento dell'originale persiano Zenj-i bar, lett. \"Terra dei neri\", dal momento che dalle sue coste partivano navi dei negrieri musulmani, destinate a inoltrare schiavi africani nei vari mercati del califfato). Tra l'altro, fu M\u0101jid a concedere l'uso dell'isola di Changuu (oggi nota come \"Prison Island\", \"isola prigione\") come luogo di detenzione per gli schiavi ribelli\nM\u0101jid ebbe una figlia, \"Sayyida\" Khanfora bint M\u0101jid, che spos\u00f2 suo cugino, Hamm\u016bd bin Mohammed."}
{"id": "118173", "revid": "1522738", "url": "https://it.wikipedia.org/wiki?curid=118173", "title": "Barghash bin Sa'id di Zanzibar", "text": "Govern\u00f2 dal 7 ottobre 1870 al 26 marzo 1888.\nFratello della Sayyida Salme (Emily Ruete)."}
{"id": "118174", "revid": "21880", "url": "https://it.wikipedia.org/wiki?curid=118174", "title": "Geospiza septentrionalis", "text": "Il fringuello vampiro (Geospiza septentrionalis) \u00e8 un uccello nativo delle isole Galapagos, appartenente alla famiglia Thraupidae.\nDescrizione.\nIl fringuello vampiro \u00e8 sessualmente dimorfico, i maschi sono principalmente neri e le femmine grigie con strisce brune.\nBiologia.\nIl fringuello vampiro si nutre primariamente del sangue di due specie di \"Sula\": \"Sula nebouxii\" e \"Sula dactylatra\", beccando la pelle della sula con il becco affilato finch\u00e9 non fuoriesce sangue. Curiosamente le sule permettono loro di farlo. Si ipotizza che questo comportamento si sia evoluto dalla abitudine di beccare che il fringuello utilizzava per liberare la sula dai parassiti. Il fringuello si nutre anche delle uova della sula, rubandole appena dopo che sono state deposte e facendole rotolare (spingendo con le zampe e facendo perno col becco) nelle rocce finch\u00e9 non si rompono.\nConservazione.\nLa Lista rossa IUCN classifica \"Geospiza septentrionalis\" come specie vulnerabile."}
{"id": "118175", "revid": "486946", "url": "https://it.wikipedia.org/wiki?curid=118175", "title": "Fringuello vampiro", "text": ""}
