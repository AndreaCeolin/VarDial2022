{"id": "88306", "revid": "438678", "url": "https://it.wikipedia.org/wiki?curid=88306", "title": "Ottimo paretiano", "text": "L'ottimo paretiano o efficienza paretiana \u00e8 un concetto introdotto dallo studioso italiano Vilfredo Pareto, applicato in economia, teoria dei giochi, ingegneria e scienze sociali. Si realizza quando l'allocazione delle risorse \u00e8 tale che non \u00e8 possibile apportare miglioramenti paretiani al sistema, cio\u00e8 non si pu\u00f2 migliorare la condizione di un soggetto senza peggiorare la condizione di un altro.\nIntroduzione.\nNel \"Cours d'\u00c9conomie Politique\" (Losanna, 1896), Pareto sostenne che si pu\u00f2 dimostrare che, in una situazione in cui le risorse iniziali sono date, un sistema di mercati perfettamente concorrenziali assicura allocazioni ottimali. Un'allocazione ottimale \u00e8 caratterizzata dal fatto che, date le usuali ipotesi sulle preferenze o sulla tecnologia, \u00e8 impossibile ottenere migliori livelli di benessere di qualcun altro, o la produzione di qualche altro bene. \nSi ha ottimo paretiano (detto anche efficienza allocativa) quando non \u00e8 possibile alcuna riorganizzazione della produzione che migliori le condizioni di almeno una persona senza diminuire quelle degli altri. In tale situazione, l'utilit\u00e0 di una persona pu\u00f2 essere aumentata soltanto da una diminuzione dell'utilit\u00e0 di qualcun altro; vale a dire che nessuna persona pu\u00f2 migliorare la propria condizione senza che qualcun altro peggiori la sua. Questa situazione di ottimo globale si verifica con molteplici possibili allocazioni delle risorse, non necessariamente e non sempre con l'80-20, ma \u00e8 comunemente nota come \"legge dell'80/20\" o principio di Pareto.\nL'ottimo paretiano \u00e8 un concetto che pu\u00f2 essere applicato a qualsiasi regime economico (economia di mercato, economia pianificata, baratto). La concorrenza pura \u00e8 un ottimo paretiano ma pure il monopolio con discriminazione perfetta. Applicato ad una economia di mercato, questo concetto permette di mostrare la superiorit\u00e0 della concorrenza pura rispetto ad altre forme come il monopolio e l'oligopolio. La concorrenza pura arriva automaticamente all'ottimo mentre \u00e8 molto pi\u00f9 difficile, per non dire impossibile, ottenerlo in un'economia pianificata.\nLa condizione di partenza per un mercato efficiente in senso paretiano \u00e8 la concorrenza pura. Un mercato concorrenziale rifletter\u00e0 nei prezzi dei beni la loro scarsit\u00e0 in natura secondo il principio della domanda e dell'offerta. Se il bene \u00e8 scarso, e quindi la domanda \u00e8 superiore all'offerta, il prezzo sar\u00e0 elevato e viceversa. Tale sistema permetter\u00e0 un'efficienza completa perch\u00e9 metter\u00e0 i beni in mano a coloro che sono disposti a pagare di pi\u00f9 e quindi a saperli sfruttare meglio. \nUn mercato orientato in modo pareto-efficiente e quindi concorrenziale possiede tre caratteristiche salienti: l'efficienza della produzione, l'efficienza nello scambio e l'efficienza nella composizione del prodotto.\nIl successo di una strategia di riduzione e controllo dei costi non dipende soltanto dall'impresa che la pone in atto, ma anche dall'elasticit\u00e0 della domanda rispetto al prezzo (variabile esogena, non controllabile dall'impresa): diversamente, la strategia di costo non aggiunge valore per il cliente finale, aumenta i margini unitari di guadagno ma non le vendite complessive.\nL'efficienza della Produzione e l'efficienza nello Scambio.\nLa prima consiste nel fatto che le imprese produrranno il volume massimo di beni possibile. Per fare un esempio si pu\u00f2 immaginare la combinazione di due beni, mele e arance, che possono essere prodotte su un terreno agricolo. Per semplificare, ipotizziamo che il terreno possa produrre massimo o 10 mele e 0 arance, o 5 mele e 3 arance o ancora 0 mele e 6 arance. Qualsiasi di tali rapporti \u00e8 efficiente perch\u00e9 permette l'utilizzo del terreno al 100%. Ci si trova cio\u00e8 sulla curva di possibilit\u00e0 di produzione. Se invece l'agricoltore scegliesse di produrre ad esempio 3 mele e 3 arance la soluzione sarebbe inefficiente (in senso paretiano) perch\u00e9 sarebbe possibile aumentare la produzione delle mele senza diminuire quella delle arance. \nL'efficienza nello scambio analizza la distribuzione di due beni tra 2 individui. Lo scambio tra i due soggetti avviene sempre a condizione che nessuno dei due risulti danneggiato dallo scambio (principio della scatola di Edgeworth) e che almeno uno risulti avvantaggiato (ovviamente questo dipende dai gusti dei due individui).\nLimiti.\nIl primo problema di un mercato cos\u00ec impostato \u00e8 che non ci dice nulla su come il reddito tra gli individui venga ripartito. Potrebbe risultare efficiente che un soggetto abbia \"100\" e l'altro nulla. Il limite dell'efficienza paretiana \u00e8 proprio in questo punto. D'altra parte una situazione non equa pu\u00f2 non essere accettabile dalla societ\u00e0 e ci\u00f2 giustifica l'intervento da parte dello Stato per ridistribuire le risorse tra gli individui. \nL'An, Quid e Quomodo dell'intervento dipendono dal governo e dalla Funzione del Benessere Sociale della societ\u00e0. Va sottolineato che la ricerca dell'equit\u00e0 si va a scontrare con l'efficienza del mercato, realizza cio\u00e8 un Trade-off (si \u00e8 costretti a rinunciare ad una parte di efficienza per guadagnare pi\u00f9 equit\u00e0). Questa \u00e8 dovuta al fatto che lo Stato per perseguire tali obiettivi impone imposte distorsive (cio\u00e8 che inducono a cambiare i comportamenti degli individui per non pagarle). \nIl secondo problema \u00e8 nel fatto che un mercato perfettamente concorrenziale pu\u00f2 non essere raggiunto per diverse cause, il mercato cio\u00e8 fallisce. La presenza di Monopolii, l'asimmetria informativa, i Beni pubblici Puri e le esternalit\u00e0 (Positive e Negative) sono le pi\u00f9 note. \nPer cui le teorie che hanno teorizzato un potere endogeno (cio\u00e8 autonomo) del mercato di raggiungere il livello di massima efficienza incontrano dei limiti etico-sociali e di situazioni di fallimento del mercato. Uno dei teoremi che mostra tutte le difficolt\u00e0 insite nell'organizzare una teoria sociale paretiana \u00e8 il Teorema di Holmstr\u00f6m.\nL'argomentazione di Amartya Sen.\nPrendendo spunto dal teorema di Arrow, il premio Nobel per l'economia Amartya Sen ha dimostrato che, in uno stato che voglia far rispettare contemporaneamente efficienza paretiana e libert\u00e0 (quest'ultima intesa come la presenza di uno spazio in cui le sole preferenze dell'individuo determinano la scelta), possono crearsi delle situazioni in cui al pi\u00f9 un individuo ha garanzia dei suoi diritti. Egli sostiene la possibile inesistenza dell'ottimo paretiano nel liberismo. Il paradosso \u00e8 analogo a quello di Arrow sulle scelte collettive. Come per quest'ultimo, sono possibili alternative sociali che non ne sono soggette, ma richiedono l'abbandono dell'una o dell'altra assunzione. \nSen ha ricevuto il Nobel proprio per i suoi lavori sulle scelte sociali.\nFronte di Pareto.\nIl fronte di Pareto \u00e8 un insieme di soluzioni ottime, ovvero \u00e8 costituito da tutti i punti \"non dominati\", cio\u00e8 da quei punti per i quali non esiste alcun punto che sia migliore contemporaneamente per tutti gli obiettivi considerati nella funzione di ottimizzazione. Un punto pu\u00f2 far parte del fronte di Pareto anche se non domina nessuno, poich\u00e9 l'importante \u00e8 che non sia dominato da altri punti. Viene spesso usato nelle soluzioni ingegneristiche, dove un progettista pu\u00f2 valutare un insieme di diverse soluzioni ottime."}
{"id": "88309", "revid": "1982", "url": "https://it.wikipedia.org/wiki?curid=88309", "title": "Entalpia di ebollizione", "text": ""}
{"id": "88319", "revid": "1865216", "url": "https://it.wikipedia.org/wiki?curid=88319", "title": "Dino Ferrari", "text": "Figlio di Enzo Ferrari, fondatore dell'omonima casa automobilistica, e della sua prima moglie Laura Garello, era affetto da distrofia di Duchenne e mor\u00ec a soli 24 anni.\nBiografia.\nA Dino Ferrari \u00e8 stata attribuita la progettazione del celebre motore V6 di 1.986 cc, ideato per la partecipazione della Scuderia Ferrari alle gare di Formula 2 e che, dopo la sua scomparsa, verr\u00e0 montato su alcune automobili che portano il suo nome. Questo propulsore aveva una peculiarit\u00e0: era un V6 che possedeva l'angolo tra le due bancate di 65\u00b0. Fu progettato e realizzato con questa caratteristica per limitare gli ingombri. Fu sviluppato poi in diverse cilindrate.\nIn sua memoria, nel 1965 venne creato il marchio automobilistico Dino, poi utilizzato da Ferrari e FIAT, rimasto attivo fino al 1980. Nel 1979 venne disputato il Gran Premio Dino Ferrari sul circuito di Imola che, dal 1970, era stato denominato \"Autodromo Dino Ferrari\" e dal 1988, alla morte del padre, \u00e8 stato rinominato Autodromo Enzo e Dino Ferrari. Sempre in memoria del figlio, nel 1981 Enzo Ferrari si adoper\u00f2 per fondare il Centro Dino Ferrari, una struttura medica dell'Universit\u00e0 di Milano, specializzata nella cura e nella ricerca scientifica inerenti le distrofie muscolari.\nMor\u00ec a Milano il 30 giugno 1956."}
{"id": "88325", "revid": "1005847", "url": "https://it.wikipedia.org/wiki?curid=88325", "title": "Volker Beck (politico)", "text": "\u00c8 rappresentante di Alleanza 90/I Verdi nel parlamento tedesco e dichiaratamente omosessuale.\nNasce nel 1960 in Svevia, a Stoccarda, dove studia storia dell'arte e letteratura tedesca. Lascia una carriera come storico dell'arte per dedicarsi alla politica; i suoi cavalli di battaglia sono i diritti civili e la difesa delle minoranze."}
{"id": "88329", "revid": "767487", "url": "https://it.wikipedia.org/wiki?curid=88329", "title": "Barcaccia (teatro)", "text": "Nel linguaggio teatrale (riferito in particolare all'opera lirica), con il termine barcaccia ci si riferisce alla serie di \"palchetti\" posti immediatamente a lato del palcoscenico. Spesso i palchetti direttamente sul palco, che sono di dimensioni maggiori di quelli degli altri ordini, erano occupati dai regnanti di turno che, invece di assistere alle rappresentazioni dal palco reale, preferivano ammirare gli artisti a pochi metri di distanza."}
{"id": "88331", "revid": "124713471", "url": "https://it.wikipedia.org/wiki?curid=88331", "title": "Streaming", "text": "Il termine streaming, flusso multimediale o flusso audiovisivo nel campo delle telecomunicazioni identifica un flusso di dati audio/video trasmessi da una sorgente a una o pi\u00f9 destinazioni tramite una rete telematica. Questi dati vengono riprodotti man mano che arrivano a destinazione.\nGeneralmente la trasmissione in streaming avviene utilizzando i protocolli RTP e RTSP a livello di applicazione, mentre a livello di trasporto si utilizza prevalentemente il protocollo UDP.\nTipi.\nLa distribuzione dei dati di streaming pu\u00f2 essere di tipo:\nSostanzialmente esistono due tipologie di streaming:\nSebbene a volte per trasmissioni via web si utilizzi il termine streaming come sinonimo di \"diretta\", \u00e8 da chiarire che un contenuto in streaming pu\u00f2 essere in diretta oppure no.\nStreaming on demand.\nI contenuti audio/video sono inizialmente compressi e memorizzati su un server come file. Un utente pu\u00f2 richiedere al server di inviargli i contenuti audio/video. Non \u00e8 necessario scaricarli per intero sul PC per poterli riprodurre: i dati ricevuti vengono decompressi dal codec e riprodotti pochi secondi dopo l'inizio della ricezione. Questo ritardo serve a creare un polmone (\"buffer\" in gergo) per rimediare a latenze o microinterruzioni della rete. Di questo tipo sono i flussi streaming di Real Video e Real Audio, Windows Media Player, QuickTime, Adobe Flash Video. Quest'ultimo era utilizzato dal sito di YouTube, sostituito poi da HTML5 video.\nQuesto tipo di servizio viene offerto anche da parte di diverse reti televisive, come Mediaset o RAI, come servizio di streaming totale o parziale. Nel caso delle reti RAI si ha quasi la totalit\u00e0 delle trasmissioni a disposizione, ma non tutti i programmi vengono rilasciati o sono immediatamente disponibili.\nNel corso degli anni 2010, lo streaming on demand di musica e film \u00e8 andato progressivamente a sostituire i supporti fisici (CD, DVD) e digitali (download), grazie all'espansione di servizi come Spotify, Apple Music, Amazon Music per la musica e Netflix, Hulu, Amazon Prime Video e Disney+ per il cinema. In particolare, nell'ambito dell'industria musicale, la sostituzione dello streaming alle vendite tradizionali di dischi ha portato alla creazione di concetti come quello delle unit\u00e0 equivalenti ad album. Nel 2018, lo streaming ha rappresentato il 46,8% degli incassi dell'industria musicale, provenienti prevalentemente dai 255 milioni di utenti registrati a servizi a pagamento.\nStreaming live.\n\u00c8 simile alla tradizionale trasmissione radio o video in broadcast. Anche in questo caso i dati sono trasmessi utilizzando opportune compressioni per alleggerire il pi\u00f9 possibile il carico sulla rete. La compressione dei contenuti introduce nel flusso un ritardo di circa dieci secondi. Di solito nel campo dello streaming live questo ritardo non costituisce un problema.\nAttualmente l'evento pi\u00f9 seguito in diretta streaming nel mondo \u00e8 stato il concerto del 29 ottobre 2009 degli U2 su YouTube da Pasadena, California, con 2,5 milioni di utenti unici e quasi 10 milioni di connessioni al flusso della diretta. L'evento con maggiori visualizzazione in Italia appartiene al giornalista Michele Santoro con \"Rai per una notte\" e con 400.000 utenti contemporanei seguito dalla trasmissione \"Servizio pubblico\" che ha avuto una media 100 000 utenti contemporanei, nella puntata del 10 gennaio 2013 con la partecipazione di Silvio Berlusconi.\nStreaming illegale.\nLa tecnologia dello streaming viene utilizzata principalmente per inviare contenuti audio o video, ma con opportune personalizzazioni \u00e8 possibile anche inviare contenuti di altro tipo, ad esempio testuale. In particolare alcuni servizi forniscono libri in streaming. Come per musica e video, il contenuto pu\u00f2 essere solo fruito dal dispositivo che ne fa richiesta, non \u00e8 possibile scaricarlo o salvarlo, a meno che il servizio non preveda espressamente il contrario.\nSiti di streaming di film.\nUna piccola rivoluzione relativa alla regolamentazione del file sharing e dei siti di streaming \u00e8 avvenuta con una sentenza, prima non solo in Italia, ma anche a livello europeo, emessa dal Tribunale di Frosinone a febbraio 2017: essa riconosce che non \u00e8 automatica la violazione del diritto d'autore se un sito ospita link a streaming di film e musica su internet, anche con banner pubblicitari, se non \u00e8 chiaro il fine di lucro e riconosce quindi che se non ci sono prove sufficienti, un sito non pu\u00f2 essere chiuso e il suo gestore sanzionato.\nPer la precisione, il Giudice che ha emesso la sentenza ha accolto il ricorso contro una ordinanza-ingiunzione del 2015 con cui il gestore dei siti filmakers.biz, filmaker.me, filmakerz.org, e cineteka.org era stato ingiunto di pagare (a titolo di sanzione amministrativa ex art. 174-bis L. 22 aprile 1941, n. 633) la somma di 546.528,69 euro, oltre le spese, per aver violato l'art. 171-ter ,2\u00b0 co, lett. a-bis della L. 22 aprile 1941, n. 633 e successive modifiche.\nSi tratta di una sentenza rigorosa, emessa dopo una lunga analisi operata sul portale e sulle singole fonti di prova dal giudice, quest\u2019ultimo rilevando come l'indicazione di link non possa qualificarsi come messa a disposizione diretta di file protetti dal diritto d'autore ha ritenuta lecita l'attivit\u00e0 del portale. La decisione \u00e8 avvenuta nonostante la presenza di banner pubblicitari, in quanto il giudice ha evidenziato quanto in s\u00e9 il file sharing, cio\u00e8 la condivisione di file protetti dal diritto d'autore, sia un risparmio di spesa e non una attivit\u00e0 con finalit\u00e0 di lucro.\nSi legge nella sentenza: \"\"Giova precisare che l'art. 171-ter, 2 comma, lett. a-bis della L. 633/41 presuppone la comunicazione al pubblico a fini di lucro di un'opera protetta dal diritto d'autore, o di parte di essa, attuata mediante la sua diffusione in un sistema di reti telematiche, attraverso connessioni di qualsiasi genere. Con l'espressione 'a fini di lucr\u00f2 deve intendersi un fine di guadagno economicamente apprezzabile o di incremento patrimoniale da parte dell'autore del fatto\".\nQuesto significa che nel caso specifico al fine di riconoscere la commissione dell'illecito avrebbe dovuto essere provato l\u2019intento del file sharer di trarre dalla comunicazione al pubblico, per il tramite della messa in condivisione in rete di opere protette, un guadagno economicamente apprezzabile e non un mero risparmio di spesa.\nLa sentenza ribadisce dunque: \"Priva di pregio \u00e8 la giustificazione fornita (dalle Autorit\u00e0 n.d.r.) secondo cui l'assenza di finalit\u00e0 lucrative sarebbe irrilevante, poich\u00e9 l'art 174 bis \u00e8 applicabile a tutte le violazioni previste nella sezione e quindi anche in ipotesi di violazione dell'art 171 1\u00b0 co L 633/1941, atteso che (al gestore ndr) \u00e8 stata irrogata la sanzione amministrativa per aver violato l'art. 171 ter, comma 2, lettera a-bis e non altra disposizione normativa\"\".\nIn conclusione quindi in questa situazione \u00e8 stato stabilito dal giudice che non \u00e8 stato provato che il titolare del sito web abbia tratto un guadagno dall'attivit\u00e0 economica connessa alla gestione del sito, per cui \u00e8 stata annullata l'ordinanza-ingiunzione facendo venire meno la sanzione amministrativa prevista dall'art. 174-bis della Legge sul Diritto d'Autore.\nPremi.\nAd agosto 2012 per la prima volta un'azienda italiana viene nominata in una delle categorie degli Streaming Media European Choice Awards, i premi europei dello streaming, che si svolgono ogni anno a Londra. La prima edizione degli Spotify Awards, assegnati agli artisti pi\u00f9 popolari sulla principale piattaforma di streaming globale, si terr\u00e0 marzo 2020 a Citt\u00e0 del Messico.\nStream.\nAlcune applicazioni di sincronizzazione e condivisione di contenuti (ad esempio Drive File Stream di Google) usano il termine stream per designare l'accesso di un contenuto archiviato in cloud da una posizione locale, come fruizione dello streaming. Lo stream non \u00e8 materialmente archiviato in locale ma \u00e8 solo caricato nella cache del dispositivo per utilizzarlo (modifiche, visualizzazione, salvataggio in altra posizione, ecc.).\nUno stream, in pratica, \u00e8 un'istanza di un contenuto di streaming; materialmente non \u00e8 altro che la visualizzazione di un file o di una cartella, solitamente accompagnata da un'icona che fa capire che l'oggetto \u00e8 conservato sul cloud, sull'applicazione di gestione file impiegata. Normalmente, le applicazioni dedicate permettono anche di scegliere se la fruizione sia di tipo \"streaming\" oppure \"mirroring\" (la copia in locale sincronizzata con quella in cloud)."}
{"id": "88332", "revid": "6392", "url": "https://it.wikipedia.org/wiki?curid=88332", "title": "Fifo", "text": ""}
{"id": "88335", "revid": "1762097", "url": "https://it.wikipedia.org/wiki?curid=88335", "title": "Josef Mengele", "text": "Laureato in antropologia all'Universit\u00e0 Ludwig Maximilian di Monaco e in medicina all'Universit\u00e0 Goethe di Francoforte, \u00e8 noto per i crudeli esperimenti medici e di eugenetica che svolse nel campo di concentramento di Auschwitz, usando i deportati come cavie umane, soprattutto bambini (era ossessionato dai gemelli); era chiamato da loro \"lo zio\" e lui li definiva \"le mie cavie\". Gran parte dei bambini che furono sue vittime erano \"zingari\", vale a dire appartenenti ai popoli roman\u00ed.\nNel 1940 si arruol\u00f2 come volontario nel servizio militare, successivamente serv\u00ec la 5. SS-Panzer-Division \"Wiking\" nel fronte orientale. Nel 1942 fu ferito sul fronte russo e giudicato inadatto al combattimento; venne promosso al rango di capitano delle SS grazie al salvataggio di due soldati tedeschi, per il quale venne decorato con la croce di ferro. \nIl 30 maggio del 1943 cominci\u00f2 a prestare servizio nel campo di concentramento di Auschwitz, dove rimase fino al termine del conflitto. Per la sua attivit\u00e0 svolta nel campo di concentramento era stato soprannominato \u00abAngelo della morte\u00bb (in tedesco \"Todesengel\"). La sua figura assunse triste notoriet\u00e0, soprattutto nel dopoguerra, come esempio di negazione dei principi stessi della medicina.\nSopravvisse alla caduta del regime nazista riuscendo a sfuggire al processo di Norimberga, rifugiandosi nel 1949 in Sud America, dopo un periodo vissuto in incognito in Germania, spostandosi successivamente in diversi Paesi tra cui Argentina, Paraguay e Brasile. Il falso documento di identit\u00e0 che gli permise di emigrare gli fu rilasciato a Termeno (in Alto Adige), comune noto per avere rilasciato diversi falsi documenti di identit\u00e0 ad altri criminali nazisti come Adolf Eichmann., in questo caso col beneplacito del vicario di Bressanone, Alois Pompanin. \nNonostante fosse ricercato come criminale di guerra, sfugg\u00ec alla cattura per 34 anni. Mor\u00ec annegato a seguito di un ictus mentre nuotava in un luogo di villeggiatura presso Bertoga in Brasile il 7 febbraio 1979. Venne seppellito in un sobborgo di San Paolo con il falso nome di \"Wolfgang Gerhard\". La polizia tedesca nel 1985 seguendo una pista che riportava ad un amico di famiglia di Mengele riusci a trovare la tomba, esum\u00f2 il cadavere che \u00abesperti forensi brasiliani\u00bb in seguito identificarono proprio come Mengele, ma sar\u00e0 alcuni anni dopo e precisamente nel 1992, che le prove genetiche del DNA confermeranno definitivamente che quei resti erano proprio quelli di Josef Mengele.\nBiografia.\nGiovinezza.\nNato a G\u00fcnzburg, in Baviera il 16 marzo 1911, fu primo di tre figli di Karl e Walburga Mengele. Il padre era un noto industriale e dirigeva la \"Karl Mengele und Sohn\", importante e affermata azienda produttrice di macchine agricole che impiegava circa 200 dipendenti.\nA vent'anni si iscrisse all'associazione paramilitare Stahlhelm, Bund der Frontsoldaten (\"Elmetti d'Acciaio\"), per poi entrare nel 1934 nelle Sturmabteilung.\nGli studi.\nIn quegli stessi anni, cominci\u00f2 i suoi studi all'Universit\u00e0 Ludwig Maximilian di Monaco, dove consegu\u00ec la laurea in antropologia nel 1935, con una tesi sulla \"Ricerca morfologico-razziale sul settore anteriore della mandibola in quattro gruppi di razze\".\nNel gennaio 1937 presso \"l'Istituto per la biologia ereditaria e per l'igiene razziale\" di Francoforte sul Meno, divenne assistente di Otmar Freiherr von Verschuer, conosciuto per le sue ricerche nella genetica, con un particolare interesse per i gemelli, ricerche che influenzarono Mengele. Nel 1937 Mengele si iscrisse al Partito Nazionalsocialista e nel 1938 alle SS; nello stesso anno, si laure\u00f2 in medicina, presentando una tesi intitolata \"Ricerche sistematiche in ceppi familiari affetti da cheiloschisi o da fenditure mascellari o palatali\", aiutato da Von Verschuer.\nGli \"igienisti razziali\" nazisti erano convinti che le differenze razziali e sociali avessero origine genetica; secondo la loro concezione, lo studio del comportamento di gemelli identici posti in ambienti diversi avrebbe dovuto dimostrare la prevalenza della natura sull'educazione.\nSempre in quegli anni si spos\u00f2 con una ragazza protestante, Irene Schoenbein (la sua famiglia era contraria al matrimonio in quanto non cattolica). Con lei visse a Monaco per alcuni anni prima di partire da solo per Auschwitz in quanto la moglie decise di non seguirlo. Il matrimonio, inizialmente sereno, cominci\u00f2 a registrare dei contrasti, soprattutto quando Mengele nel 1943 si trasfer\u00ec ad Auschwitz, dove rimase per circa due anni. In questo periodo, la moglie si recava a fargli visita periodicamente, e in uno di questi incontri rimase incinta di quello che sarebbe stato l'unico figlio di Mengele.\nMengele, comunque, non fu fedele alla moglie, in quanto ebbe ad Auschwitz una relazione con una guardia nazista Irma Grese e un'infermiera a cui affid\u00f2 i suoi documenti sulle ricerche di Auschwitz.\nServizio militare.\nRicevette l'addestramento militare di base nel 1938 con i Gebirgsj\u00e4ger (truppe di fanteria leggera da montagna) e fu chiamato in servizio nella Wehrmacht nel giugno 1940, alcuni mesi dopo lo scoppio della seconda guerra mondiale e si offr\u00ec volontario per il servizio medico nelle Waffen-SS, le forze da combattimento delle SS, e si distinse anche sul fronte orientale. Nel giugno 1941 venne insignito della Croce di Ferro per le sue azioni nel fronte ucraino. Nel gennaio 1942, mentre serviva sotto la 5. SS-Panzer-Division Wiking sul fronte russo, salv\u00f2 due soldati tedeschi da un carro armato in fiamme e venne premiato con un'ulteriore Croce di Ferro.\nNel 1942, ferito lievemente, fu ritirato dalle truppe di combattimento perch\u00e9 definito non idoneo a combattere nelle prime linee; venne assegnato al Rasse und Siedlungshauptamt (RuSHA) di Berlino. In quel periodo riprese i contatti con il suo mentore, von Verschuer, che lavorava presso \"l'Istituto per l'antropologia, la genetica umana e l'eugenetica Kaiser Wilhelm\" a Berlino. Poco prima di essere trasferito ad Auschwitz, Mengele venne promosso al grado di capitano delle SS, nell'aprile 1943.\nAd Auschwitz.\nNel maggio 1943 divenne capo medico del campo riservato ai roman\u00ed nel Settore BIIe del campo di sterminio di Birkenau; nell'agosto 1944 questo venne smantellato e i deportati che vi risiedevano uccisi nelle camere a gas. In seguito Mengele divenne medico capo del campo principale di Birkenau, sottoposto comunque a Eduard Wirths.\nIl comportamento di Mengele nel campo, durante i 21 mesi di permanenza ad Auschwitz, \u00e8 registrato da numerose testimonianze. Mengele veniva anche chiamato \"der wei\u00dfe Engel\" (\"l'angelo bianco\") dai deportati, per l'atteggiamento e per il camice che indossava quando si apprestava a scegliere chi avrebbe dovuto essere oggetto delle sue ricerche, chi avrebbe lavorato e chi era destinato alla camera a gas. Il pi\u00f9 delle volte si mostrava crudele, tanto da guadagnarsi l'appellativo di \"angelo della morte\"; uccideva senza piet\u00e0 prigionieri a calci, colpi di pistola o iniezioni di fenolo; in un battito di ciglio decideva, all'arrivo del treno dei deportati alla banchina del campo, se una persona era da destinare al lavoro o alle camere a gas. Disegn\u00f2 una linea sul muro del blocco dei bambini, alta circa 150 centimetri, ordinando l'esecuzione nella camera a gas di chi non raggiungeva tale misura. Quando un capannone venne infestato dal tifo, Mengele decise di uccidere tutte le 750 deportate che vi risiedevano. Il 25 maggio del 1943 ordin\u00f2 la morte di 528 donne e 507 uomini per evitare una nuova epidemia di tifo. Anche in altre situazioni, avrebbe fatto uccidere prigionieri per evitare malattie. Uno dei sopravvissuti disse che aveva uno sguardo che diceva \"Io sono il potere\".\nSecondo molti, il suo sdoppiamento di personalit\u00e0 era dovuto alla sua assoluta fedelt\u00e0 all'ideologia nazista e quindi l'estrema dedizione che osservava quando era chiamato a svolgere il suo \"dovere\" (selezionare e analizzare), nello svolgimento del quale era assolutamente distaccato e non tradiva alcuna emozione. Tuttavia in momenti meno formali, risultava essere una persona paradossalmente piacevole e comprensiva come raccontano gli stessi medici che con lui collaborarono. A ogni modo, molto spesso Mengele alternava momenti di calma, pacatezza e rispetto (alcuni gemelli ricordano come, pur analizzandoli nudi, Mengele fosse stato sempre corretto ed educato e li avesse trattati con gentilezza, con la professionalit\u00e0 di un dottore) a scatti d'ira incontrollabili (in un episodio, diversi assistenti raccontano come si irrit\u00f2 per la lentezza con cui venivano fatte le iniezioni mortali di fenolo dallo stesso personale SS e come lui stesso abbia strappato dalle mani di uno di questi la siringa per mostrare come doveva essere fatto).\nUno dei disturbi di Mengele era infatti legato all'estrema attenzione per i dettagli, l'efficienza e la cura dei particolari in ogni cosa facesse, con riguardo maniacale per l'igiene.\nNel 1945 Mengele fu costretto ad abbandonare il campo di concentramento portando con s\u00e9 tutto il materiale delle sue ricerche che fino ad allora aveva condiviso con alcune personalit\u00e0 del settore medico come Butenandt e von Verschuer che lavoravano all'esterno di Auschwitz e a cui inviava relazioni dettagliate. Il giorno prima dello sgombero Mengele continu\u00f2 imperturbabilmente ad eseguire le selezioni: esamin\u00f2 l'ultimo treno con circa 506 prigionieri condannandone alle camere a gas circa 470-480.\nLe sperimentazioni su esseri umani.\nNel periodo che trascorse ad Auschwitz, Mengele organizz\u00f2 una squadra di cui fecero parte tra l'altro un'antropologa, la prigioniera polacca Martyna Puzyna, e un patologo, l'ebreo ungherese Mikl\u00f3s Nyiszli; vi era anche la pittrice ebrea boema Dina Gottlieb, che realizzava disegni di parti del corpo o figure intere; tutti costoro erano reclutati all'interno dello stesso campo e quindi a loro volta prigionieri. In aggiunta alle sue mansioni come medico del campo, Mengele conduceva \"ricerche\" sui gemelli monozigoti, sui nani e su bambini nati con anomalie; i soggetti dei suoi esperimenti erano scelti nell'intero campo di Auschwitz. Secondo la testimonianza di Martyna Puzyna, venivano effettuate misurazioni che coinvolgevano anche 250 paia di gemelli alla volta, costretti a rimanere per ore in piedi, nudi in una stanza non riscaldata. Dopo il completamento degli esami, molti dei soggetti venivano uccisi con iniezioni di fenolo nel cuore, eseguite dallo stesso Mengele o dai suoi assistenti; i cadaveri venivano poi dissezionati e Mengele inviava i referti delle sue dissezioni (talora anche parti del corpo conservate nell'alcool) all'istituto di von Verschuer, a Berlino.\nTra le sue ricerche nel campo, una fu dedicata anche alla stomatite gangrenosa, o \"noma\", una malattia dovuta alla malnutrizione; nel suo ambito Mengele, una volta, invi\u00f2 a un laboratorio delle SS la testa di un bambino roman\u00f3 dodicenne, non si sa se ucciso oppure morto per noma. Mengele, del tutto erroneamente, inizi\u00f2 a studiare questa malattia ricercandone cause genetiche o razziali, ma alla fine persino lui arriv\u00f2 vicino alla conclusione che la causa risiedesse nell'alimentazione insufficiente e nelle invivibili condizioni igieniche del campo (cosa che, per i medici prigionieri, era stata evidente fin dall'inizio).\nUn altro dei progetti di ricerca di Mengele riguardava lo studio dell'ereditariet\u00e0 nel colore degli occhi, in particolare l'eterocromia delle iridi (che si verifica quando gli occhi di un individuo sono di due colori diversi, per esempio uno azzurro e uno castano). Il dottor Nyiszli ha testimoniato di un episodio in cui gli fu ordinato di dissezionare sei gemelli roman\u00ed affetti da eterocromia; in un'altra occasione un'intera famiglia di otto persone fu uccisa e i loro occhi eterocromatici furono espiantati dai cadaveri e inviati a Berlino.\nUn altro oggetto delle sperimentazioni di Mengele era la malaria. Nell'autunno del 1943 a venti roman\u00ed provenienti da Lublino fu iniettato sangue infetto prelevato da pazienti malarici febbricitanti. Sembra che Mengele abbia partecipato personalmente a queste ricerche, dal momento che nel 1944 fu proposto per una medaglia per aver contratto sia il tifo sia la malaria nell'ambito delle sue ricerche sulle \"origini razziali degli zingari\".\nRicerche e sperimentazioni sui gemelli.\nTra le ricerche condotte da Mengele nel campo, quelle a cui dedic\u00f2 pi\u00f9 energia e attenzione (praticate gi\u00e0 un anno prima dell'entrata ad Auschwitz) furono riservate ai gemelli; in particolar modo concentr\u00f2 la sua attenzione sui gemelli monozigoti. Lo stesso Mengele si recava alla banchina, dove arrivavano i treni dei prigionieri, per selezionare di persona i gemelli non appena scendevano. I gruppi di gemelli comprendevano individui delle et\u00e0 pi\u00f9 diverse: tra questi veniva scelto il pi\u00f9 anziano, che assumeva la funzione di \"Zwillingsvater\" (capogemelli o padre dei gemelli), e per distinguerli ulteriormente dagli altri prigionieri, venivano loro tatuate insieme al numero di identificazione anche le due lettere ZW (cio\u00e8 \"Zwillinge\", gemello). Delle sue ricerche Mengele teneva sempre informato il suo ex professore universitario, von Verschuer, inviando anche all'istituto di biologia razziale a Berlino esemplari e relazioni.\nMengele analizzava i gemelli insieme, sottoponendoli a ricerche di tipo comparativo. Nel suo analizzare i gemelli identici, Mengele effettuava misurazioni, fotografie, prelievi di sangue, spesso a ogni visita. Alcuni gemelli superstiti hanno affermato che le ricerche di Mengele riguardarono anche altre pratiche: utilizzo di sostanze chimiche per analizzare le reazioni della pelle, o pressioni su parte del corpo per misurarne la resistenza, o iniezioni. Una volta supervision\u00f2 un'operazione su due bambini roman\u00ed che vennero uniti per creare dei gemelli siamesi artificiali; le mani divennero presto infette e le vene si richiusero causando gangrena.\nMengele mostrava un particolare interesse per i bambini roman\u00ed; nell'estate del 1943 fece allestire un asilo per bambini in et\u00e0 prescolare all'interno del \"campo degli zingari\", dove diverse centinaia di bambini rimanevano dalle otto del mattino fino alle 14, seguiti da svariate prigioniere. Per breve tempo questi bambini godevano di un regime alimentare privilegiato, ricevendo latte, burro, pane bianco, brodo di carne e persino cioccolato e marmellata, mentre lo stesso Mengele li trattava con gentilezza portando loro dolci e giocattoli. Questo asilo infantile fu sfruttato dalla propaganda nazista: venne spesso visitato da ufficiali delle SS e da civili, che scattavano fotografie e realizzavano filmati dei bambini che giocavano. Tuttavia lo scopo principale dell'asilo era di fungere da riserva di cavie da laboratorio per gli esperimenti di Mengele. Non esistono dati precisi circa il numero di bambini roman\u00ed utilizzati nel laboratorio di Mengele. Secondo una testimonianza, vi erano all'inizio in tutto il \"campo degli zingari\" pi\u00f9 di sessanta coppie di gemelli; quando il campo venne liquidato, nell'agosto del 1944, solo sette coppie erano ancora in vita.\nSecondo lo storico Guenter Lewy, le ricerche di Mengele erano una strana mistura di scienza e pseudo-scienza motivata ideologicamente, mentre lo stesso Mengele era il tipico scienziato nazista totalmente privo di scrupoli morali, che si era guadagnato la reputazione di essere uno dei pi\u00f9 fanatici e spietati medici delle SS adibiti alle \"selezioni\" dei prigionieri appena arrivati. Mengele non esitava a sopprimere esseri umani al solo scopo di studiare i loro organi interni; a volte egli uccise personalmente dei gemelli al solo fine di risolvere una disputa sulla diagnosi, per poi dissezionare i cadaveri ancora caldi. I sopravvissuti hanno testimoniato della sua straordinaria indifferenza, e anche della sua fascinazione, nei confronti del dolore umano.\nTuttavia, sempre secondo Guenter Lewy, Mengele mostrava a volte un altro lato della sua personalit\u00e0, che si manifestava in occasionali atti di gentilezza nei confronti dei prigionieri \"zingari\": secondo una testimonianza, in un caso Mengele avrebbe disposto delle razioni speciali per pazienti affetti da difterite salvando loro la vita; un'altra testimonianza, resa dal dottor Iancu Vexler (un medico prigioniero), parla degli \"sforzi\" di Mengele per \"rendere pi\u00f9 sopportabile la vita degli zingari\" nel campo. Si dice che Mengele avesse un bambino \"zingaro\" favorito, di circa quattro anni e sempre vestito di bianco, con il quale girava per il campo durante un'intera estate; ma nell'agosto del 1944 Mengele lasci\u00f2 che anche questo bambino fosse ucciso in una camera a gas. Lewy conclude osservando che Mengele poteva essere sia gentile, sia spietatamente crudele nei confronti delle sue vittime, ma in una valutazione complessiva il suo carattere emerge in modo molto chiaro come \u00abtotalmente depravato\u00bb (\"\u00abutterly depraved\u00bb\").\nL'ultimo ordine di Mengele, che decretava l'eliminazione nelle camere a gas del gruppo di gemelli mantenuti in vita per gli esperimenti, non fu eseguito mentre le truppe dell'Armata Rossa stavano sopraggiungendo anche perch\u00e9 le scorte di gas erano esaurite.\nLa fuga in Sudamerica.\nNell'immediato dopoguerra cominci\u00f2 la ricerca dei criminali di guerra nazisti e fra questi era ovviamente compreso anche Josef Mengele. Alla sua ricerca si dedicarono il governo statunitense e quello tedesco, ma in particolar modo i servizi segreti israeliani. Per agevolarne la cattura venne anche fissata una taglia di circa 3 milioni di dollari. Le modalit\u00e0 della fuga di Mengele furono simili a quelle di Adolf Eichmann: gli furono infatti forniti, con modalit\u00e0 non chiarite, dei documenti falsi da parte del comune italiano di Termeno in Alto Adige, che riportavano il nome di Helmut Gregor, nato nel comune stesso.\nNel 1949 si imbarc\u00f2 nel porto di Genova su una nave diretta in America meridionale, sbarcando in Argentina in luglio. Dapprima visse a Buenos Aires e dintorni, poi nel 1959 fugg\u00ec in Paraguay e in Brasile nel 1960, dove rimase fino alla morte nel 1979.\nDurante questo lungo periodo Mengele visse dapprima con due sorelle ungheresi, anticomuniste e simpatizzanti per il regime nazista, poi con una famiglia del luogo, mantenendo inizialmente nascosta la propria vera identit\u00e0; se inizialmente adott\u00f2 diversi nomi falsi, dopo alcuni anni decise di tornare a utilizzare il proprio vero nome, convinto ormai di essere scampato alle ricerche (in quel periodo il suo nome risultava anche sull'elenco telefonico). Tuttavia, a partire dalla cattura di Adolf Eichmann, avvenuta fra l'altro proprio in Sudamerica, Mengele cominci\u00f2 ad allarmarsi: ritorn\u00f2 quindi ad adottare una falsa identit\u00e0 e si spost\u00f2 varie volte (fino a giungere in Brasile) cambiando diverse abitazioni. Nel periodo in cui visse in America Latina, lavor\u00f2 come operaio nella stessa industria della famiglia Mengele, che anche in Sud America aveva degli stabilimenti.\nLa morte.\nNel 1979 mor\u00ec annegato a seguito di un ictus, a 67 anni, mentre nuotava a pochi metri dalla riva dell'oceano Atlantico. Fu sepolto nel cimitero di Nostra Signora del Rosario, a Embu das Artes, sotto la falsa identit\u00e0 di Wolfgang Gerhard. La sua tomba venne scoperta nel 1985, la salma venne riesumata nel 1992 e il suo DNA confrontato con quello del fratello, che inizialmente si rifiut\u00f2 di fornirlo, ma cambi\u00f2 idea su pressioni del governo tedesco. L'esame accert\u00f2, con una probabilit\u00e0 pari al 99,69%, che la persona l\u00ec sepolta fosse effettivamente Josef Mengele. I resti del criminale nazista furono conservati in un magazzino dell'istituto di medicina legale di San Paolo del Brasile e oggi le ossa sono a disposizione degli studenti di medicina per i loro studi. Ebbe il tempo di vedere realizzati due noti film a lui ispirati: \"Il maratoneta\" del 1976 e, l'anno prima di morire, \"I ragazzi venuti dal Brasile\".\nInfluenza sui media.\nIn considerazione delle vicende storiche e personali in cui fu coinvolto, Mengele appare in numerose opere letterarie, cinematografiche e anche musicali, in alcuni casi come uno dei protagonisti, oppure come ispirazione per un personaggio di finzione."}
{"id": "88336", "revid": "2179318", "url": "https://it.wikipedia.org/wiki?curid=88336", "title": "Celio", "text": "Il colle Celio \u00e8 uno dei sette colli su cui venne fondata Roma.\nGeografia.\nIl Celio \u00e8 una sorta di lungo promontorio lungo circa , che raggiunge i 50 metri nel parco vicino al tempio del Divo Claudio.. Il Colle si affaccia su un pianoro dal quale nascono anche l'Esquilino, il Viminale e il Quirinale.\nIl \"Caeliolus\" (o \"Caeliculus\" o \"Caelius Minor\") corrisponde ad una sezione del colle, forse quella pi\u00f9 occidentale, verso la valle poi occupata dal Colosseo, oppure quella attualmente occupata dalla basilica dei Santi Quattro Coronati.\nStoria.\nEt\u00e0 arcaica.\nSecondo una tradizione riportata da Tito Livio, i romani trasferirono sul Celio gli abitanti di Alba Longa in seguito alla vittoria conseguita sotto il regno di Tullo Ostilio, che port\u00f2 alla distruzione di Alba. Il \"mons Caelius\" sarebbe stato inserito nel perimetro cittadino sotto il regno di Anco Marzio. Si trova menzionato nell'elenco del \"Septimontium\" e fece parte della I regione cittadina (\"Suburana\") nella suddivisione serviana. Nella nuova suddivisione augustea costitu\u00ec la II regione (\"Caelimontium\").\nIn origine il nome doveva essere \"Querquetulanus mons\" per la ricchezza di querce, mentre l'origine del nome \"Caelius\" viene concordemente fatta risalire all'etrusco Celio Vibenna, uno dei due fratelli di Vulci che avrebbero aiutato Servio Tullio a diventare re di Roma.\nDell'epoca arcaica resta traccia nel ricordo di culti dei boschi e delle fonti, come quello della Ninfa Egeria nel bosco delle Camene appena fuori Porta Capena. Pare che al suo santuario fosse particolarmente legato Numa Pompilio.\nEt\u00e0 repubblicana.\nIn gran parte il colle si trovava al di fuori del recinto sacro del pomerio, per cui vi potevano essere edificati templi a divinit\u00e0 straniere, come il tempio di Minerva Capta o l'antichissimo sacello di Diana fuori dalle mura serviane.\nA quest'epoca risalgono alcuni sepolcri, come quello a camera sulla via Celimontana, poco prima di piazza San Giovanni in Laterano.\nEt\u00e0 imperiale.\nIn et\u00e0 augustea il Celio costitu\u00ec la II delle 14 regioni della citt\u00e0, detta \"Caelimontium\". La zona tra il Laterano e Porta Maggiore venne inclusa nella V regio (\"Esquiliae\"), anche se fisicamente fa parte del Celio.\nSul lato rivolto verso il Colosseo, nel punto pi\u00f9 elevato sorse il tempio del Divo Claudio, dedicato all'imperatore Claudio, divinizzato dopo la morte.\nDai resti rinvenuti nell'area del colle si pu\u00f2 ricostruire una fase edilizia abitativa cospicua nella seconda met\u00e0 del II secolo d.C., mentre edifici precedenti del I secolo a.C. furono probabilmente distrutti da un incendio del 27 d.C. Nel IV secolo vi avevano sede ricche \"domus\" inserite in vasti parchi, come quelle delle famiglie dei Simmaci (presso cui sorse la \"basilica hilariana\") e dei Tetrici e quella di Fausta (\"domus Faustae\"), forse identificabile con la moglie di Costantino. Le propriet\u00e0 degli Annii e di Domizia Lucilla (della famiglia di Marco Aurelio) e dei Quintilii, entrarono a far parte della \"domus Vectiliana\" di Commodo.\nNella parte extraurbana del colle sorsero diverse caserme per le truppe di stanza nella capitale: in corrispondenza della chiesa di Santo Stefano Rotondo erano sorti i \"castra peregrina\" (costruiti in epoca traianea e restaurati pi\u00f9 volte nei secoli successivi). Nei pressi si trovava inoltre un'ampia residenza dei Valeri (\"domus Valerii\"). Di fronte, si trovava la sede della V coorte dei vigili (\"statio cohortis V vigilum\").\nIn un possedimento della famiglia dei Laterani Settimio Severo fece edificare tra il 193 e il 197 i \"castra nova equitum singularium\" ossia una nuova caserma per il corpo di cavalieri della guarda imperiale, di fronte alla vecchia caserma costruita sotto Traiano (\"castra priora equitum singularium\"). Quando il corpo militare fu sciolto da Costantino l'area dell'accampamento severiano fu in parte occupata dalla nuova basilica dedicata al Salvatore che divenne poi San Giovanni in Laterano.\nGli edifici del Celio furono fortemente danneggiati durante il sacco di Alarico del 410 e a partire da quest'epoca si vanno accentuando sul colle abbandono e ruralizzazione.\nMedioevo.\nNel VI secolo fece parte della II regione ecclesiastica per la presenza nelle vicinanze della basilica Lateranense, tanto che per l'intero colle venne spesso utilizzato il toponimo di \"Laterano\". La costruzione del \"Patriarchio\", probabilmente ancora nel VI secolo, diede luogo alla creazione di diversi \"tituli\" (i pi\u00f9 antichi luoghi di culto cristiani, spesso ambienti di case private) e \"xenodochia\" (centri di assistenza e accoglienza per pellegrini e ammalati).\nNuove chiese continuano a sorgere, inizialmente in sostituzione e sopra i precedenti \"tituli\", pi\u00f9 tardi indipendentemente da essi, come quella dei Santi Giovanni e Paolo, dei Santi Quattro Coronati, di Santa Maria in Domnica, di Santo Stefano Rotondo, di San Giovanni a Porta Latina, di San Gregorio, di San Tommaso in Formis, di San Sisto Vecchio.\nVi furono inoltre fondati monasteri, circondati da fondi ed orti e alcune torri delle famiglie nobiliari, del X e XI secolo. Una nuova distruzione viene subita con il sacco del 1084. A partire dal XII secolo fece parte della \"regio Montium\", che si estendeva fino al Quirinale.\nEpoca moderna e contemporanea.\nAttualmente il Celio \u00e8 compreso nell'omonimo rione e vi sorge, proseguendo la tradizione assistenziale, l'Ospedale militare del Celio costruito su progetto di Salvatore Bianchi e Filippo Laccetti. Vi \u00e8 compreso il Parco della Pace, con aree attrezzate."}
{"id": "88337", "revid": "2", "url": "https://it.wikipedia.org/wiki?curid=88337", "title": "Dual-core", "text": ""}
{"id": "88340", "revid": "287204", "url": "https://it.wikipedia.org/wiki?curid=88340", "title": "Europanto", "text": "LEuropanto \u00e8 una lingua artificiale creata nel 1996 da Diego Marani, un traduttore del Consiglio dei ministri Europeo di Bruxelles. Il suo stesso creatore l'ha definita uno scherzo linguistico, dotato di un vocabolario che \u00e8 un ibrido di termini presi da molte lingue europee, soprattutto , , , , e . Marani cre\u00f2 l'Europanto in risposta alla percepita predominanza dell': si tratta di un'emulazione dell'effetto per cui le persone che stanno imparando una nuova lingua, tipicamente tendono ad aggiungere parole e frasi della loro lingua madre per esprimere pi\u00f9 chiaramente ci\u00f2 che intendono.\nL'Europanto si basa appunto sul principio che alcune parole di alcune lingue sono internazionalmente conosciute. Ad esempio l'italiano \"\"spaghetti\", il tedesco \"kaputt\"\", ecc. Quindi l'osservazione che ne deriva \u00e8 che, in pratica, quando due persone cercano di comunicare senza conoscere una lingua comune, tendono ad utilizzare parole di uso internazionale. Il progetto Europanto si propone di elevare questi presupposti a vero e proprio linguaggio di comunicazione.\nL'Europanto possiede quindi una grammatica molto simile all'inglese, con parole prese a prestito da diverse lingue e adattate per essere comprese facilmente. Viene talvolta considerato una parodia delle lingue ausiliarie internazionali.\nIl nome \"Europanto\" \u00e8 un acronimo di \"europeo\" e del termine \"\u03c0\u03ac\u03bd\u03c4-\" (\"panto\" = \"tutto\"), e ricorda la parola \"\".\nMarani ha scritto alcuni articoli su questa lingua ed ha pubblicato una serie di racconti umoristici (i casi dell'ispettore Cabillot) scritti in Europanto.\nIl codice ISO 639-3 \"eur\", attributo all'europanto, \u00e8 stato ritirato nel gennaio 2009 con la motivazione di lingua inesistente."}
{"id": "88341", "revid": "762538", "url": "https://it.wikipedia.org/wiki?curid=88341", "title": "Leonardo (azienda)", "text": "Leonardo S.p.A. \u00e8 un'azienda italiana attiva nei settori della difesa, dell'aerospazio e della sicurezza. Il suo maggiore azionista \u00e8 il Ministero dell'economia e delle finanze italiano, che possiede una quota di circa il 30%.\nDal 1948 fino al 2016 fu denominata Finmeccanica S.p.A., quando ha cambiato nome in Leonardo-Finmeccanica S.p.A. ad aprile 2016 e ha successivamente assunto l'attuale denominazione sociale dal 1\u00ba gennaio 2017. Dal 1\u00ba gennaio 2016 in Leonardo-Finmeccanica sono confluite le attivit\u00e0 delle societ\u00e0 precedentemente controllate AgustaWestland, Alenia Aermacchi, Selex ES, OTO Melara e Wass.\nLeonardo \u00e8 la tredicesima impresa di difesa del mondo ed \u00e8 la terza in Europa per grandezza, con entrate dal settore difesa che rappresentano il 68% del proprio fatturato. La societ\u00e0 \u00e8 quotata nell'indice FTSE MIB della Borsa di Milano. L'azienda \u00e8 strutturata in 5 divisioni operative: Elicotteri, Velivoli, Aerostrutture, Elettronica e Cyber Security (ex Sistemi per la Sicurezza e le Informazioni).\nStoria.\nLa prima delle societ\u00e0 storicamente appartenute al gruppo fu la \"Societ\u00e0 delle miniere di mercurio del Monte Amiata\", costituita con atto per notaio Giuseppe Capitani di Livorno in data 20 giugno 1897, Reperto n. 9244, con le seguenti variazioni di denominazione e di ragione sociale:\nFinmeccanica: periodo IRI (1948 - anni ottanta).\nNata il 18 marzo 1948 come Societ\u00e0 Finanziaria Meccanica \u2013 Finmeccanica S.p.A., finanziaria caposettore dell'Istituto per la Ricostruzione Industriale (IRI) per il settore meccanico, per molti decenni \u00e8 stata una holding piuttosto diversificata; fino agli anni ottanta le principali aziende del gruppo erano:\nNel 1991 SIFA (Societ\u00e0 Immobiliare e Finanziaria per Azioni, ex-Monte Amiata) incorpor\u00f2 per fusione la Finmeccanica.\nIl progetto della \"grande Finmeccanica\".\nDal 1982, con Fabiano Fabiani direttore generale e poi amministratore delegato, prende corpo il progetto della \"grande Finmeccanica\", cio\u00e8 di centralizzare nella finanziaria pubblica le aziende italiane attive in settori tecnologicamente avanzati e conferire cos\u00ec una certa \"massa critica\" alla presenza italiana (pubblica e privata) in settori come le tecnologie spaziali, i sistemi di difesa, la robotica, la microelettronica, fino ad allora frammentata tra le finanziarie Finmeccanica, STET (IRI), e Finbreda (EFIM); infatti, pur trattandosi di gruppi con il medesimo azionista (lo Stato), le varie aziende di fatto si muovevano autonomamente e la collaborazione tra di esse era minima. Vi erano inoltre alcuni gruppi privati in difficolt\u00e0 nei quali Finmeccanica acquis\u00ec partecipazioni (risalgono a quegli anni l'ingresso nel capitale dell'Aermacchi, acquisita completamente vent'anni dopo e l'acquisizione delle Officine aeronavali di Venezia). Ma questo processo di centralizzazione fu lento e molto contrastato per le rivalit\u00e0 politiche nella spartizione degli incarichi ai vertici di aziende e finanziarie. Il 21 maggio 1987 diventa Finmeccanica S.p.A..\nL'acquisizione delle aziende dalla Stet.\nIl primo risultato fu raggiunto nel 1989, quando Stet cedette a Finmeccanica tre aziende-chiave:\nNel 1990 acquis\u00ec le attivit\u00e0 italiane del gruppo inglese Ferranti, che comprendevano aziende gi\u00e0 in ambito Montedison come la fiorentina OTE (comunicazioni mobili), la milanese LABEN (spazio) e la Elmer (elettronica) di Pomezia.\nGli anni novanta.\nNel 1993 parte del capitale Finmeccanica fu aperto ai privati e l'azienda fu quotata in Borsa. Con la messa in liquidazione dell'EFIM e delle sue controllate essa divenne polo aggregante dell'industria italiana della difesa. Nel 1994 Finmeccanica assorb\u00ec aziende storiche, controllate da EFIM, come la Breda Meccanica Bresciana (munizioni), la Oto Melara di La Spezia (artiglieria), la Officine Galileo di Firenze (sistemi di puntamento) e la Agusta di Samarate (VA, elicotteri); nel 1996, dopo anni di estenuanti trattative con i liquidatori dell'EFIM, fu ufficializzato l'acquisto della Breda Costruzioni Ferroviarie, che and\u00f2 a formare la AnsaldoBreda.\nGli anni duemila.\nTuttavia tra il 1999 e il 2000 Finmeccanica stipul\u00f2 con la britannica Marconi (poi BAE Systems) la joint-venture AMS, che raccoglieva le attivit\u00e0 ex-Selenia nell'elettronica per la difesa e con GKN fu costituita la joint-venture AgustaWestland, che costituiva il secondo produttore di elicotteri al mondo.\nDal 2001, sotto la presidenza di Pier Francesco Guarguaglini, la strategia di sviluppo di Finmeccanica si focalizz\u00f2 nel settore dell'aerospazio e della difesa. Ulteriori passi in tale direzione furono:\nFinmeccanica inoltre possiede ancora una partecipazione (intorno al 10%) in ST Microelectronics e una quota del 14% nella Avio (azienda) (gi\u00e0 Fiat Avio), produttrice di propulsori aerei e navali, acquisita dal gruppo Fiat nel 2003. Dopo la messa in liquidazione dell'IRI nel 2002, il pacchetto di controllo di Finmeccanica \u00e8 direttamente in mano al Ministero dell'economia e delle finanze.\nNell'ottobre 2008 viene finalizzata l'acquisizione (per 3,4 miliardi di euro) della DRS Technologies, societ\u00e0 statunitense specializzata nel settore dei servizi e dei prodotti elettronici integrati per la difesa.\nA seguito del processo di privatizzazione, il Ministero dell'economia e delle finanze \u00e8 diventato il principale azionista, con una quota pari al 30,2% della societ\u00e0 (dato aggiornato al 2016). Questa partecipazione \u00e8 soggetta alla disciplina dettata dal DPCM del 28 settembre 1999, secondo la quale tale quota non pu\u00f2 scendere al di sotto della soglia minima del 30% del capitale sociale. Nessun altro azionista pu\u00f2 detenere una quota del capitale di Finmeccanica superiore al 3% senza l'approvazione del Ministero.\nNell'ottobre del 2012 la procura di Napoli apre un'inchiesta sul gruppo per, come scrive il GIP Dario Gallo nella sua ordinanza di custodia, un \u00abpreoccupante ricorso da parte di Finmeccanica e societ\u00e0 collegate a pratiche corruttive per l'acquisizione delle commesse di governi stranieri\u00bb. L'indagine riguarda una fornitura per un ingentissimo importo di navi fregata al Brasile e forniture di elicotteri e armamenti allo Stato di Panama. \u00c8 indagato per corruzione internazionale in riferimento a un suo presunto tentativo di mediazione nell'affare anche l'ex-ministro Claudio Scajola e il suo portavoce.\nA seguito di un'ordinanza del giudice di Busto Arsizio, il 12 febbraio 2013 viene arrestato l'amministratore delegato e presidente Giuseppe Orsi, accusato di corruzione internazionale e del presunto versamento di tangenti per la vendita 12 elicotteri al governo indiano. Nel 2019 viene completamente scagionato dalla magistratura italiana. Uomo-chiave della vicenda \u00e8 il mediatore e faccendiere britannico Christian James Michel, accusato di riciclaggio dalle autorit\u00e0 indiane ed estradato da Dubai a novembre del 2018, secondo le fonti anonime del canale d'informazione indiano \"Republic TV\". Smentendo ripetutamente di conoscere o aver avuto legami di qualche tipo con la famiglia Gandhi, Michel accusa il governo Modi di aver proposto all'esecutivo italiano uno scambio politico fra il caso dei due mar\u00f2 e un passaggio di informazioni che potesse screditare il suo predecessore Sonia Gandhi, collegandola alla vicenda degli elicotteri Agusta Westland.\nIl 13 febbraio 2013 il CdA di Finmeccanica nomina Alessandro Pansa) amministratore delegato e conferisce la carica di vice presidente al consigliere Guido Venturoni.\nIl 3 luglio 2013 il governo Letta designa presidente di Finmeccanica l'ex-capo della polizia Gianni De Gennaro.\nNel dicembre 2013 Finmeccanica cede al Fondo Strategico Italiano il 39,55% della propria quota di capitale in Ansaldo Energia. Il restante 15% della quota Finmeccanica verr\u00e0 ceduta entro il 31 dicembre 2017.\nGli anni duemila si caratterizzano anche per una riorganizzazione del gruppo, che attraverso la concentrazione a livello di gruppo in Finmeccanica Real Estate della propriet\u00e0 degli immobili e impianti (strumentali all'attivit\u00e0 operativa, e non) e relativa gestione \u2500 come la negoziazione delle forniture energetiche \u2500 e la centralizzazione in Finmeccanica Group Service degli acquisti non \"business critics\", principalmente appalti e servizi non direttamente legati al prodotto finale.\nIl 15 maggio 2014 l'assemblea degli azionisti Finmeccanica ha nominato un nuovo consiglio di amministrazione per il triennio 2014-2016. Alla presidenza del gruppo \u00e8 stato confermato Gianni De Gennaro, mentre Mauro Moretti, gi\u00e0 amministratore delegato di Ferrovie dello Stato, \u00e8 stato nominato amministratore delegato e direttore generale.\nNello stesso anno Finmeccanica cede BredaMenarinibus alla nuova societ\u00e0 Industria Italiana Autobus (20% Finmeccanica e 80% King Long). Nel 2015 Finmeccanica si accorda con Hitachi per la vendita al gruppo giapponese delle partecipazioni in AnsaldoBreda e in Ansaldo STS e con il Gruppo Danieli per la vendita della controllata FATA.\nSecondo un rapporto realizzato nel 2013 da Prometeia e Oxford Economics, il gruppo generava un valore della produzione superiore agli 11 miliardi di euro, rappresentava l'1,9% del Nel 2012 aveva investito 1,3 miliardi di euro in R&amp;S in Italia, pari al 12,3% della spesa complessiva da parte delle aziende italiane e il 6,6% della spesa totale in R&amp;S in Italia (di cui dalle autorit\u00e0 pubbliche per il 30% della spesa totale in R&amp;S, e circa il 48% dei finanziamenti provengono dall'Unione Europea e dai clienti). In Italia 94 province su 110 avevano un fornitore che vendeva direttamente a Finmeccanica, con acquisti per oltre 4,6 miliardi di euro divisi fra fornitori.\nPiano industriale 2015-2019.\nCon il piano industriale 2015-2019, sotto la guida di Mauro Moretti ha previsto l'assorbimento delle controllate AgustaWestland, Alenia Aermacchi, Oto Melara, Selex ES e WASS nella societ\u00e0 capogruppo. La nuova Finmeccanica, operativa come azienda unica dal 1\u00ba gennaio 2016, \u00e8 strutturata in quattro settori (elicotteri; aeronautica; elettronica, difesa e sistemi di sicurezza; spazio) e sette divisioni (elicotteri; velivoli; aerostrutture; sistemi avionici e spaziali; elettronica per la difesa terrestre e navale; sistemi di difesa; sistemi per la sicurezza e le informazioni).\nA fine 2018 \u00e8 stata creata la nuova divisione electronics nella quale confluiscono le divisioni elettronica per la difesa terrestre e navale, sistemi avionici e spaziali, e sistemi di difesa, cui si aggiungono inoltre le due linee di business traffic control systems e automazione, afferenti alla divisione sistemi per la sicurezza e le informazioni.\nLa riduzione dell'indebitamento e dei costi di gestione e il recupero della redditivit\u00e0 hanno portato il titolo azionario, nel 2015, a raddoppiare la sua quotazione rispetto all'anno precedente passando dai 5,73 \u20ac del maggio 2014 ai 12,11 \u20ac di settembre 2015. Le agenzie di rating Moody's, Standard &amp; Poor's e Fitch hanno rivisto l'outlook da negativo a stabile. La capitalizzazione di mercato \u00e8 quasi raddoppiata, passando dai 3,3 miliardi di euro del maggio 2014 agli attuali 7 miliardi di euro.\nDa Finmeccanica a Leonardo.\nDal 2016 \u00e8 stato avviato un processo di fusione per far confluire tutte le aziende controllate nella societ\u00e0 principale, Finmeccanica. Pochi mesi dopo \u00e8 iniziata anche l'operazione di rebranding del gruppo, modificandone la denominazione sociale ispirandosi allo scienziato Leonardo da Vinci, confermata dall'assemblea degli azionisti del 28 aprile 2016, con decorrenza dal 1\u00ba gennaio 2017. Il 16 maggio 2017 il consiglio di amministrazione ha nominato Alessandro Profumo nuovo amministratore delegato della societ\u00e0 che nel settembre successivo ha nominato i nuovi vertici aziendali.\nCaso \"cyber-security\".\nA giugno 2018, in seguito ad un'indagine interna e ad alcune contestazioni per presunte irregolarit\u00e0 nei rapporti con fornitori e altre operazioni, Andrea Biraghi ha presentato all'azienda le proprie dimissioni dalla carica di \"direttore\" della divisione Sistemi per la Sicurezza e le Informazioni. Alle dimissioni di Biraghi \u00e8 seguito il licenziamento del suo collaboratore e responsabile degli acquisti, Stefano Orlandini. \nIn sostituzione del manager uscente, l'amministratore delegato Profumo ha nominato \"ad interim\" Norman Bone, gi\u00e0 a capo della divisione Avionica del gruppo, responsabile della divisione Sistemi per la Sicurezza e le Informazioni. La nomina \u00e8 resa pubblica sul sito del Gruppo Leonardo. La notizia, che avuto scarsa eco nella carta stampata, \u00e8 stata oggetto di un'interrogazione parlamentare.\nIn dicembre 2020 diviene pubblico il fatto che da maggio 2015 a gennaio 2017, dati e informazioni per un totale di 10 GB, 100.000 file sono stati sottratti e/o captati con tecniche di hackeraggio, con finalit\u00e0 da individuare.\nL'acquisizione di Vitrociset.\nNel settembre 2018 il gruppo Leonardo, che gi\u00e0 detiene una partecipazione dell'1,46%, compra Vitrociset esercitando il diritto di prelazione sull'acquisto del 98,54% e scalzando quindi l'offerta di Fincantieri e Mer Mec, azienda del gruppo pugliese Angel di Vito Pertosa. L'acquisizione \u00e8 completata alla fine di gennaio del 2019 dopo le autorizzazioni Golden Power e Antitrust.\nArmi nucleari.\nDal rapporto ICAN 2019, l'azienda risulta impegnata in armamenti nucleari attraverso la joint venture MBDA.\nStruttura.\nL\u2019azienda opera in quattro settori: Elicotteri, Aeronautica, Elettronica per la Difesa e Sicurezza, Spazio. \nSedi e attivit\u00e0 nel mondo.\nI siti di Leonardo sono distribuiti in venti Paesi (42% in Italia e 58% all\u2019estero). I Paesi utilizzatori di prodotti, sistemi e servizi forniti dalla societ\u00e0 sono circa 150.\nLe attivit\u00e0 produttive e le basi industriali e commerciali principali sono collocate prevalentemente, oltre che in Italia, nel Regno Unito, in Polonia e negli Stati Uniti. Nel tempo la societ\u00e0 ha stabilito una solida presenza anche in Francia e Germania ed \u00e8 partner di riferimento in diverse collaborazioni industriali su scala internazionale.\nPresidenti.\nL'attuale presidente \u00e8 l'ex generale della Guardia di Finanza e direttore dell'AISE Luciano Carta.\nAzionariato.\nL'azionariato comunicato alla Consob \u00e8 il seguente:\nPartecipazioni azionarie.\nElenco delle partecipazioni aggiornato al 23 aprile 2021.\nPartecipazioni in imprese controllate\nPartecipazioni in imprese collegate\nAltre imprese\nResponsabilit\u00e0 sociale d'impresa.\nFra le iniziative (culturali) gi\u00e0 esistenti a beneficio degli \"stakeholder\" dell'azienda, il 5 giugno 2019 \u00e8 stato presentato il primo numero della nuova rivista \"Civilt\u00e0 delle macchine\" al Museo nazionale della scienza e della tecnologia Leonardo da Vinci di Milano.\nDa aprile 2018 ha preso avvio un progetto, concordato con i sindacati, di lavoro agile, cio\u00e8 trasferimento volontario dei dipendenti nelle sedi pi\u00f9 vicine a casa e incentivo alla mobilit\u00e0 sostenibile."}
{"id": "88342", "revid": "6392", "url": "https://it.wikipedia.org/wiki?curid=88342", "title": "Lifo", "text": ""}
{"id": "88344", "revid": "203434", "url": "https://it.wikipedia.org/wiki?curid=88344", "title": "Riserva naturale Contrafforte Pliocenico", "text": "La riserva naturale Contrafforte Pliocenico \u00e8 un'area naturale protetta situata nei comuni di Monzuno, Pianoro e Sasso Marconi, appartenenti alla citt\u00e0 metropolitana di Bologna.\nLa riserva \u00e8 stata istituita nel 2006 e ha un'estensione di circa 757 ettari. Si sovrappone parzialmente con il pi\u00f9 ampio sito di interesse comunitario e zona di protezione speciale denominato \"Contrafforte pliocenico\" (IT4050012) che copre una superficie di 2628 ettari.\nGeologia.\nIl Contrafforte pliocenico \u00e8 l'insieme di rupi rocciose in pietra arenaria che si snodano come un bastione naturale tra le valli dei fiumi Setta, Reno, Savena, Zena e Idice, nella citt\u00e0 metropolitana di Bologna, nei territori dei Comuni di Monzuno, Pianoro e Sasso Marconi (Comunit\u00e0 montana Cinque Valli Bolognesi).\nLe rocce costituenti il Contrafforte sono il risultato della sedimentazione di sabbie e ghiaie trasportate dai torrenti appenninici all'interno di un ampio golfo marino che nel Pliocene (tra i 5 i 2 milioni di anni fa), interessava vasta parte dell'attuale Appennino Bolognese (la linea di costa era a circa 15\u00a0km a monte rispetto alla via Emilia).\nA causa dell'innalzamento e dell'abbassamento del livello del mare (causate da glaciazioni e deglaciazioni), vi furono numerosi cicli di sedimentazione.\nLe forze orogeniche innalzavano questi sedimenti , con cicli di migliaia di anni, con una sorta di basculamento.\nLe successive fasi di sollevamento della catena appenninica hanno innalzato queste rocce fino ad oltre 600 m di quota, consentendo ai fenomeni erosivi di esplicarvi la loro azione, modellandole nelle forme che noi oggi osserviamo.\nIl substrato roccioso si compone nei rilievi pi\u00f9 elevati (ad es. monte Adone - 655 m s.l.m., monte delle Formiche - 638 m, monte Mario 466 m, rocca di Badolo 475 m, monte del Frate - 547 m, sasso di Glossina) di arenarie grossolane, di un colore giallo dorato, mentre alla base i terreni sono composti da morbide argille, e spesso solcati da calanchi: tutte queste rocce sono ricche di fossili marini.\nFlora e fauna.\nIl Contrafforte pliocenico caratterizza un'area di grande interesse, non solo da un punto di vista geologico, ma anche faunistico e ambientale. Ci\u00f2 che rende particolarmente suggestiva questa porzione dell'Appennino tosco-emiliano \u00e8 la grande variabilit\u00e0 ambientale con una serie di habitat rocciosi, forestali e di prateria nettamente differenziati tra loro, nei quali nidificano rare specie di uccelli come il falco pellegrino, il lanario (\"Falco biarmicus\"), il falco pecchiaiolo, l'albanella minore, il succiacapre, la tottavilla, l'ortolano, il calandro e l'averla piccola."}
{"id": "88345", "revid": "345405", "url": "https://it.wikipedia.org/wiki?curid=88345", "title": "Compensato", "text": "Il compensato \u00e8 un semilavorato a strati di legno prodotti dal tronco dell'albero. Appartiene alla grande classe dei pannelli stratificati o multistrati, dai quali si distingue per l'orientamento incrociato dei vari strati.\nCaratteristiche.\nIl procedimento per ottenere pannelli di legno compensato consiste infatti nello \"sfogliare\" il tronco d'albero con un apposito tornio in grado di tagliare uno strato molto sottile di legno (1-3 mm), incollando poi i fogli fra loro in modo da \"incrociare le venature\". Questo incrocio fa s\u00ec che la resistenza del materiale sia uniforme in tutte le direzioni, perch\u00e9 la resistenza del legno lungo le venature non si manifesta ugualmente in tutte le direzioni. L'incrocio delle venature fa s\u00ec che le caratteristiche meccaniche del legno, tipicamente unidirezionali, vengano \"compensate\" in una direzione ortogonale, da cui il nome. Prodotto dalla met\u00e0 dell'Ottocento, esso era considerato un materiale moderno (il cui costo \u00e8 anche oggi superiore a quello delle semplici assi) e fu impiegato per le pannellature dei mobili, anche di quelli storici decorati da imponenti parti scolpite in massello di noce. \nI legni pi\u00f9 utilizzati per la produzione di pannelli stratificati sono legni dolci come le conifere e in particolare l'abete, il legno di betulla o il pioppo, ma esistono compensati realizzati con essenze pi\u00f9 pregiate quali il faggio, il teak, l'okoume e altri. Vi sono inoltre compensati in cui i soli strati esterni sono realizzati con fogli pi\u00f9 o meno sottili di essenze pregiate come quelli appena citati o anche noce, rovere, palissandro, ecc., mentre gli strati interni che costituiscono la gran parte del pannello sono in legni dolci. In questi ultimi casi il compensato viene detto compensato impiallacciato.\nPer incollare i fogli tra loro serve una pressa semplice grande come il pannello, simile o uguale a quella per creare pannelli di truciolare. Se si usa colla fenolica (resistente all'acqua) si ha un compensato adatto all'esterno e al trasporto via mare (come il compensato \"canadese marino\"), sebbene l'emissione di formaldeide sia maggiore.\nI pannelli che hanno pi\u00f9 di 3 strati, con spessore superiore a 8 mm, prendono il nome di \"multistrato\"\nIl compensato \u00e8 un legno trasformato facile da lavorare.\nImpieghi.\nIl legno compensato nelle sue varie forme \u00e8 ampiamente usato nei pi\u00f9 disparati campi come arredamento di interni, allestimento di fiere, creazione di scenografie teatrali, edilizia e recinzione di cantieri edili e in tutto ci\u00f2 in cui serva un materiale pronto, ovvero che richieda processi di finitura molto contenuti e sia facile da lavorare.\nSempre pi\u00f9 ampio il suo impiego nella produzione di mobili. Molto spesso i mobili moderni sono in truciolare, MDF o in legno compensato, impiallacciati/nobilitati."}
{"id": "88348", "revid": "3831", "url": "https://it.wikipedia.org/wiki?curid=88348", "title": "ENI", "text": ""}
{"id": "88353", "revid": "2139780", "url": "https://it.wikipedia.org/wiki?curid=88353", "title": "Premi Oscar 1994", "text": "La 66\u00aa edizione della cerimonia di premiazione degli Oscar si \u00e8 tenuta il 21 marzo 1994 al \"Dorothy Chandler Pavilion\" di Los Angeles. La conduttrice della serata \u00e8 stata l'attrice statunitense Whoopi Goldberg.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Deborah Kerr in apprezzamento ad una carriera costellata di interpretazioni belle ed eleganti.\nPremio umanitario Jean Hersholt.\nA Paul Newman"}
{"id": "88354", "revid": "6789", "url": "https://it.wikipedia.org/wiki?curid=88354", "title": "Publio Cornelio Scipione Africano", "text": ""}
{"id": "88357", "revid": "174925", "url": "https://it.wikipedia.org/wiki?curid=88357", "title": "Temperatura di autoignizione", "text": "La temperatura di autoaccensione (o di autoignizione) di un combustibile \u00e8 la temperatura minima alla quale la sostanza inizia spontaneamente a bruciare in presenza di ossigeno, senza sorgenti esterne di innesco (come fiamme o candele). La stessa temperatura costituisce infatti innesco sufficiente alla combustione.\nLa pi\u00f9 bassa temperatura alla quale una sostanza si incendia in presenza di una sorgente esterna di accensione \u00e8 conosciuta come punto di fiamma.\nPer misurare sia la temperatura di autoaccensione sia il punto di fiamma si utilizza lo stesso apparato chiamato \"dispositivo di Pensky-Martens\".\nTemperatura di autoaccensione di alcuni materiali.\nDi seguito \u00e8 indicata la temperatura di autoaccensione di alcuni materiali:"}
{"id": "88358", "revid": "1222", "url": "https://it.wikipedia.org/wiki?curid=88358", "title": "Ofide", "text": ""}
{"id": "88359", "revid": "1222", "url": "https://it.wikipedia.org/wiki?curid=88359", "title": "Ofidi", "text": ""}
{"id": "88360", "revid": "1222", "url": "https://it.wikipedia.org/wiki?curid=88360", "title": "Ophidia", "text": ""}
{"id": "88364", "revid": "896365", "url": "https://it.wikipedia.org/wiki?curid=88364", "title": "Circuito di Monte Carlo", "text": "Il circuito di Monte Carlo \u00e8 il circuito cittadino non permanente sulle strade del Principato di Monaco su cui si svolge l'annuale Gran Premio di Monaco di Formula 1 e le gare di contorno come la Formula 2 e la Porsche Supercup. Dal 2015 vi si tiene anche l'ePrix di Monaco valevole per il Campionato Mondiale FIA di Formula E\nStoria.\nIl circuito \u00e8 una sorta di collegamento tra la Formula 1 attuale e quella del passato. In un calendario che ha progressivamente visto l'ingresso di autodromi moderni e sicuri (come il circuito di Manama in Bahrein e quello di Sepang in Malaysia), Monaco riporta la mente ai vecchi Gran Premi, dove il rischio e l'abilit\u00e0 dei piloti erano in primissimo piano. Ricavato utilizzando le strade del centro cittadino, negli anni di storia, questo circuito ha scritto molte pagine memorabili e altrettante drammatiche. Il record assoluto del circuito \u00e8 di 1'10\"166 stabilito da Lewis Hamilton su Mercedes nelle qualifiche del Gran Premio di Monaco 2019.\nTracciato.\nIl tracciato, che ha sempre avuto una lunghezza base di 3 km (le modifiche apportate negli anni non ne hanno mai intaccato il disegno originario), si snoda fra gli edifici del centro cittadino di Monte Carlo. \nDopo la partenza si affronta una curva a destra detta \"Sainte D\u00e9vote\" (in quanto prospiciente una chiesa intitolata alla patrona di Monte Carlo), cui segue il tratto in salita del \"Beau Rivage\". Dopo la curva a sinistra \"Massenet\", le vetture affrontano la curva \"Casino\" per poi giungere alla curva \"Mirabeau Haute\" e al successivo strettissimo tornantino \"Grand Hotel Hairpin\" (anche noto come \"Fairmont\", \"Loews\" e \"Vecchia Stazione\"), noto per essere la curva pi\u00f9 stretta e lenta dell'intero mondiale di Formula Uno: nell\u2019affrontarlo i piloti arrivano a ruotare il volante verso sinistra per pi\u00f9 di 180 gradi. Seguono poi due curve a destra (\"Mirabeau Bas\" e \"Portier\") che portano le vetture ad imboccare il velocissimo curvone coperto \"Tunnel\", alla cui uscita segue un breve rettilineo in falsopiano che termina con la \"Nouvelle Chicane\" (triplo cambio di direzione a 90\u00ba sinistra-destra-sinistra). Il tratto di pista che segue si sviluppa attorno alla darsena del Principato, giungendo poi alla piega a sinistra \"Tabac\" (o in italiano \"Tabaccaio\") che immette su due \"chicane\" consecutive (\"Louis Chiron\" e \"Piscine\", adiacenti al complesso natatorio monegasco). Il tracciato entra poi nella sua parte finale, con le vetture che affrontano il tornantino \"Rascasse\" e la curva finale a destra \"Antony Noghes\" (intitolata al commerciante di tabacco che organizz\u00f2 le prime edizioni del Rally di Monte Carlo e del Gran Premio di Monaco), che reimmette sul rettilineo di partenza.\n\u00c8 un percorso difficilissimo: le sue pieghe insidiose, la sede stradale stretta, il fondo asfaltato irregolare (complice la presenza dei tombini, che durante le gare vengono saldati) chiama i piloti ad un numero di cambi di marcia superiore a qualsiasi altra gara di Formula Uno e li obbliga a non commettere il minimo errore; anche per questo motivo Monaco ha sempre laureato vincitori i migliori corridori di sempre.\nSu queste strade il pilota col maggior numero di successi \u00e8 Ayrton Senna, il quale vi ha vinto sei volte (di cui cinque consecutive dal 1989 al 1993). Fu lanciato ai massimi livelli della F1 proprio da una gara su questo circuito, nell'edizione 1984. Si rese infatti protagonista sotto un diluvio di una incredibile rimonta su Alain Prost a bordo della sua Toleman. La rimonta fu bloccata solo dalla sospensione della gara.\nD'altronde, a fianco dell'importanza storica e dell'indiscussa difficolt\u00e0 tecnica, \u00e8 anche necessario ricordare che il circuito ha attirato nel corso degli anni svariate critiche, principalmente in riferimento alla larghezza limitata del tracciato cittadino, pi\u00f9 stretto di gran parte degli altri circuiti regolamentati, che consentirebbe solo un limitato numero di sorpassi, rendendo la gara meno spettacolare e, di fatto, dando al pilota che parte in \"pole position\" alte probabilit\u00e0 di successo.\nOltre che di imprese eccezionali, il circuito \u00e8 stato anche teatro di alcuni episodi tragici. Nel 1967 l'italiano Lorenzo Bandini mor\u00ec a causa delle ustioni provocate dall'incidente (e successivo rogo) che lo vide protagonista nella chicane del porto all'ottantaduesimo giro. Nel 1955 Alberto Ascari, con la sua Lancia, fin\u00ec in mare nello stesso punto, uscendone per\u00f2 praticamente illeso. Nel 1994, durante le qualifiche, Karl Wendlinger rischi\u00f2 di morire a seguito di un brutto incidente all'uscita del tunnel. Altri numerosi e spettacolari incidenti senza conseguenze si sono succeduti negli anni.\nEvoluzione del tracciato.\nIl tracciato di Monte Carlo \u00e8 rimasto sostanzialmente invariato dal momento della sua creazione nel 1929: in quanto circuito cittadino, la sua conformazione \u00e8 strettamente legata a quella del sistema viario del principato. Le modifiche sono quindi state connesse quasi sempre a ridefinizioni della viabilit\u00e0 ordinaria cittadina.\nNelle prime edizioni del Gran Premio la partenza e l'arrivo erano posizionati sul \"Boulevard Albert 1er\" (il rettifilo pi\u00f9 interno, che porta alla curva di \"Sainte D\u00e9vote\"). Nel 1955 la partenza e l'arrivo furono spostati sul rettifilo opposto, prospiciente il lungomare (si tratta del nastro d'asfalto che attualmente ospita la corsia box). All'epoca non esistevano n\u00e9 il complesso delle \"Piscine\", n\u00e9 il tornante de \"La Rascasse\": dopo la curva del \"Tabaccaio\" il tracciato procedeva con un tratto semirettilineo, con andamento parallelo a quello di partenza odierno: le due sezioni (in pratica separate da una fila di alberi) erano unite da un unico stretto tornantino detto del \"Gasometro\". Va precisato, come si evince dai filmati d'epoca, che nella seconda met\u00e0 degli anni '50 l'unica corsia percorribile dopo il \"Tabaccaio\" era quella citata; infatti, in quegli anni, la corsia che oggi definiamo \"lungomare\" con la chicane delle \"Piscine\" non era ancora definita nella sua interezza, e solo nelle immagini del 1960 si nota l'avanzamento dei lavori d'interramento della fascia in questione, ivi compresa l'area della piscina che sar\u00e0 completata di l\u00ec a breve. \nNel 1963 la partenza venne nuovamente spostata sul rettifilo opposto al lungomare (\"Boulevard Albert 1er\") lasciando invariato il passaggio dal \"Tabaccaio\" al \"Gasometro\" sulla vecchia corsia parallela (per inciso, la piscina e la corsia di lungomare che 10 anni pi\u00f9 tardi diventeranno parte integrante del circuito, erano gi\u00e0 state create). \nNel 1972 i box vennero trasferiti nella zona della chicane del porto, che a sua volta venne ravvicinata alla curva del \"Tabaccaio\". Dopo questa inedita chicane il tracciato proseguiva sul rettifilo parallelo a quello di partenza utilizzando per l'ultima volta la curva del \"Gasometro\". Questa soluzione dur\u00f2 solo un anno e, nei mesi successivi, furono completate le opere principali in tempo per il Gran Premio del 1973 con la costruzione di una nuova sezione che collega (tuttora) la curva del \"Tabaccaio\" alle \"Piscine\" (Stade Nautique). Questa modifica comporter\u00e0 l'aggiunta di 133 metri al percorso - la cui lunghezza totale aument\u00f2 a 3.278 metri - aggiungendo la nuova porzione lungo il porto, che seguiva la disposizione della piscina e terminava in una nuova chicane attorno al ristorante \"La Rascasse\" per poi raccordarsi (con una leggera salita e con la curva \"Anthony Noghes\") al rettilineo di partenza. I box vennero reinstallati sulla vecchia corsia ora libera. Il tracciato assunse quindi la fisionomia attuale con la doppia chicane delle piscine, abbandonando (a partire dal GP del 1973) la vecchia curva del \"Gasometro\" (in quel punto si apr\u00ec l'ingresso dei box). Il 1972 fu anche l'ultimo anno per il passaggio sotto il vecchio tunnel.\nNel 1973, come anticipato, la pista venne modificata in diversi punti anche a causa dell'edificazione di nuove costruzioni civili. In particolare, un nuovo albergo era in costruzione nella zona del tornante della Vecchia Stazione (Hotel \"Loews\", poi ridenominato \"Fairmont\"), comportando un allungamento del tunnel verso la curva del \"Portier\". Nelle immagini del 1973 si osserva l'inedito passaggio sotto il nuovo lungo tunnel, al di sopra del quale l'hotel \"Loews\" \u00e8 ancora allo stato di rustico. All'uscita del tunnel si incontrava la tradizionale chicane del porto e, dopo la curva del \"Tabaccaio,\" il nuovo tratto adiacente alle \"Piscine\" (due \"S\" sinistra-destra e destra-sinistra raccordate da un breve rettilineo) e il citato tornante de \"La Rascasse\". Fu il primo anno per i nuovi box nella loro corsia indipendente, con ingresso appena dopo \"La Rascasse,\" ove venne installato uno scivolo in asfalto per ovviare al dislivello rispetto alla sede stradale.\nNel 1976 vennero modificate le curve di \"Sainte D\u00e9vote\" e \"Anthony Noghes\": al fine di rallentare il transito delle monoposto cordoli e protezioni furono riposizionati.\nNel 1986, grazie all'ampliamento della sede stradale implementato nella zona della chicane del porto, quest'ultima venne modificata e resa pi\u00f9 lenta: al posto del veloce cambio di direzione precedentemente esistente, ritenuto troppo pericoloso, vennero installati nuovi cordoli che disegnarono una doppia svolta a 90 gradi. Il tratto fu quindi ribattezzato \"Nouvelle Chicane\".\nNel 1997 venne modificata la prima variante delle \"Piscine\": lo spostamento delle protezioni di bordo pista miglior\u00f2 la visibilit\u00e0 per i piloti e consent\u00ec di affrontare il tratto a velocit\u00e0 superiore. Un anno dopo (su istanza di Pasquale Lattuneddu, direttore operativo della Formula One Management) si provvide a circondare tutta la zona del paddock con recinzioni antisfondamento, onde ridurre e meglio gestire le persone autorizzate ad accedervi.\nNel 2003 la seconda variante delle \"Piscine\" sub\u00ec un trattamento simile a quello della prima variante, con lo spostamento delle barriere per migliorare la visibilit\u00e0, mentre la sistemazione di nuovi cordoli provvisori and\u00f2 a rallentare il transito delle monoposto. La novit\u00e0 di maggior rilievo fu comunque l'ampliamento della sede stradale presso il porto: in questo modo il tratto tra \"Piscine\" e \"La Rascasse\" pot\u00e9 essere rettificato, diventando pi\u00f9 veloce e meno impegnativo. Lo spazio guadagnato consent\u00ec inoltre di sistemare nuove tribune ed ampliare la corsia dei box, che peraltro venne dotata di costruzioni semi-permanenti a due piani (in luogo delle previgenti strutture prefabbricate di ridotte dimensioni) per meglio alloggiare le squadre con i tecnici ed il materiale.\nIn vista della stagione 2007 venne sensibilmente ribassato ed allargato il cordolo interno del tornante \"Grand Hotel\", onde consentire alle monoposto di potervi salire sopra ed eventualmente affrontare la curva con una traiettoria pi\u00f9 stretta.\nDall'edizione 2003 lo spartitraffico presente alla curva di \"Sainte D\u00e9vote\" viene rimosso al fine di allargare la pista: il disegno del tracciato \u00e8 demandato al solo cordolo. Ci\u00f2 ha comportato, per motivi di sicurezza, un prolungamento della corsia di uscita dai box: all'atto pratico, una volta lasciata la pit-lane \"propriamente detta\", i piloti devono obbligatoriamente rimanere nella linea gialla che \"taglia\" la \"Sainte D\u00e9vote\".\nLa corsia dei box \u00e8 stata ulteriormente rivista nel 2004 con l'inversione della posizione della corsia stessa rispetto ai box, che sono stati inoltre costruiti con una struttura decisamente pi\u00f9 ampia rispetto al passato. Monte Carlo \u00e8 diventato cos\u00ec l'unico circuito di Formula 1 nel quale i box non sono rivolti verso la pista, ma anzi la separano fisicamente dalla pit lane.\nNel 2011, a seguito di alcuni incidenti occorsi nel weekend di gara (tra i quali uno mediamente grave al pilota messicano Sergio P\u00e9rez), i piloti sollecitarono una modifica del settore tra l'uscita del tunnel e la \"Nouvelle Chicane\", lamentando in particolare le sconnessioni del fondo stradale e l'infelice posizionamento dello spartitraffico nella via di fuga opposta alla galleria. Tali richieste non hanno tuttavia avuto seguito.\nNel 2015 fu riprofilata la curva del \"Tabaccaio\", anticipandone leggermente l'entrata e accorciando cos\u00ec la pista di tre metri (da 3.340 ai 3.337 attuali)."}
{"id": "88366", "revid": "1543377", "url": "https://it.wikipedia.org/wiki?curid=88366", "title": "Pulsoreattore", "text": "Il pulsoreattore (o pulsogetto) \u00e8 una forma molto semplice di esoreattore nel quale la combustione avviene in maniera intermittente fornendo una spinta ad impulsi. A differenza dello statoreattore (il motore a getto cui pi\u00f9 assomiglia), \u00e8 in grado di fornire una spinta a punto fisso (cio\u00e8 a velocit\u00e0 di volo nulla).\nStoria.\nI primi studi sul pulsogetto risalgono agli inizi del XX secolo, quando in Francia Victor De Karavodine brevett\u00f2 (il 10 aprile del 1907) il primo modello di pulsoreattore. Nel 1910 venne assegnato un brevetto anche all'ingegnere belga Georges Marconnet, ma entrambe le soluzioni rimasero allo stadio di modelli da laboratorio. Con la fine della prima guerra mondiale anche l'interesse militare per questo tipo di propulsore and\u00f2 spegnendosi.\nNel 1939 il Ministero dell'Aria del Reich decise di promuovere la ricerca del motore a getto ed assegn\u00f2 ad ogni casa motoristica una differente soluzione tecnologica da sviluppare. Alla Argus tocc\u00f2 il pulsogetto che, con il modello As 014 progettato dall'ingegnere tedesco Fritz Gosslau, trover\u00e0 la sua prima applicazione pratica sulla V1.\nIn seguito sono stati usati, ma sempre rimanendo nel campo delle sperimentazioni, alcuni pulsoreattori montati su elicotteri.\nIn questo caso i motori erano posti alle estremit\u00e0 delle pale del rotore. Montati secondo questo schema i pulsoreattori presentavano il grande vantaggio di non produrre la caratteristica coppia, consentendo cos\u00ec di realizzare velivoli pi\u00f9 semplici sprovvisti di rotore di coda e dei relativi sistemi di trasmissione.\nI pulsoreattori sono caratterizzati da una estrema semplicit\u00e0 e da un basso costo di produzione. \nIl difetto principale \u00e8 dato dalla loro elevata rumorosit\u00e0 e dall'alto consumo di carburante, il che limita il loro campo di applicazione agli impieghi militari e a poche altre applicazioni.\nOggi il maggiore impiego dei pulsoreattori si ha nel modellismo aeronautico dinamico.\nDescrizione e Caratteristiche.\nCome molti motori a getto il pulsoreattore \u00e8 un motore a combustione interna di disegno molto semplice, consistendo in pratica in un lungo tubo all'interno del quale l'aria entra, viene miscelata con il carburante per creare una miscela combustibile.\nLa differenza che distingue i pulsoreattori dagli altri motori, quali i turbogetti o gli statoreattori, \u00e8 costituita dal fatto che la combustione che avviene all'interno del motore non \u00e8 un processo continuo ma avviene sotto forma di ripetute esplosioni (impulsi) da cui deriva anche il nome stesso del motore.\nIn pratica il pulsoreattore funziona con l'entrata dell'aria esterna dalla parte anteriore, dove si trova o meno la valvola, questa viene miscelata con il combustibile che \u00e8 iniettato nella camera di combustione. Qui la miscela viene incendiata e infine i gas combusti escono dalla parte posteriore producendo cos\u00ec la spinta.\nLa prima accensione deve avvenire immettendo aria compressa (con un compressore o una bombola d'aria) nel motore o pi\u00f9 semplicemente forzandola all'interno tramite la presa d'aria.\nPrincipio di funzionamento.\nIl pulsoreattore \u00e8 un motore a combustione interna di disegno molto semplice, in cui la compressione dell'aria captata avviene (come per lo statoreattore) dinamicamente, senza la necessit\u00e0 di un compressore. A differenza degli altri esoreattori la combustione non avviene secondo un processo continuo, ma ad impulsi.\nL'aria in ingresso viene miscelata con il combustibile nella camera di combustione. L'accensione della miscela pu\u00f2 essere comandata da una candeletta (tipicamente all'avvio) o provocata dal ritorno di fiamma della precedente fase di combustione (a regime).\nIl conseguente aumento della pressione provoca l'accelerazione e l'espulsione dei gas combusti dall'ugello di scarico, fornendo cos\u00ec la spinta. Il riflusso attraverso la presa d'aria viene impedito da valvole meccaniche o \"aerodinamiche\" (nei motori \"valveless\").\nLa successiva depressione che si viene ad avere in camera di combustione richiama nuova aria ed il ciclo pu\u00f2 cos\u00ec ripetersi tra le 40 e le 250 volte al secondo, a seconda del tipo e delle dimensioni del motore.\nTipologia.\nFondamentalmente esistono due tipi di pulsoreattore:\nPulsogetto con valvole.\nIn questa configurazione il flusso dei gas all'interno del motore viene parzialmente controllato da un sistema di valvole lamellari che, agendo come una valvola di ritegno, permette il passaggio dei gas in una sola direzione. Il tallone d'Achille di questa soluzione \u00e8 dato dalla fragilit\u00e0 delle lamelle che limita la vita operativa del motore a poche ore di funzionamento continuo.\nPulsogetto senza valvole.\nI primi modelli di pulsogetto erano costruiti senza valvole (\"valveless\"), ma utilizzando particolari configurazioni geometriche (come, ad esempio, la \"bocca di Borda\") si tentava di creare flussi vorticosi con il duplice scopo di miscelare l'aria in ingresso con il combustibile ed aumentare la pressione della miscela confinandola in camera di combustione. Queste prime configurazioni, per\u00f2, erano particolarmente inefficienti a causa delle perdite di miscela fresca espulsa dalla presa d'aria e le perdite di pressione totale dovuta alle turbolenze indotte.\nTra la fine degli anni quaranta e la met\u00e0 degli anni cinquanta si cerc\u00f2 di studiare \"valvole aerodinamiche\" che, \"accordando\" geometria della presa d'aria e dell'ugello con la risonanza delle onde di pressione permettevano un funzionamento regolare e con efficienze pari a quelle dei motori con valvole lamellari. Tra questi i motori \"Escopette\" ed \"Ecrevisse\" della francese SNECMA o l'AS-11 installato sul drone olandese Aviolanda AT-21. La totale mancanza di parti mobili in queste configurazione permettono vantaggi in termini di affidabilit\u00e0 e costi di costruzione contenuti.\nPulse Detonation Engine.\nUno sviluppo del pulsoreattore, che viene tuttora portato avanti, \u00e8 il \"Pulse Detonation Engine\" o PDE. Questo motore ha un funzionamento molto simile a un pulsoreattore tradizionale ma genera la sua forza propulsiva attraverso la detonazione e non la deflagrazione della miscela aria/combustibile. Questa nuova tipologia di motori promette efficienze paragonabili (se non superiori) ai turbofan, specialmente alle alte velocit\u00e0 di volo.\nIl primo volo di un velivolo spinto da un Pulse Detonation Engine ha avuto luogo al Mojave Air &amp; Space Port il 31 gennaio 2008."}
{"id": "88368", "revid": "2063993", "url": "https://it.wikipedia.org/wiki?curid=88368", "title": "Turboelica", "text": "Turboelica (in inglese \"turboprop\") \u00e8 un motore aeronautico costituito da un'elica aeronautica azionata da una turbina. Differisce dal motore aeronautico a getto, in quanto nei motori turboelica la propulsione avviene principalmente per mezzo dell'aria messa in movimento dalla rotazione di un'elica ed in misura minore mediante la spinta di gas di scarico.\nFunzionamento e prestazioni.\nIl motore turboelica \u00e8 composto di un compressore, di una camera di combustione, di una turbina generatrice di gas e di una turbina di potenza che, ricevendo energia dal flusso dei gas combusti, aziona un'elica attraverso un albero e un riduttore a ingranaggi, secondo lo schema illustrato nella figura a lato. La turbina generatrice di gas serve per azionare il compressore (in realt\u00e0 \u00e8 nella camera di combustione che l'aria, espandendosi per l'aumento di temperatura dovuto alla combustione del carburante, genera il gas).\nRispetto al turboreattore, il motore a turboelica consente velocit\u00e0 di crociera generalmente inferiori ed una rumorosit\u00e0 pi\u00f9 alta rispetto ai motori turboventola, ma presenta un minor consumo di combustibile, una maggiore spinta in fase di decollo ed una maggior efficienza alle basse quote. La possibilit\u00e0 di invertire il passo dell'elica consente inoltre di poter effettuare atterraggi in spazi assai minori. \nLa parte pi\u00f9 delicata del motore \u00e8 costituita dal riduttore a ingranaggi (\"rapp. di riduzione da 8:1 a 10:1\"), sottoposto a intense sollecitazioni. I massimi rendimenti del motore si ottengono con elevati rapporti di compressione dell'aria (\"10-14\") e alte temperature di ingresso dei gas nella turbina (\"oltre 1.000 \u00b0C\")\nUno schema simile viene applicato sugli elicotteri, dove si preferisce parlare di coppia rotore e motore turboalbero.\nI motori a turboelica vengono utilizzati su molti velivoli da trasporto, civili e militari, con il limite all'impiego dato dalla perdita di efficienza all'aumentare della velocit\u00e0 del velivolo.\nAltri impieghi.\nL'idea di utilizzare la potenza prodotta dai gas di un motore a getto e di utilizzarla per qualcosa di diverso dalla spinta dei gas \u00e8 piuttosto utile.\nUn'altra applicazione di questo principio \u00e8 data dall'APU (Auxiliary Power Unit), cio\u00e8 un generatore, di solito montato sulla coda del velivolo, e che viene utilizzato per produrre energia elettrica durante le soste a terra del velivolo. Altri impieghi dell'APU si hanno sia sulle navi militari che come generatori."}
{"id": "88370", "revid": "486946", "url": "https://it.wikipedia.org/wiki?curid=88370", "title": "Territori Francesi Meridionali", "text": ""}
{"id": "88373", "revid": "287204", "url": "https://it.wikipedia.org/wiki?curid=88373", "title": "La ragazza con l'orecchino di perla", "text": ""}
{"id": "88378", "revid": "2020096", "url": "https://it.wikipedia.org/wiki?curid=88378", "title": "Circuito di Suzuka", "text": "Il circuito di Suzuka \u00e8 un autodromo giapponese, tra i pi\u00f9 importanti ed originali al mondo, grazie ad alcune caratteristiche che l'hanno reso inconfondibile. \u00c8 la sede del Gran Premio del Giappone di Formula 1 dal 1987, ad eccezione dei campionati 2007 e 2008 in cui \u00e8 stato sostituito dal rinnovato Fuji Speedway.\nCostruito all'interno di un parco giochi dalla Honda nelle vicinanze della citt\u00e0 di Suzuka in Giappone come tracciato da utilizzare nei test, Suzuka \u00e8 diventato, negli anni '80, un appuntamento fisso per la Formula 1 ed in seguito per il motomondiale dove ha ospitato varie edizioni del Gran Premio motociclistico del Giappone.\nLungo 5.807 metri, il tracciato giapponese \u00e8 uno dei pi\u00f9 spettacolari e tecnici grazie alla variet\u00e0 delle sue curve (si passa da tornanti come l\"'Hairpin\" a curvoni veloci come la curva 15 chiamata \"130R\"), infatti \u00e8 sempre stato amato dai piloti che vi hanno corso. Questa pista \u00e8 inoltre l'unica nella storia della Formula 1 ad avere una conformazione ad 8, ovvero con un sottopasso e relativo cavalcavia. A dispetto della bellezza del tracciato, a Suzuka \u00e8 sempre stato problematico compiere sorpassi.\nIl circuito e la Formula 1.\nGrazie alla sua posizione nel calendario, storicamente posta a fine Campionato, Suzuka \u00e8 stata spesso determinante al fine dell'assegnazione del titolo di Formula 1. L'edizione 1987, ricordata anche per il ritorno alla vittoria della Ferrari dopo un lungo digiuno, laure\u00f2 per la terza volta campione del mondo Nelson Piquet, agevolato nell'impresa dall'incidente che mise k.o. nelle prove il suo compagno di squadra Nigel Mansell, unico altro contendente.\nNel triennio 1988-90 la lotta fu tra i grandi rivali Ayrton Senna e Alain Prost, i cui duelli infiammavano la Formula Uno di quegli anni. Il 1988 vide il primo trionfo iridato del brasiliano ai danni del francese, entrambi su McLaren. Nel 1989, all'ultima variante, un tentativo di sorpasso di Senna sul compagno di squadra Prost si risolse in un discusso incidente. Mentre il francese scendeva dalla sua vettura, ritirandosi, il brasiliano si faceva spingere dai commissari, e ripartiva tagliando la chicane. Fermatosi ai box per cambiare il musetto danneggiato, Senna tornava in pista e, negli ultimi giri, sorpassava Alessandro Nannini, che aveva preso la leadership della gara, e andava a vincere. I commissari, per\u00f2, nel dopo gara, squalificheranno il brasiliano, reo di aver tagliato la chicane, consegnando cos\u00ec il titolo al compagno Prost.\nL'anno seguente Senna, tentando di superare Prost (passato nel frattempo alla Ferrari) alla prima curva, lo speron\u00f2 causando il ritiro di entrambi; quell'incidente valse al brasiliano il secondo titolo mondiale.\nAncora a Suzuka Senna vinse il suo terzo titolo nel 1991, quando riusc\u00ec a piegare le velleit\u00e0 stavolta di Nigel Mansell, uscito di pista nei primi giri.\nSuzuka torn\u00f2 ad essere determinante nell'edizione 1996, con un duello tutto in casa Williams: Damon Hill vince il Gran Premio e si aggiudica quel Mondiale, sconfiggendo il compagno di squadra Jacques Villeneuve, costretto al ritiro per il distacco di una ruota. Le edizioni 1998 e 1999, invece, sancirono la vittoria iridata del finlandese Mika H\u00e4kkinen ai danni dei ferraristi Michael Schumacher e Eddie Irvine.\nIl circuito di Suzuka fu pure teatro, nel 2000, del ritorno alla vittoria, nel Campionato del Mondo Piloti, della Ferrari, grazie a Michael Schumacher, quest'ultimo al suo terzo alloro iridato. Infine, l'ultima volta che questa pista assegn\u00f2 il titolo fu nel Campionato 2003, con lo stesso Schumacher che lo vinse, per la sesta volta, al termine di una gara piuttosto difficile e fortunosa.\nAlla fine del 2006, il circuito fu momentaneamente abbandonato in favore del rinnovato Circuito del Fuji; nel 2009 Suzuka \u00e8 tornato ad ospitare il Gran Premio del Giappone a seguito del ritiro del Fuji.\nSuzuka torn\u00f2 ad essere decisiva nel 2011, Button vinse ma Vettel giunse terzo e si riconferm\u00f2 campione del mondo.\nIl circuito, nel 2014, viene particolarmente ricordato in seguito all'incidente del pilota francese della Manor Racing, Jules Bianchi; primo incidente fatale dopo il Gran Premio Di San Marino del 1994, dove morirono Ayrton Senna e Roland Ratzenberger.\nIl circuito e il motomondiale.\nPer quanto concerne il motomondiale, Suzuka \u00e8 stato abbandonato nel 2004 a causa di ci\u00f2 che accadde l'anno prima: nel Gran Premio motociclistico del Giappone 2003 infatti il pilota locale Daijir\u014d Kat\u014d perse la vita a seguito di un violento impatto contro il muro della variante Casio. Giudicato troppo pericoloso per le due ruote, da allora fu soppiantato nel calendario dei centauri dalla pista concorrente di Motegi, sempre di propriet\u00e0 della Casa dell'ala dorata.\nSempre in campo motociclistico su questo tracciato si svolge ogni anno la 8 ore di Suzuka.\nNel 1996 e nel 1997 vi si tennero delle gare esibizione della NASCAR.\nNel complesso del circuito c'\u00e8 un kartodromo, teatro di diverse Coppe del Mondo di karting. Nel 2011 a Suzuka si \u00e8 corsa l'ultima prova del mondiale di kart."}
{"id": "88383", "revid": "709406", "url": "https://it.wikipedia.org/wiki?curid=88383", "title": "Entropia di fusione", "text": "Quando una sostanza fonde si ha un incremento di entropia chiamato entropia di fusione. Questo valore \u00e8 sempre positivo dato che l'entropia, che rappresenta la misura del disordine di una sostanza, aumenta nella transizione di fase da uno stato cristallino solido a una struttura disorganizzata liquida.\n Si definisce come \u0394Sfus e normalmente \u00e8 espressa in J / (mol \u00b7 K).\nIl processo naturale di transizione di fase avviene nel momento in cui l'associato cambiamento dell'energia libera di Gibbs \u00e8 negativa. Segue che l'entropia di fusione formula_1 \u00e8 in relazione con il punto di fusione (temperatura di fusione formula_2) e il calore di fusione (dato dall'entalpia formula_3 per processi a pressione costante):"}
{"id": "88387", "revid": "2225", "url": "https://it.wikipedia.org/wiki?curid=88387", "title": "Ragazza con l'orecchino di perla", "text": ""}
{"id": "88389", "revid": "1543377", "url": "https://it.wikipedia.org/wiki?curid=88389", "title": "J. J. Johnson", "text": "\u00c8 a volte accreditato come Jay Jay Johnson.\nSuon\u00f2 con jazzisti del calibro di Count Basie, Charlie Parker, Miles Davis, Oscar Pettiford, Sonny Rollins, Sun Ra, Stan Getz, Bud Powell, registrando per la Blue Note assieme a Clifford Brown, Horace Silver, Charlie Mingus, Hank Mobley, Max Roach, John Lewis, Kenny Clarke, Percy Heath, e incidendo parecchi album con il trombonista Kai Winding, oltre a numerosi album da solista.\nConsiderato (insieme a Frank Rosolino e Carl Fontana) uno dei pi\u00f9 grandi suonatori di trombone di tutti i tempi, riusc\u00ec a trasferire le innovazioni musicali bebop di Charlie Parker e Dizzy Gillespie al suo difficile strumento, suonando il trombone a coulisse con tale velocit\u00e0 e maestria che spesso l'ascoltatore era convinto di stare ascoltando il pi\u00f9 agile trombone a pistoni; ed esibendo quel virtuosismo che rende lo stile del suo strumento brioso e scintillante. Senza dubbio il pi\u00f9 importante trombonista bebop, fu responsabile della rivoluzione pi\u00f9 radicale per la tecnica e lo stile del trombone. Fu molto apprezzato anche come arrangiatore e compositore, tra i suoi brani pi\u00f9 famosi \"Lament\". Durante gli anni settanta fu anche, assieme a Quincy Jones, importante compositore di colonne sonore per film della blaxploitation come \"Rubare alla mafia \u00e8 un suicidio\", \"Cleopatra Jones\", \"Top of the Heap\" e \"Willie Dynamite\".\nBiografia.\nNato nell'Indiana, a Indianapolis, dopo aver studiato pianoforte e organo, il giovane Johnson prov\u00f2 a cimentarsi con il sax baritono, ma solo quando scopr\u00ec il trombone si appassion\u00f2 veramente allo studio dello strumento.\nLa sua carriera cominci\u00f2 nel 1942 quando, diciottenne, si un\u00ec all'orchestra di Benny Carter dove suon\u00f2 fino al 1945, per passare, per il successivo biennio, all'orchestra di Count Basie, dove Johnson cominci\u00f2 ad avere uno spazio rimarchevole per i propri assolo. La band di Basie suonava principalmente a New York e fu l\u00ec che ebbe l'incontro con il bebop e le sue star.\nNegli anni seguenti ebbe l'opportunit\u00e0, dal 1947 al 1949, di suonare con l'Illinois Jacquet group di Illinois Jacquet, e poi, dal 1949 al 1952, con Dizzy Gillespie, Oscar Pettiford e Miles Davis. Nel 1954 form\u00f2 il famoso duo con il collega trombonista Kai Winding che lo port\u00f2 di nuovo alla ribalta, esperienza che dur\u00f2 fino al 1956 ma che si rinnov\u00f2 dapprima nel 1958, anno in cui i due andarono in tourn\u00e9e in Europa, e poi nel 1960 e nel 1968 in occasione di alcune registrazioni. Terminata l'esperienza con Kai Winding, Johnson fond\u00f2 un proprio quintetto e cominci\u00f2 a comporre brani originali fra cui il noto standard \"Lament\" e opere molto ambiziose come \"Perceptions\" (del 1960), la suite scritta per Dizzy Gillespie. Altri tour europei e giapponesi lo videro assieme a Miles Davis (1961-62) e a Sonny Stitt (1964).\nJohnson continu\u00f2 la sua esperienza musicale componendo musiche per serie televisive (fra cui \"Shaft\", 1971). Alla fine degli anni settanta riprese la carriera da band leader e i tour, fra alterne vicende, fino al 1997, anno in cui lasci\u00f2 le scene.\nUfficialmente \u00e8 morto di cancro alla prostata, ma sembra che il male lo abbia spinto al suicidio."}
{"id": "88392", "revid": "47767", "url": "https://it.wikipedia.org/wiki?curid=88392", "title": "Josif Vissarionovic Dzhugashvili", "text": ""}
{"id": "88395", "revid": "1718925", "url": "https://it.wikipedia.org/wiki?curid=88395", "title": "Operatore (matematica)", "text": "In matematica il termine operatore viene usato in vari contesti con significati che presentano alcune diversit\u00e0, ma che in ogni caso si collegano alla nozione di funzione.\nAlgebra.\nIn algebra, operatore, viene usato come sinonimo di operazione, ovvero di legge di composizione da un insieme a valori interni ad esso. Pi\u00f9 esplicitamente si dice operatore sull'insieme formula_1 di ariet\u00e0 formula_2, con formula_2 numero intero positivo, una funzione:\nSe formula_5 si parla di operatore unario, se formula_6 di operatore binario e cos\u00ec via. Pu\u00f2 essere utile anche considerare il caso formula_7 e chiamare \"operatore nullario\" un elemento specifico dell'insieme formula_1.\nAlgebra lineare e analisi funzionale.\nIn algebra lineare \"operatore\" viene usato spesso per identificare le trasformazioni lineari di uno spazio vettoriale in s\u00e9, ovvero gli endomorfismi di uno spazio vettoriale. In tale contesto \"operatore\" si pu\u00f2 considerare abbreviazione di \"operatore lineare\" o \"trasformazione lineare\".\nIn generale, quando si considerano funzioni che operano su funzioni (invece che vettori o numeri) il termine \"operatore\" \u00e8 frequentemente utilizzato. In analisi funzionale, dove gli spazi vettoriali che si considerano sono solitamente composti da funzioni (ad esempio spazi di Banach o di Hilbert), esiste un intero settore (v.a. 47-XX) dedicato alla teoria degli operatori.\nAnche in vari altri campi dell'analisi matematica, in particolare nell'area delle funzioni olomorfe e delle funzioni speciali, compare il termine: \nAltri settori della matematica.\nIl termine \"operatore\" \u00e8 anche usato in capitoli della combinatoria, come negli studi sulle serie formali di potenze e delle sequenze polinomiali, e della geometria, come negli studi sulle trasformazioni geometriche (ad esempio si dice che l'operatore traslazione manda la funzione formula_9 in formula_10)."}
{"id": "88400", "revid": "12290", "url": "https://it.wikipedia.org/wiki?curid=88400", "title": "Trombonista", "text": ""}
{"id": "88404", "revid": "47767", "url": "https://it.wikipedia.org/wiki?curid=88404", "title": "Melchiade", "text": ""}
{"id": "88414", "revid": "466539", "url": "https://it.wikipedia.org/wiki?curid=88414", "title": "Gustave Moreau", "text": "Fu precursore del simbolismo e del surrealismo.\nBiografia.\nFormazione.\nGustave Moreau nacque il 6 aprile 1826 a Parigi da Louis Moreau e Pauline Desmontiers. Il primo, architetto di influenze neoclassiche, possedeva un'ampia biblioteca costituita da opere di gran pregio, dove il giovane Gustave esplor\u00f2 i capolavori della letteratura occidentale (tra i quali Ovidio e Dante Alighieri), i grandi trattati dell'architettura (Vitruvio e Leon Battista Alberti) e i trattati pittorici di Leonardo da Vinci e Winckelmann. La madre, devota al suo unico figlio, gli trasmise invece la passione per la musica.\nDopo essersi avviato negli studi superiori con scarsi risultati nel Collegio Rollin, ottenne nel 1844 il baccalaureato privatamente. Vari studiosi intravedono gi\u00e0 nell'adolescenza di Gustave i segni di una personalit\u00e0 schiva e restia alle interazioni sociali, manifestando i primi sentori di un carattere fragile e ombroso che sfocer\u00e0 poi nella sua produzione pittorica. Era infatti gi\u00e0 emersa la passione per il disegno, sviluppata poi nella bottega di Fran\u00e7ois Picot. Quest'ultimo lo introdusse alla pittura storica e soprattutto italiana, spingendolo a eseguire minuziose copie degli artisti cisalpini esposti al Museo del Louvre. Ammesso nel 1846 alla Scuola delle Belle Arti, non riusc\u00ec mai a conseguire il Grand Prix de Rome, cosa che lo port\u00f2 nel 1849 ad abbandonare l'istituto rifiutando per sempre la canonica e convenzionale arte accademica.\nSi appassion\u00f2 dunque alle opere di Th\u00e9odore Chass\u00e9riau, artista dotato nel disegno e a sua volta seguace dei due grandi artisti romantici francesi, Ingres e Delacroix; proprio quest'ultimo segn\u00f2 un'altra tappa nella \"bildung\" artistica di Moreau, ispirandogli le opere realizzate dal 1850 fino al viaggio in Italia. La maturazione artistica, poetica e personale dell'artista non era tuttavia ancora giunta a compimento. Moreau visse una giovent\u00f9 degna di un ricco erede, partecipando ed esibendosi canoramente nei salotti parigini, assistendo alle esibizioni ippiche tanto apprezzate dell'\u00e9lite del tempo, ma sottraendosi alle luci della ribalta e a quella necessit\u00e0 di anticonformismo rispetto alla plebe tipica del dandismo di Baudelaire, Byron o Poe.\nPer completare la propria maturazione artistica Moreau intraprese dunque nel 1857 il proprio \"grand tour\", recandosi in Italia, ricopiando opere in tutta Roma, visitando Firenze e poi Venezia, dove rimase affascinato dai dipinti di Vittore Carpaccio dai quali poi trarr\u00e0 spunto per le proprie \"Chimere\". In questo viaggio strinse una solida amicizia con Edgar Degas e Pierre Puvis de Chavannes.\nSuccesso.\nRientrato a Parigi il successo non tard\u00f2 ad arrivare. Nel Salon del 1864 espose \"Edipo e la Sfinge\", opera che riscosse riscontri positivi nella critica, per poi consacrarsi negli anni successivi perfezionando il proprio stile. Il segno si fa cos\u00ec pi\u00f9 netto e preciso ed il colore inizia a risplendere in bagliori di smalto mentre il chiaroscuro sfuma in ombre dorate: vengono riprese cos\u00ec le teorie coloristiche di Delacroix e gli studi chimici di Michel Eug\u00e8ne Chevreul. Nel 1870 inizi\u00f2 a produrre una serie di quadri rappresentati Salom\u00e8, la principessa giudaica che incant\u00f2 il re Erode con il proprio danzare, culminanti ne \"L'apparizione\". Con tali opere Moreau si guadagn\u00f2 l'appellativo di \u00abpittore delle Salom\u00e8\u00bb.\nDa questo momento le sue composizioni si fanno sempre pi\u00f9 complesse, inglobando elementi eterogenei per creare un clima mistico e allo stesso tempo sensuale. Il mito e la storia si fondono in modo suggestivo, in cui il naturalismo quasi scientifico del dettaglio appare marginale rispetto alla stupefacente fantasia dell'insieme. Esempi di queste trasfigurazioni fantastiche sono le illustrazioni per le favole di Jean de La Fontaine (eseguite tra il 1881 e il 1885) e grandi dipinti come le \"Chimere\" (definite dallo stesso autore un \"decamerone satanico\") o \"Giove e Semele\", quadro dal gusto esotico e dai colori vivaci. Lo scrittore Joris-Karl Huysmans, nel romanzo \"Controcorrente\" (1884), descrive alcune sue opere come parte della raffinata collezione del protagonista Des Esseintes, favorendo il successo di Moreau anche fuori dalla Francia.\nA partire dal 1886 Moreau si dedic\u00f2 con assiduit\u00e0 agli schizzi ad olio e agli acquerelli, in cui risaltano, ora espresse con grande libert\u00e0 stilistica, le sue gi\u00e0 notevoli qualit\u00e0 di colorista, ormai libero da vincoli formali e compositivi, dando ora maggior sfogo alla sua fantasia. Nel 1892 fu invece nominato professore all'Accademia di belle arti di Parigi: il pittore si dedic\u00f2 con molta soddisfazione alla didattica e seppe tenere viva una vera e propria religione tra lui e i suoi allievi, dei quali molti saranno futuri esponenti del movimento dei fauves (speciale menzione meritano in particolare Henri Matisse, Pierre-Albert Marquet e Georges Rouault).\nMoreau mor\u00ec infine a Parigi il 18 aprile 1898: le sue spoglie riposano nel cimitero di Montmartre, che diventer\u00e0 poi il tradizionale cimitero degli artisti parigini. La maggior parte delle sue opere (1100 quadri, perlopi\u00f9 incompiuti, e settemila disegni) sono conservate in quella che fu la sua dimora parigina ed \u00e8, dal gennaio del 1903, il Museo Gustave Moreau.\nStile e contenuti.\nIl pittore realista Gustave Courbet diceva \u00abDipingere gli angeli! Chi ha mai visto angeli!\u00bb. Moreau, al contrario, affermava \u00abCredo solo a ci\u00f2 che non vedo e unicamente a ci\u00f2 che sento\u00bb. \nMoreau \u00e8 interessato pi\u00f9 a rendere un'idea per mezzo dell'immagine che a visualizzare un'immagine fine a s\u00e9 stessa; in questo la sua pittura anticipa l'immaginazione degli artisti legati al Simbolismo, che vedranno in lui un precursore del loro movimento. I simbolisti rappresentano un ramo della cultura decadente formatasi in quella frangia di intellettuali contrari alla superficialit\u00e0 ed al materialismo imposti dalla cultura e dalla mentalit\u00e0 della classe dominante della seconda met\u00e0 dell'Ottocento, la borghesia. Il decadente, e in particolare il simbolista, abbandona il culto materiale per dedicarsi allo spirito ed agli aspetti pi\u00f9 profondi dell'animo umano, rigettando la volgarit\u00e0 delle masse. I dipinti di Moreau appaiono come un insieme di eruditi simboli, i quali rendono ardua l'interpretazione del quadro, permettendo d'altro canto al fruitore di parteciparne.\nIl termine simbolo deriva dal verbo greco \"symballo\", che significa letteralmente \u00abmettere insieme\u00bb: nell'antica Grecia, per siglare un accordo o per consolidare un'alleanza, i due contraenti del patto dividevano a met\u00e0 un pezzo di terracotta, tenendone la propria parte come memoria fisica dell'accordo. L'osservatore dell'opera simbolista contrae dunque un patto con l'artista: una parte dell'opera \u00e8 definita dai simboli inseriti dall'autore (sta all'erudito coglierli), una parte \u00e8 lasciata all'interpretazione personale. Requisito minimo per comprendere il messaggio di Moreau \u00e8 la conoscenza del mito: esso svela l'indicibile e l'inesprimibile, oltrepassando le differenze religiose e fornendo un messaggio universale. Ci\u00f2 permette a Moreau di scandagliare l'animo umano, la sua spiritualit\u00e0 e i suoi coni d'ombra pi\u00f9 segreti e laceranti: sono proprio questi i temi principali della produzione dell'artista.\nParticolare attenzione merita inoltre la concezione della donna. Moreau fu colpito nella sua vita da due principali figure femminili: innanzitutto la madre, modello della donna angelica, portatrice di un amore puro e positivo. L'altro paradigma femminile \u00e8 quello di Salom\u00e8, incarnante la donna che tramite la sensualit\u00e0 porta l'uomo alla perdizione (concezione probabilmente derivata da un amore tormentato e spesso non corrisposto). Da un punto di vista puramente tecnico infine Moreau risultava molto meticoloso e perfezionista (ne sono una prova le migliaia di schizzi conservati nel museo che gli \u00e8 stato tributato). Produceva schizzi a matita (anche dal vero), terminando poi le opere con colori ad olio. Sotto il punto di vista cromatico le opere di Moreau presentano colori vivi e forti, in linea con le teorie di Chevreul e ricordando lo stile di Delacroix.\nParticolarmente affascinante \u00e8 anche il sincretismo presente nelle tele di Moreau: egli attinse indistintamente dalla cultura cristiana e biblica, dal mito classico, dalla pittura occidentale storica, ma anche dall'architettura e dall'arte di matrice orientale. Assai significativa, in tal senso, \u00e8 stata l'influenza esercitata sulla sua arte dal Preraffaellismo: \u00able sue opere pi\u00f9 notevoli\u00bb osserva l'Enciclopedia Treccani \u00absono per diversi aspetti affini a quelle dei preraffaelliti inglesi, ma nascono per lo pi\u00f9 da un'ispirazione pagana e sono piene di sottile sensualit\u00e0\u00bb.\nNel corso della sua vita Moreau ripet\u00e9 pi\u00f9 volte i temi dei suoi dipinti, spesso in maniera quasi ossessiva: talvolta riproponeva un dipinto con variazioni pi\u00f9 o meno significative molto tempo dopo la prima stesura, altre volte invece lasciava alcune opere momentaneamente incomplete per terminarle a distanza di anni. La sua opera, importante per l'estetica del decadentismo e del simbolismo, ha svolto una notevole funzione ispiratrice nei confronti del surrealismo, riconosciuta esplicitamente da molti esponenti di quel movimento, tra cui Andr\u00e9 Breton, Salvador Dal\u00ed e Max Ernst.\nOpere.\nDi seguito si riportano le opere pi\u00f9 significative di Gustave Moreau:"}
{"id": "88415", "revid": "287204", "url": "https://it.wikipedia.org/wiki?curid=88415", "title": "Atto performativo", "text": "Latto performativo fa parte della teoria degli atti linguistici elaborata da John Langshaw Austin.\nSi tratta di un'asserzione che non descrive un certo stato delle cose, non espone un qualche fatto, bens\u00ec permette al parlante di compiere una vera e propria azione. Tramite un atto performativo si compie quello che si dice di fare e conseguentemente si produce immediatamente un fatto reale. \u00abIl nome deriva, ovviamente, da \"perform\" [eseguire], il verbo usuale con il sostantivo 'azione'\u00bb (Austin).\nEsempi di atti performativi: \n\u00abBattezzo questa nave \"Queen Elizabeth\"\u00bb; \n\u00abScommetto mezzo scellino che domani piover\u00e0\u00bb; \n\u00abIo prendo te come mia sposa\u00bb.\nEsistono diversi tipi di atti performativi:\n1. Atti performativi che contengono verbi performativi. Secondo John Langshaw Austin i verbi performativi sono verbi che si permettono di agire, come per esempio \"battezzare\", \"perdonare\", \"avvertire\" o \"vietare\".\n2.Atti performativi formati da semplici sostantivi, ad es.: \"Grazie\"\n3.Atti performativi con predicati passivi, ad es.: \"Vietato sporgersi\"\n4.Atti performativi in forma complessa, ad es.: \"Le faccio i miei complimenti\".\n5.Atti performativi in contesti religiosi o di fantasia, ad es.: \u201cAlzati, prendi il tuo letto e vattene a casa tua\u201d(Ges\u00f9 al paralitico)\nUn atto linguistico che in una lingua \u00e8 performativo, pu\u00f2 non esserlo in un'altra.\nInfelicit\u00e0 dei performativi.\nL'atto performativo non \u00e8 n\u00e9 vero n\u00e9 falso, o meglio ad esso non si applica il criterio di verit\u00e0. Tuttavia, secondo Austin, se chi compie un atto performativo non lo fa nel contesto adatto, non ha le condizioni per farlo oppure poi non si comporta in modo consequenziale (per esempio, una promessa non mantenuta o un falso giuramento), l'atto performativo \u00e8 abusato, ma non cessa di essere atto performativo. Austin lo definisce infelice.\nTipi di infelicit\u00e0:\n\u00abLascio in eredit\u00e0 la mia casa a mia moglie e ai miei tre figli\u00bb. \u00c8 un atto performativo. Tale enunciato \u00e8 tuttavia infelice se non posseggo una casa, se non ho alcuna moglie o alcun figlio, se non ci sono testimoni o se non sono nell'ufficio di un notaio. \nDopo aver rilevato che la distinzione fra constatativi e performativi \u00e8 piuttosto labile (esistono performativi impliciti, oltre che espliciti), nella sua analisi Austin abbandona quella bipartizione. Approfondendo il discorso, passa a isolare tre principali registri\ndi analisi degli enunciati di un parlante in situazione e li denomina rispettivamente \"locuzione\", \"illocuzione\" e \"perlocuzione\".\nSi contrappone all'atto performativo l'atto constatativo, o constativo, che si limita a constatare, ad affermare qualcosa, descrivendo un fatto. I verbi contenuti negli atti constativi sono detti verbi constativi, come \"mangiare\", \"capire\". I verbi constativi possono descrivere per esempio azioni mentali, esperienze involontarie, azioni materiali constative, azioni passate, azioni svolte da altri."}
{"id": "88416", "revid": "599", "url": "https://it.wikipedia.org/wiki?curid=88416", "title": "Lotfi Asker Zadeh", "text": ""}
{"id": "88418", "revid": "599", "url": "https://it.wikipedia.org/wiki?curid=88418", "title": "Lotfi Aliaskerzadeha", "text": ""}
{"id": "88425", "revid": "256896", "url": "https://it.wikipedia.org/wiki?curid=88425", "title": "Pescatorio", "text": ""}
{"id": "88427", "revid": "484362", "url": "https://it.wikipedia.org/wiki?curid=88427", "title": "Papato", "text": ""}
{"id": "88430", "revid": "2049984", "url": "https://it.wikipedia.org/wiki?curid=88430", "title": "Piazza Navona", "text": "Piazza Navona \u00e8 una delle pi\u00f9 celebri piazze monumentali di Roma, costruita in stile monumentale dalla famiglia Pamphili per volere di papa Innocenzo X (Giovanni Battista Pamphili) con la forma tipica di un antico stadio.\nStoria.\nPiazza Navona, ai tempi dell'antica Roma, era lo Stadio di Domiziano che fu fatto costruire dall'imperatore Domiziano nell'85 e nel III secolo fu restaurato da Alessandro Severo. Era lungo 265 metri, largo 106 e poteva ospitare 30.000 spettatori.\nLo stadio era riccamente decorato con alcune statue, una delle quali \u00e8 quella di Pasquino (forse una copia di un gruppo ellenistico pergameno che si presume rappresentante Menelao che sorregge il corpo di Patroclo), ora nell'omonima piazza di fianco a Piazza Navona.\nPoich\u00e9 era uno stadio e non un circo, non c'erano i \"carceres\" (i cancelli da cui uscivano i cavalli da corsa) n\u00e9 la \"spina\" (il muro divisorio intorno a cui correvano i cavalli) come ad esempio il Circo Massimo, ma era tutto libero ed utilizzato per le gare degli atleti. L'obelisco che ora \u00e8 al centro della piazza non si trovava l\u00ec, ma viene dal circo di Massenzio, che \u00e8 tuttora sulla via Appia.\nIl nome della piazza era originariamente \"in Agone\" (dal latino \"in agonis\", \"giochi\") poich\u00e9 lo stadio era usato esclusivamente per le gare di atletica. Anticamente la piazza era concava, si bloccavano le chiusure delle tre fontane e l'acqua usciva in modo da allagare la piazza.\nTra X e XI secolo il \"Campus Agonis\" con le sue \"Cryptas\" erano interamente di propriet\u00e0 dell'Abbazia di Farfa, per passare nel XIII secolo interamente sotto il controllo del magistrato romano della camera capitolina da destinare periodicamente ad uso ludico, uso che si protrarr\u00e0 fino ad et\u00e0 rinascimentale avanzata quando ancora appare come area adibita ad addestramento cavalleresco e ludi carnevaleschi. In questo breve intervallo la propriet\u00e0 del \"Circus Agonis\" risulta frazionato tra proprietari privati ed enti ecclesiastici.\nChe la piazza \"in Nagoni\" fosse tornata ad essere utilizzata a fini ludici consta gi\u00e0 nella seconda met\u00e0 del XV secolo, durante il regno di Paolo II con il Carnevale e nel 1476, in occasione di una giostra organizzata dalla famiglia di papa Sisto IV nel giorno di San Marco.\nTra il 1810 ed il 1839 nella piazza si tennero le \"corse al fantino\", ossia corse di cavalli montati (che per\u00f2 non avevano parentela con le pi\u00f9 famose \"corse dei barberi\" di Via del Corso).\nDescrizione.\nPiazza Navona \u00e8 un simbolo della Roma barocca, con elementi architettonici e scultorei di Gian Lorenzo Bernini (la Fontana dei Quattro Fiumi al centro della piazza, che rappresenta il Danubio, il Gange, il Nilo ed il Rio della Plata, i quattro angoli della Terra), Francesco Borromini e Girolamo Rainaldi (la chiesa di Sant'Agnese in Agone, davanti alla fontana del Bernini) e Pietro da Cortona (autore degli affreschi della galleria di Palazzo Pamphilj).\nLa piazza doveva celebrare la grandezza del casato dei Pamphili (in una sorta di competizione con i Barberini ed i Farnese) ed Innocenzo X (nato Giovanni Battista Pamphilj) volle che vi si erigesse il palazzo omonimo e che la piazza fosse ornata con opere di ingente valore. Per il riassetto dell'area si ricorse perci\u00f2 alla demolizione di alcuni isolati, quali i palazzi Cybo e Mellini, mentre la gara per l'aggiudicazione delle commesse fu combattuta senza esclusione di espedienti fra i principali architetti del tempo; un ruolo di rilievo nella scelta degli artisti fu giocato anche dalla potente Donna Olimpia Maidalchini (influente e disinvolta cognata di papa Innocenzo X), alla quale si disse ad esempio che Bernini avesse donato un modellino in argento del suo progetto della fontana, ma secondo altri fu sempre lei a scegliere Borromini per sostituire il Rainaldi nel completamento della chiesa.\nEssa ricorda il martirio che la Santa avrebbe subito proprio in quella parte della piazza e, vuole la leggenda, sarebbe stata eretta esattamente al di sopra di quel postribolo ove avvennero i fatti e che si sarebbe perpetuato in tale funzione, sino appunto al momento della costruzione, negli attuali sotterranei dell'edificio. \u00c8 anzi proprio dai fornici di questi locali interrati che la parola latina \"fornices\" assunse anche il significato di lupanare (determinando inoltre la derivazione della radice del verbo \"fornicare\"). La chiesa attuale sorge dove sin dal Medioevo era gi\u00e0 stata eretta una piccola chiesetta parrocchiale.\nLa leggenda circa la presunta rivalit\u00e0 fra il Bernini e il Borromini suggerisce che a due delle quattro statue dei fiumi Bernini abbia voluto concedere speciali tutele contro l'opera dell'avversario: al Nilo una benda sulla testa per sottrarsi all'infelice visione e al Rio della Plata una mano protesa per ripararsi dal forse imminente crollo della chiesa; la fontana essendo stata realizzata nel 1648-1651 mentre la chiesa venne iniziata nel 1652 e Borromini ne assunse il progetto solo nel 1653, mentre il Nilo ha la testa bendata perch\u00e9 al tempo non erano state ancora scoperte le sorgenti del fiume. La statua di Sant'Agnese sulla facciata della chiesa ha una postura che apre a pi\u00f9 interpretazioni, fra le quali quella che la mano sul petto, insieme all'espressione del volto, sia segno di sconcerto.\nLa \"competizione\" fra i due autori, almeno in questa piazza, si risolse in toni scherzosi: alle critiche dello \"staff\" borrominiano sulla possibile tenuta statica di una struttura cava, lo \"staff\" concorrente rispose ironicamente, fissando il gruppo con \"rassicuranti\" tiranti di semplice spago.\nPiazza Navona ha anche altre due fontane: la Fontana del Moro, scolpita da Giacomo della Porta e ritoccata dal Bernini, situata nell'area sud della piazza, e la Fontana del Nettuno (originariamente \"fontana dei Calderari\"), situata nell'area nord, opera di Gregorio Zappal\u00e0 e Antonio Della Bitta.\nIl mercato.\nLa piazza ospita un mercato che nel tempo \u00e8 divenuto tradizionale. Nato come mercato rionale (in realt\u00e0 si trattava del trasferimento di gran parte del mercato del Campidoglio ordinato da Sisto IV nel 1477), simile a quello attivo di Campo de' Fiori, risultava caratteristico per l'ubicazione dei banchi che seguivano l'ovale. Durante i mesi caldi, il mercato era sospeso per l'uso di allagare la piazza a fini di refrigerio della cittadinanza, abitudine in uso sino all'Ottocento.\nNel tempo, anche in ragione della sempre pi\u00f9 marcata destinazione turistica dei luoghi, il mercato fu pian piano riversato sul gi\u00e0 esistente vicino mercato di Campo de' Fiori e limitato in questa piazza al solo periodo natalizio; il valore tradizionale di questo mercato si ha in particolare con la ricorrenza dell'Epifania con la \"Befana di piazza Navona\".\nA partire dal dopoguerra, cos\u00ec come per la scalinata di Trinit\u00e0 dei Monti e Galleria Alberto Sordi gi\u00e0 Galleria Colonna, Via Margutta, artisti, pittori e disegnatori hanno cominciato a frequentare la piazza insediandovi estemporanei cavalletti per dipingere e per esporre, anche a fini di vendita, le loro creazioni; parallelamente, \u00e8 nato inoltre l'uso di realizzare ritratti (anche caricaturali) per i passanti. La piazza \u00e8 divenuta anche luogo di incontro e di \"performance\" di artisti \"stradali\" anche nelle ore serali.\nPiazza Navona nell'arte.\nLa piazza \u00e8 citata dal Belli in un sonetto che ne rende una veloce descrizione sociologica, economica, artistica e anche storica, rievocando il tempo della Roma papalina in cui la piazza ospitava una pubblica gogna, nonch\u00e9 la facolt\u00e0 del torturatore - dalla sentenza di condanna in genere attribuita alla sua discrezione - di maggiorare la pena corporale di quanto ritenesse opportuno (a beneficio dello spettacolo - ch\u00e9 tale era per il numeroso pubblico che usava intervenire):\nPiazza Navona\nAll'epoca del Belli, come detto, nella piazza si teneva ancora con regolarit\u00e0 il mercato, citato in un altro sonetto forse ispirato dalla nascente compravendita di libri usati (o dalla prima diffusione dei lunari, sorta di calendari che ebbero grande successo nella prima met\u00e0 dell'Ottocento):\nEr mercato de piazza Navona\nLo scrittore Pietro Della Valle, giunto a Esfahan in Persia, nell'osservare la piazza Naqsh-e jah\u00e0n afferm\u00f2 che per bellezza aveva persino eclissato Piazza Navona:\nPiazza Navona e i giochi d'acqua.\nPiazza Navona rimane celebre nella memoria dei romani per i giochi d'acqua che vi si svolgevano particolarmente nei mesi estivi che per motivi igienici vennero definitivamente aboliti da Pio IX nel 1866:"}
{"id": "88440", "revid": "119408256", "url": "https://it.wikipedia.org/wiki?curid=88440", "title": "Campo dei Fiori", "text": ""}
{"id": "88455", "revid": "54253", "url": "https://it.wikipedia.org/wiki?curid=88455", "title": "Ayurveda", "text": "L'ayurv\u00e8da (in sanscrito: \u0906\u092f\u0941\u0930\u094d\u0935\u0947\u0926) \u00e8 la medicina tradizionale utilizzata in India fin dall'antichit\u00e0, diffusa ancora oggi nel sub-continente pi\u00f9 della medicina occidentale.\nL'Ayurveda \u00e8, al 2015, ben integrata nel sistema sanitario nazionale indiano con diversi ospedali ayurvedici presenti in tutto il paese. Negli Stati Uniti la pratica dell'ayurveda \u00e8 consentita nell'ambito dell'esercizio delle terapie complementari.\nNon c'\u00e8 alcuna prova scientifica che l'ayurveda sia efficace per il trattamento di una qualsiasi malattia. Preoccupazione \u00e8 stata espressa in relazione ai prodotti ayurvedici: diversi studi negli USA mostrano come circa il 20% dei rimedi farmaceutici ayurvedici prodotti in USA e in India contengano metalli pesanti come piombo, mercurio e arsenico a un livello tossico per l'uomo.\nDefinizione.\nAyurveda \u00e8 una parola composta da \"ayur\", durata della vita o longevit\u00e0, e \"veda\" conoscenza rivelata. Molti traducono erroneamente l'ayurveda come \"scienza della vita\". In realt\u00e0 \u00e8 un sistema definito come molto vasto e complesso comprendente aspetti di prevenzione, oltre che di cura, che permetterebbero, secondo i suoi sostenitori, di vivere pi\u00f9 a lungo e di migliorare la propria salute e rispettare il proprio corpo.\nViene citata per la prima volta nel Charaka Samhita, un trattato di 500 principi medicinali compilato durante il regno dell'imperatore Kanishka. \u00c8 attualmente annoverata dall'Unione europea e dalla maggior parte degli Stati membri tra le medicine non convenzionali la cui erogazione \u00e8 consentita soltanto da parte di medici qualificati. Antico e complesso sistema, si \u00e8 sviluppato nella sua forma attuale attraverso millenni di ricerche e sforzi innovativi.\nL'ayurveda si occupa del benessere delle persone, nel loro aspetto fisico, psichico e spirituale e si occupa delle patologie tanto quanto dello stato di salute normale. Lo scopo vuole essere quello di aiutare le persone malate a curarsi e le persone sane a mantenere il proprio benessere e prevenire le malattie. In generale i principi medicinali utilizzati sono minerali, metalli purificati e combinati con acidi fulvici ed erbe, in forma di polveri, pastiglie, infusi, ecc. La maggior parte \u00e8 di natura fitoterapica, come l'Amalaki (\"Emblica officinalis\"), il Trikatu, un composto di tre erbe, zenzero, pepe e pippali (\"Piper longum\"), Haridra (\"Curcuma\" sp.), Brahmi (\"Bacopa monnieri\"), Tulsi (\"Ocimum sanctum\"), Erand (\"Ricinus communis\"), Guduchi (\"Tinospora cordifolia\"), Kumari (\"Aloe\" sp.), Gokshur (\"Tribulus terrestris\"). Ogni medicinale ha una specifica modalit\u00e0 di utilizzo, perch\u00e9 agisca alla sua massima efficacia.\nOrigini.\nOrigini mitologiche.\nLe origini dell'ayurveda sono intrise della ricca mitologia indiana. Si ritiene infatti che l'ayurveda, la \"scienza della durata della vita\", risalga a Brahm\u0101, creatore dell'universo. Costui fece dono del sistema ayurvedico a Daksa Prajapati e da questi agli Asvin, e infine da loro a Indra, signore degli dei vedici. Da Indra infine l'ultimo passaggio ai suoi 4 discepoli, Bharadvaja, Atreya, Kasyapa e Dhanvantari. Nei primi capitoli della Caraka Samhita \u00e8 narrata la storia dell'origine mitica dell'ayurveda.\nOrigini storiche.\nLe origini storiche dell'ayurveda si perdono indietro nei millenni, a un'epoca precedente al ritrovamento di documenti scritti che certifichino la sua esistenza. \u00c8 opinione condivisa che, come per molte altre tradizione e opere, anche per l'ayurveda e per i Veda in generale ci sia stata una capillare diffusione orale prima della sistemizzazione in forma scritta che cominci\u00f2 ad avvenire con una serie di trattati a partire dal 450 a.C. circa. La testimonianza di F\u01cexi\u01cen, un pellegrino buddhista arrivato nel V secolo d.C. nella citt\u00e0 di Pataliputra, \u00e8 una delle pi\u00f9 antiche descrizioni al mondo di un sistema ospedaliero civico e fa pensare che l'India possa essere stato il primo paese al mondo a sviluppare un sistema metropolitano organizzato di assistenza medica su base istituzionale.\nI dosha.\nSecondo l'Ayurveda il corpo fisico \u00e8 pervaso da tre \"dosha\" (energie vitali) in proporzioni diverse. Questi determinano tramite il loro stato di equilibrio o squilibrio rispetto alla costituzione individuale (prakriti) lo stato di benessere o malattia dell'individuo. Ogni dosha \u00e8 composto da due elementi (panca-mahabhutani) e ha determinate qualit\u00e0 (gu\u1e47a) che li caratterizzano.\nI tre dosha sono:\nI dosha consentono di classificare le tendenze psicofisiche presenti nel corpo e le disfunzioni che ne possono derivare. Secondo l'ayurveda le patologie nascono quando si vengono a creare degli squilibri nei dosha (vikriti); l'individuazione degli squilibri in un dosha, corrispondente alla diagnosi, conducono a trovare i rimedi per ristabilirne lo stato di equilibrio individuale (prakriti) e quindi la guarigione. Le principali cause di squilibrio dei dosha sono tre:\nTerapie ayurvediche.\nL'Ayurveda prevede la propria terapia attraverso 5 azioni differenti volte a riequilibrare i dosha, quando necessario, o rafforzarli lavorando sullo stato di vikriti (malattia, squilibrio) al fine di ripristinare la prakriti (salute, equilibrio) della persona. Queste azioni comuni, che differiscono in tipo da una persona a un'altra anche quando hanno la stessa patologia, secondo i propri Dosha sono:\nUtilizzo di metalli tossici.\nNella medicina ayurvedica \u00e8 presente la pratica di aggiungere metalli (cosiddetta \"Rasa shastra\") ai composti farmaceutici. Tuttavia questi possono avere natura tossica per l'uomo, come \u00e8 il caso per esempio di piombo, arsenico e mercurio. Nei testi tradizionali ayurvedici sono riportati eventi avversi causati dai prodotti, tuttavia i praticanti sono piuttosto restii ad ammettere la possibile tossicit\u00e0 dei rimedi ayurvedici.\nUno studio del 1990 sulla medicina ayurvedica in India mostrava che il 41% dei prodotti testati conteneva arsenico e il 64% conteneva piombo e mercurio. Uno studio del 2004 riportava la presenza di metalli pesanti nel 20% delle preparazioni ayurvediche realizzate nel sud dell'Asia e vendute nella citt\u00e0 di Boston; questo studio conclude che i rimedi ayurvedici possono essere rischiosi per la salute e che dovrebbero essere sempre testati per verificare la presenza di metalli tossici per l'uomo. Uno studio del 2008 confermava la presenza di metalli tossici in circa il 20% dei rimedi analizzati. Nel 2012 il Centers for Disease Control and Prevention statunitense segnal\u00f2 i rimedi ayurvedici come fonte di avvelenamento di alcune donne incinte.\nChi crede nella medicina ayurvedica ritiene che la tossicit\u00e0 di questi metalli sia ridotta attraverso i processi di purificazione come il \"samskaras\" o lo \"shodhanas\".\nIn seguito alle preoccupazioni emerse in relazione a questi rimedi, l'India ha statuito che i prodotti ayurvedici debbano indicare in etichetta la quantit\u00e0 di metalli contenuta; tuttavia una pubblicazione dell'Indian Academy of Sciences nota come l'assenza di controlli post produzione e la scarsa validit\u00e0 dei test di laboratorio effettuati rendono la norma di difficile applicazione e di scarsa affidabilit\u00e0."}
{"id": "88465", "revid": "1543377", "url": "https://it.wikipedia.org/wiki?curid=88465", "title": "Proiezione di Fischer", "text": "La proiezione di Fischer (o proiezione di Fischer-Tollens o formula proiettiva di Fischer) \u00e8 un modo convenzionale di rappresentare su un piano la struttura tridimensionale di una molecola chirale che contenga almeno un atomo di carbonio cosiddetto \"asimmetrico\", ossia che ha legati a s\u00e9 quattro atomi o gruppi di atomi diversi tra loro.\nDeve il suo nome al suo ideatore, il chimico tedesco Hermann Emil Fischer, premio Nobel per la chimica nel 1902.\nIn chimica trova ampio utilizzo nel rappresentare le formule di struttura dei carboidrati.\nCostruzione.\nLa proiezione di Fischer consiste di una croce al cui centro si trova l'atomo di carbonio \"asimmetrico\"; sui bracci orizzontali della croce vengono messi i gruppi che escono dal piano di scrittura diretti verso l'osservatore, su quelli verticali vengono messi i gruppi che entrano nel piano di scrittura allontanandosi dall'osservatore.\nIn questo modo, la rotazione di una proiezione di Fischer di 180\u00b0 non cambia la struttura della molecola, ruotandola invece di 90\u00b0 si passa a rappresentare l'enantiomero opposto.\nQualora la molecola contenga pi\u00f9 carboni asimmetrici, ognuno di essi \u00e8 rappresentato da un'intersezione. Per un esempio, si veda la voce glucosio."}
{"id": "88470", "revid": "869733", "url": "https://it.wikipedia.org/wiki?curid=88470", "title": "Baia di Galway", "text": "La baia di Galway (in inglese \"Galway Bay\" ; in gaelico irlandese \"Loch Lurgain\" o \"Cuan na Gaillimhe\") \u00e8 una delle maggiori baie irlandesi: ampia insenatura della costa dell'Irlanda occidentale, prende il nome dalla citt\u00e0 di Galway che si trova nella parte centro-settentrionale dell'insenatura e si estende per le coste delle contee di Galway e del Clare, sviluppandosi orientata verso ovest dal centro di Ballynahown fino a Black Head.\nLunga circa 60 km, la baia \u00e8 larga a seconda dei casi tra i 14 e i 40.\nAll'ingresso della baia sono situate le celebri isole Aran.\nMorfologia.\nMentre la parte settentrionale dell'insenatura, dov'\u00e8 anche situata Galway City, ha un profilo piuttosto regolare e lineare, quasi a dispetto della numerosissime e indentatissime baie poco pi\u00f9 a ovest, la parte centrale \u00e8 pi\u00f9 tormentata per via della presenza di foci di alcuni fiumi, mentre quella meridionale \u00e8 spesso molto complessa per composizione geologica della costa, spesso coincidente con quella del Burren, molto diversa dal grosso tavolato granitico settentrionale. Si pu\u00f2 dire che le due coste della baia rappresentino bene, con la loro notevole diversit\u00e0 geologica, il passaggio da una contea ad un'altra, ma soprattutto da una provincia all'altra (Connacht e Munster).\nDove la baia diventa irregolare si formano numerosissime insenature minori, le pi\u00f9 considerevoli sono la Baia di Dunbulcaun, quella di Kinvarra e quella di Ballyvaughan.\nCultura.\nLa baia di Galway \u00e8 ogni giorno navigata da imbarcazioni uniche del luogo, i Galway Hooker.\nLa cultura popolare irlandese le ha dedicato una canzone \"Galway Bay\". Tale canzone \u00e8 menzionata nel ritornello di \"Fairytale of New York\", uno dei pi\u00f9 famosi brani dei Pogues; il testo recita cos\u00ec: \"The boys of the NYPD choir were singing 'Galway Bay' \". \nSono i nostrani Modena City Ramblers a citarla direttamente, invece, insieme alle Scogliere di Moher ( \"...dalle maestose Scogliere di Moher, dai colori degli arcobaleni, dall'argento e dal blu della Galway Bay\") in \"Celtica Patchanka\" dall'album Fuori campo. La baia \u00e8 inoltre menzionata nella canzone popolare \"The Rare Old Mountain Dew\" in cui l'inizio del testo recita \"Let the grasses grow and the waters flow in a free and easy way, but give me enough of the rare old stuff that's made near Galway Bay\"."}
{"id": "88472", "revid": "2178", "url": "https://it.wikipedia.org/wiki?curid=88472", "title": "Galway Bay", "text": ""}
{"id": "88473", "revid": "1170", "url": "https://it.wikipedia.org/wiki?curid=88473", "title": "Chiocciola di Pascal", "text": ""}
{"id": "88477", "revid": "466539", "url": "https://it.wikipedia.org/wiki?curid=88477", "title": "Oscar al miglior montaggio sonoro", "text": "L'Oscar al miglior montaggio sonoro (\"Academy Award for Best Sound Editing\") veniva assegnato al montaggio sonoro votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nDal 1964 al 1968 e nel 1975 questa categoria assunse il nome di Oscar ai migliori effetti sonori. Dal 1969 al 1982 il premio non fu assegnato, ma in 4 di queste occasioni fu assegnato \"Oscar Special Achievement Award\" per il montaggio degli effetti sonori (ed \u00e8 infatti riportato nella lista). Successivamente al 1982 solo altre due volte fu assegnato \"Oscar Special Achievement Award\" al posto di quello per il montaggio sonoro. Dalla 93\u00aa edizione dei premi Oscar, l'Oscar al miglior montaggio sonoro \u00e8 stato combinato con l'Oscar al miglior mixaggio sonoro, in un unico Oscar al miglior sonoro.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una nomination. Gli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "88479", "revid": "1543377", "url": "https://it.wikipedia.org/wiki?curid=88479", "title": "Anello del pescatore", "text": "L'anello del pescatore o piscatorio (latino: \"Anulus piscatoris\") \u00e8 una delle insegne del papa, che egli riceve durante la messa solenne di inizio del suo pontificato e che indossa all'anulare della mano destra. L'anello, appositamente creato per ciascun nuovo pontefice, deve il suo nome all'immagine di san Pietro che vi \u00e8 raffigurato mentre getta le reti dalla sua barca. Lungo il bordo dell'immagine \u00e8 inciso il nome del pontefice. L'anello era utilizzato fino al 1842 come sigillo per i documenti riguardanti gli affari di minore importanza della Santa Sede (\"brevi\") redatti dal papa, o da lui controfirmati, e ancora oggi l'espressione \"sub anulo piscatoris\" \u00e8 indicata in tali documenti.\nStoria.\nNel Vangelo secondo Luca (5,1-11) Ges\u00f9 interviene nel corso di una battuta di pesca scarsamente prolifica e permette miracolosamente ai futuri discepoli di riempire di pesci le proprie reti. Quando Simon Pietro si getta ai piedi di Cristo, viene investito dell'autorit\u00e0 apostolica e invitato a divenire \"pescatore di uomini\". Questo \u00e8 il richiamo evangelico all'anello.\nUna lettera scritta da papa Clemente IV al nipote Pietro Grossi nel 1265 fa per prima menzione dell'Anello del pescatore, utilizzato per sigillare tutta la corrispondenza privata, per mezzo della pressione dell'anello sulla ceralacca riscaldata e fusa sulla carta. Gli atti pubblici, invece, recavano un sigillo in piombo fuso sul documento stesso. Tali documenti prendevano il nome di bolla papale, dalla bolla di piombo che vi veniva apposta. L'utilizzo dell'Anello del pescatore cambi\u00f2 durante il XV secolo, quando se ne conosce l'uso per il sigillo apposto sui documenti detti \"brevi\". Tale pratica cess\u00f2 nel 1842, quando la cera con il nastrino in seta impressa con l'anello del Pescatore cedette il posto a un timbro con inchiostro rosso.\nLa tradizione dell'anello deriva sicuramente dai monarchi medievali, ai quali i sudditi mostravano rispetto e deferenza con il bacio dell'anello.\nL'anello era forgiato in oro fino al pontificato Benedetto XVI, mentre il suo successore papa Francesco ha scelto di averne uno in argento dorato. A partire dall'elezione di papa Giovanni Paolo I il cardinale decano del collegio cardinalizio infila l'anello del Pescatore al dito della mano destra del nuovo papa. Alla morte del pontefice o in seguito alla sua rinuncia, il sigillo sull'anello viene annullato dal cardinale camerlengo alla presenza degli altri cardinali, utilizzando un martelletto d'argento: viene prima incisa una croce con uno scalpello e successivamente con il martello viene rotto e conservato nei musei vaticani come reperto. L'azione, che una volta era intesa a prevenire l'uso del sigillo per retrodatare degli atti, ha poi assunto il significato di sottolineare che nel periodo di sede vacante nessuno assume le prerogative proprie del sommo pontefice.\nLa costituzione apostolica voluta da papa Giovanni Paolo II ha introdotto alcune modifiche al rito della rottura dell'anello, prescrivendo che: \"I Cardinali provvedano a far annullare l'Anello del pescatore e il Sigillo di piombo, con i quali sono spedite le Lettere Apostoliche\", non specificando cosa voglia dire esattamente \"annullare\" l'anello del Pescatore.\nFunzioni.\nLe forme e l'uso dell'anello piscatorio da parte dei pontefici sono sostanzialmente discrezionali sebbene, soprattutto dopo l'inserimento nell'ambito della messa di inaugurazione del ministero petrino del rito di consegna dell'anello da parte del cardinale decano, il monile abbia assunto un grande significato simbolico, svincolato dagli antichi e originali rimandi di natura laica o temporale. Giovanni XXIII, ad esempio, nell'ottobre del 1962 don\u00f2 il proprio anello piscatorio simbolicamente a san Giuseppe, al quale aveva raccomandato i lavori preparatori del Concilio Vaticano II, al santuario polacco di Kalisz, dove \u00e8 conservata una immagine del santo ritenuta miracolosa. Anche Giovanni Paolo II, circa quaranta anni dopo, nel 2004, riprese il gesto del dono simbolico a san Giuseppe e l'anello fu poi collocato dall'arcivescovo di Cracovia Franciszek Macharski nella tela di un quadro del santo custodito nella chiesa dei Carmelitani Scalzi a Wadowice, citt\u00e0 natale del pontefice. Giovanni Paolo II, infatti, portava generalmente al dito l'anello d'oro donatogli da cardinale da papa Paolo VI (che a sua volta faceva un uso saltuario dell'anello piscatorio) e adoperava, per i fini dell'anello del pescatore, un sigillo ovale.\nAnche papa Francesco utilizza prevalentemente l'anello episcopale argenteo, riservando l'anello piscatorio, generalmente, per alcune liturgie e particolari funzioni sacre."}
{"id": "88483", "revid": "256896", "url": "https://it.wikipedia.org/wiki?curid=88483", "title": "Anello piscatorio", "text": ""}
{"id": "88484", "revid": "6923", "url": "https://it.wikipedia.org/wiki?curid=88484", "title": "Secondo periodo intermedio", "text": "Il Secondo periodo intermedio dell'Egitto \u00e8 quella fase della storia egizia, tra il Medio Regno ed il Nuovo Regno, caratterizzata da lotte interne nello Stato e dall'invasione degli Hyksos.\nEsso copre un periodo che va, secondo Cimmino, dal 1790 al 1543 a.C. e comprende cinque dinastie.\nXIII dinastia.\n\"Per la lista dei sovrani di questa dinastia vedi XIII dinastia egizia\"\nLe vicende di questa dinastia pongono interrogativi a cui le nostre conoscenze attuali non sono in grado di rispondere.\nI sovrani della XII dinastia lasciano ai loro successori uno stato forte ed unito in cui la successione \u00e8 avvenuta di padre in figlio; la XIII dinastia si caratterizza per la quasi totale mancanza di linee dinastiche e per la brevit\u00e0 dei regni dei vari sovrani. Nell'arco dei 160 anni attribuiti a questa dinastia, dal 1790 a.C. al 1630 a.C., si succedono un gran numero di sovrani.\nLe nostre fonti tradizionali forniscono informazioni parziali ed incomplete: le liste reali di Abido e Saqqara saltano del tutto questa dinastia, come anche le altre del Secondo periodo intermedio; la lista di Karnak dell'Akh-Menu riporta solo alcuni nomi apparentemente senza un ordine cronologico; Manetone riferisce di 60 re \"diospoliti\" ossia tebani che regnarono per 453 anni; il Canone reale \u00e8 l'unico a riportare la sequenza dei sovrani (colonne 6 e 7) ma le sue precarie condizioni di conservazione ne rendono difficile la lettura; i nomi attribuibili con una certa sicurezza alla XIII dinastia dovrebbero essere stati circa 50, tenendo per\u00f2 conto che l'elenco, privo di divisioni, \u00e8 molto pi\u00f9 lungo e comprende sovrani attualmente inseriti nelle dinastie seguenti. \nAi nomi riportati dal Canone Reale bisogna aggiungere quelli provenienti da ritrovamenti archeologici e a cui non \u00e8 stato possibile associare un nome presente nella succitata lista; l'attribuzione di questi ultimi a questa fase storica \u00e8 eseguita in base ad analisi stilistiche dei reperti o ai pochi cenni storici associati. Per questi sovrani \u00e8 per\u00f2 impossibile tentare una qualche collocazione cronologica, alcuni di questi erano precedentemente inseriti nella XVII dinastia.\nPer pochi dei sovrani della XIII dinastia \u00e8 stata identificata ed esplorata la tomba\nStoricamente \u00e8 certo che nel corso di questa dinastia l'Egitto perde la sua unitariet\u00e0, molti sovrani governano solamente su parte dell'Egitto stesso, talvolta su un solo distretto, anche contemporaneamente ed infatti anche le dinastia (XIV, XV e XVI), sono considerate coeve degli ultimi sovrani della XIII.\nGli ultimi sovrani della XIII dinastia, con un dominio limitato alla sola Tebe, e distretti limitrofi, sono tributari dei sovrani hyksos di Avaris (XV dinastia).\n\u00c8 possibile che anche alcuni sovrani ascritti a questa dinastia siano stati contemporanei tra loro regnando su citt\u00e0 diverse.\nCon la scomparsa del potere centrale riprende l'infiltrazione di genti di ceppo semita dalla penisola del Sinai.\nXIV dinastia.\n\"Per la lista dei sovrani di questa dinastia vedi XIV dinastia egizia\"\nSecondo Manetone, nella versione di Flavio Giuseppe, la XIV dinastia sarebbe stata composta da 76 sovrani ed avrebbe regnato per 184 anni avendo come capitale Xois nel Basso Egitto\nIn realt\u00e0 tale dinastia fu contemporanea alla XIII dinastia e raccoglie tutti quei sovrani che regnarono su parti del delta del Nilo tra il 1790 a.C. ed il 1630 a.C. avendo dapprima come centro di potere Avaris.\nA partire da circa il 1720 a.C. questi sovrani regnarono come vassalli dei cosiddetti hyksos. \nTranne che per alcuni, di cui esistono documentazioni archeologiche, la maggior parte dei sovrani di questa dinastia \u00e8 nota solamente dal Canone Reale che nelle colonne 8, 9 e 10 risulta gravemente mutilo e sembra anche contenere numerosi nomi fittizi.\nXV dinastia.\n\"Per la lista dei sovrani di questa dinastia vedi XV dinastia egizia\"\nQuesta dinastia comprende i \"Grandi Hyksos\" ossia i sovrani semiti che da Avaris governarono direttamente, o indirettamente tramite vassalli, tutto l'Egitto fino al termine del Secondo periodo intermedio.\nIl nome hyksos deriva dal termine usato nel Canone Reale per indicare questi sovrani \"hka haswt\", ossia \"Capitani di un paese straniero\" al posto del termine \"nesut byti\", interpretabile come \"re\".\nGli hyksos erano dunque i signori delle popolazioni semitiche che penetrarono nel Basso Egitto, attraverso la penisola del Sinai a partire dalla fine della XII dinastia, popolazioni chiamate Aamu, Setjetu, Mentju, abitanti del Retenu.\nIntorno al 1720 a.C. tali popolazioni furono abbastanza forti da sconfiggere i dinasti egizi della XIV dinastia (che avevano staccato il delta del Nilo dal resto dell'Egitto da alcuni decenni) rendendoli vassalli e tributari.\nIntorno al 1660 a.C. i sovrani hyksos si sentirono abbastanza forti da affrontare, e sconfiggere, il resto dell'Egitto, occupando Menfi, la \"Residenza\" (ossia la capitale) Ity Tawy e portando il confine almeno fino a Gebelein.\nNon \u00e8 ancora chiaro se gli ultimi dinasti della XIII dinastia ed i primi della XVII siano stati o meno anch'essi tributari degli hyksos, comunque per circa un secolo il loro potere fu limitato al solo Alto Egitto.\nCon la conquista di Menfi inizia appunto la XV dinastia i cui componenti sono detti \"Grandi Hyksos\" per distinguerli dai governatori e dinasti locali, semiti ed egizi, che regnarono, come vassalli (pur talvolta arrogandosi i titoli della piena regalit\u00e0) sul Basso e Medio Egitto e che sono raggruppati nella XVI dinastia.\nLe nostre fonti sulla XV dinastia sono costituite da ci\u00f2 che riportano due degli epitomatori di Manetone, dal Canone Reale (mutilo e frammentario), da alcune altre fonti epigrafiche e da un limitato numero di reperti archeologici, soprattutto scarabei.\nLa scarsezza di monumenti \u00e8 dovuta alla \"damnatio memoriae\" del periodo hyksos che venne messa in atto durante il Nuovo Regno e che comport\u00f2 la sistematica distruzione di tutte le tracce di un passato ritenuto ignominioso.\nFlavio Giuseppe afferma, citando Manetone, che la XV dinastia, composta da 6 sovrani avrebbe regnato per 259 anni e 10 mesi mentre Sesto Giulio Africano, sempre citando Manetone, riporta, con lo stesso numero di sovrani, una durata di 284.\nEntrambe le valutazioni non sono conciliabili con i dati cronologici da noi posseduti che meglio concordano con il Canone Reale che alla riga 10,21 riporta la somma di \"sei capi di un paese straniero che regnarono 108 anni\".\nIl papiro, estremamente rovinato in questa sezione, conserva solamente il nome dell'ultimo sovrano della dinastia: Khamudy.\nI dati archeologici attestano solamente quattro sovrani riferibili a questo periodo e tre di essi con lo stesso nome: Aphophis.\nAnche un elenco di sacerdoti appartenenti ad una famiglia di Menfi riporta alcuni nomi riferibili alla XV dinastia, ma difficilmente collegabili ad altri.\nLa dinastia termina intorno al 1530 a.C. quando il primo sovrano della XVIII dinastia riunifica l'Egitto riconquistando anche il delta del Nilo e aprendo la fase storica del Nuovo Regno.\nXVI dinastia.\n\"Per la lista dei sovrani di questa dinastia vedi XVI dinastia egizia\"\nIn questa dinastia sono raccolti sovrani hyksos di minore importanza e dinasti egizi che, come anche alcuni sovrani della XIII e XIV dinastia, regnarono in qualit\u00e0 di vassalli dei sovrani della XV dinastia, solo su limitate parti dell'Alto Egitto.\nLa conoscenza che ne possediamo si basa solamente sui ritrovamenti archeologici, quasi sempre scarabei o sigilli a rullo, e quindi, mancando fonti storiche come liste reali o narrazioni \u00e8 assolutamente impossibile definire una successione cronologica dei sovrani.\nXVII dinastia.\n\"Per la lista dei sovrani di questa dinastia vedi XVII dinastia egizia\"\nCon la conquista di Menfi, e della capitale Ity Tawy, da parte dei governanti hyksos della XV dinastia il restante potere dei sovrani menfiti svanisce del tutto, gli ultimi appartenenti alla XIII dinastia non sono altro che sovrani locali che governano, come vassalli degli Hyksos, su piccole parti del Medio Egitto.\nNell'Alto Egitto, e principalmente a Tebe, riprende forza una nuova linea di principi locali (riuniti nella XVII dinastia) che, seppur in un primo tempo probabilmente tributari anch'essi dei sovrani che regnano ad Avaris, aumenteranno la loro forza ed il loro potere fino a poter sfidare, durante il regno dei due ultimi sovrani appartenenti alla dinastia, i governanti hyksos, ed i loro alleati sia esterni (regno di Cush) che interni.\nLa sequenza dei sovrani della XVII dinastia \u00e8 tutt'altro che chiara soprattutto per le sue fasi iniziali ed infatti sono numerosi i nomi che, a seconda dell'interpretazione data ai reperti, sono stati inseriti alternativamente nella XIII e nella XVII dinastia.\nIl Canone Reale (colonna 11) \u00e8 estremamente rovinato e sembra riportare, con alcune incongruenze nella attuale posizione di alcuni frammenti, quindici righe, di cui solo una parte leggibili). Nella Sala degli antenati di Thutmose III dell'Akh-Menu a Karnak, sono riportati i nomi dei sovrani, il cui ordine per\u00f2 non \u00e8 significativo.\nBuona parte dei sovrani inseriti nella dinastia \u00e8 attestata da monumenti ed iscrizioni.\nIl presunto fondatore della dinastia Rahotep dovrebbe aver regnato contemporaneamente al governante hyksos Meruserra, secondo sovrano della XV dinastia.\nIndicativamente, tutte le date sono da considerare affette ad un errore di almeno pi\u00f9 o meno venti anni, la XVII dinastia dovrebbe collocarsi tra il 1640 a.C. e il 1550 a.C. Composta da principi di Tebe, contemporanea della XV e XVI dinastia."}
{"id": "88486", "revid": "2225", "url": "https://it.wikipedia.org/wiki?curid=88486", "title": "Eugenio Pacelli", "text": ""}
{"id": "88487", "revid": "287204", "url": "https://it.wikipedia.org/wiki?curid=88487", "title": "Specie di Sedum", "text": "Elenco delle Specie di \"Sedum\":"}
{"id": "88489", "revid": "2225", "url": "https://it.wikipedia.org/wiki?curid=88489", "title": "Angelo Roncalli", "text": ""}
{"id": "88490", "revid": "4327", "url": "https://it.wikipedia.org/wiki?curid=88490", "title": "Borracina", "text": ""}
{"id": "88491", "revid": "2225", "url": "https://it.wikipedia.org/wiki?curid=88491", "title": "Angelo Giuseppe Roncalli", "text": ""}
{"id": "88492", "revid": "2225", "url": "https://it.wikipedia.org/wiki?curid=88492", "title": "Paolo VI", "text": ""}
{"id": "88494", "revid": "767487", "url": "https://it.wikipedia.org/wiki?curid=88494", "title": "Germania Orientale (regione)", "text": "Sono state antiche province della porzione orientale della Germania storica:\nTerritori tedeschi orientali ceduti nel 1919/1920.\nTali territori cessarono di essere parte della Germania tra le due guerre mondiali. Infatti il Trattato di Versailles (1919) tolse al Reich sconfitto la Posnania e il \"Corridoio di Danzica\" per cederli alla Polonia, il distretto di Memel per cederlo alla Lituania, la citt\u00e0 di Danzica per renderla \"citt\u00e0 libera\", mentre la porzione meridionale della Prussia Orientale (Casciubia) e l'Alta Slesia furono sottoposte a plebiscito. La Casciubia ed il settore occidentale dell'Alta Slesia optarono per la Germania, mentre solo la porzione orientale dell'Alta Slesia per la Polonia.\nTerritori tedeschi orientali ceduti nel 1945.\nAl termine della seconda guerra mondiale, il posizionarsi del nuovo confine sulla Linea Oder-Neisse priv\u00f2 la Germania della Prussia occidentale ed orientale, della Pomerania centro-orientale e della Slesia, nonch\u00e9 della porzione di Brandeburgo al di l\u00e0 del fiume Oder e di Sassonia al di l\u00e0 del Neisse. Inizialmente questi territori furono incorporati solo \"de facto\" dall'Unione Sovietica (parte nord della Prussia orientale) e dalla Polonia (tutti gli altri territori), ma poi i trattati di pace tra questi due paesi e la Repubblica Democratica Tedesca sancirono anche \"de jure\" la situazione."}
{"id": "88497", "revid": "287204", "url": "https://it.wikipedia.org/wiki?curid=88497", "title": "Il computer di Dio", "text": "Il computer di Dio \u00e8 un insieme di saggi scritti dal docente universitario di logica matematica Piergiorgio Odifreddi. Nel libro vengono raccolti alcuni articoli pubblicati dall'autore su diversi giornali italiani e altri composti esplicitamente per il libro.\nDato il suo carattere antologico, che incorpora lavori scritti dall'autore nell'arco di alcuni anni, nel libro non vi \u00e8 un vero filo conduttore se non quello della divulgazione scientifica. La maggior parte degli articoli trattano di problemi e tematiche riguardanti la matematica anche se alcuni articoli trattano di tematiche come l'intelligenza artificiale o la biologia.\nIl libro \u00e8 organizzato in capitoli e ogni capitolo \u00e8 dedicato a un macro argomento. Il libro non si preoccupa di approfondire i temi e sviscerare tutte le problematiche dei temi trattati quanto piuttosto di instillare nel lettore la curiosit\u00e0 per la scienza fornendogli una gran variet\u00e0 di spunti che il lettore potr\u00e0 approfondire. \nPur derivando da articoli per giornali, la maggior parte delle tematiche affrontate dal libro saranno probabilmente sconosciute a un lettore non appassionato a scienza e matematica: in effetti il libro \u00e8 indirizzato principalmente a un pubblico vasto e non a profondi conoscitori della materia, anche se pure questi ultimi potranno trovarvi alcune \"chicche\". L'utilizzo di un linguaggio semplice e lineare, lo scarso uso di equazioni o schemi complessi, e in generale la politica di evitare tecnicismi e formalismi non indispensabili rende il libro godibile da leggere e leggero. Se una critica gli si pu\u00f2 rivolgere, \u00e8 la spiccata \"politicizzazione\" dell'autore, il quale tuttavia non la nasconde e anzi la cita frequentemente."}
{"id": "88498", "revid": "1429175", "url": "https://it.wikipedia.org/wiki?curid=88498", "title": "Motore in linea", "text": "I motori in linea sono quei motori a combustione interna nei quali i cilindri sono disposti a formare una sola linea. Questo tipo di motori attualmente rappresenta la grande maggioranza dei motori automobilistici.\nConfigurazione.\nDi solito per questo uso i motori pi\u00f9 utilizzati sono quelli con quattro o con sei cilindri, anche se questi ultimi stanno perdendo terreno a favore dei motori a V, non mancano comunque motori in linea con un numero diverso di cilindri: per esempio la Volvo, l'Audi e la Volkswagen e Fiat hanno prodotto motori a cinque cilindri.\nVa inoltre segnalata la tendenza, comune a praticamente tutte le case automobilistiche, verso la fine degli anni '10 del XXI secolo, all'abbandono della configurazione quattro cilindri in linea per i motori alimentati a benzina, in favore della configurazione tre cilindri in linea, con l'obiettivo di ridurre i consumi e l'inquinamento. \nIn alcuni casi il motore viene montato non verticalmente ma inclinandolo di un certo numero di gradi verso una direzione, la casa automobilistica Chrysler divenne famosa negli anni '60 e '70 per l'utilizzo di questo sistema di montaggio. Anche la Honda sulla sua S2000 monta i motori in questo modo, mentre inclinandolo completamente di 90\u00b0 questo motore prende la denominazione di motore a sogliola.\nVantaggi.\nI vantaggi del motore in linea derivano dalla:\nSvantaggi.\nGli svantaggi sono rappresentati da:\nDisposizione.\nI cilindri in un motore in linea possono essere disposti sia nel verso di marcia, disposizione longitudinale, oppure \"frontemarcia\", disposizione trasversale rispetto al senso di marcia e quest'ultima disposizione \u00e8 molto utilizzata nei motori pluricilindrici motociclistici.\nSulle autovetture la disposizione longitudinale o frontemarcia \u00e8 talvolta condizionata dal sistema di trazione (anteriore, posteriore o integrale) e relativa disposizione degli apparati di riduzione e trasmissione."}
{"id": "88500", "revid": "729019", "url": "https://it.wikipedia.org/wiki?curid=88500", "title": "Messerschmitt Me 264", "text": "Il Messerschmitt Me 264 era un bombardiere strategico quadrimotore realizzato dall'azienda tedesca Messerschmitt negli anni quaranta e rimasto allo stadio di prototipo.\nDestinato inizialmente a missioni di bombardamento a lungo raggio, venne in realt\u00e0 utilizzato come ricognitore marittimo ed aereo da trasporto.\nStoria del progetto.\nIl quadrimotore Me 264 era avanzatissimo: interamente metallico, con una grande ala alta e grandi derive ellittiche in coda, oltre ad un carrello triciclo interamente retrattile.\nIn origine era stato pensato quale bombardiere per colpire la costa orientale degli Stati Uniti d'America partendo dalle basi europee.\nTre furono i Me 264 impostati ma solo uno comp\u00ec il primo volo. Il Me 264 V1, il primo prototipo realizzato, aveva quattro motori Junkers Jumo 211 J, dei 12 cilindri a V invertita raffreddati a liquido, ciascuno con una potenza al decollo di 1\u00a0410 PS (1\u00a0037 kW). In questa configurazione vol\u00f2 per la prima volta nel dicembre del 1942.\nIl prototipo V3 avrebbe avuto una torretta dorsale azionata meccanicamente con cannone da 20 mm. Un'identica arma, orientata all'indietro, sarebbe stata nella gondola ventrale, nella quale inoltre erano stivati 2.000 kg di bombe. Erano poi previste altre postazioni - muso, dorsale anteriore e due laterali in fusoliera - armate con una MG 131 da 13 mm ciascuna, azionate a mano dai membri dell'equipaggio.\nL'autonomia prevista era di circa 15.000 km, la velocit\u00e0 massima in configurazione pulita di 565 km/h a 8.300 metri e quella di crociera di 350 km/h. Il velivolo avrebbe potuto imbarcare fino a 19.680 litri di carburante nei serbatoi interni. Il peso massimo al decollo previsto era di 56.000 kg, mentre quello a vuoto con tutti gli equipaggiamenti di 21.150 kg. L'equipaggio sarebbe stato composto da otto persone.\nLa lunghezza era di 20,90 metri, l'apertura alare di 43 metri, l'altezza di 4,30 metri.\nIl V1 fu distrutto al suolo da un raid degli alleati. Stessa sorte tocc\u00f2 al secondo prototipo, Me 264 V2, perso prima del suo primo volo. Era stata avviata anche la costruzione di un terzo prototipo, denominato V3 che avrebbe dovuto montare dei motori BMW 801D da 1.700 hp al decollo e 1.440 hp alla quota di 5.700 metri, ma fu sospesa quando il programma per un bombardiere capace di colpire gli USA fu cancellato.\nIl velivolo V1 fu utilizzato come ricognitore marittimo e come trasporto da una unit\u00e0 speciale dotata di velivoli \"fuori misura\"."}
{"id": "88501", "revid": "767487", "url": "https://it.wikipedia.org/wiki?curid=88501", "title": "Sussurri e grida", "text": "Sussurri e grida (\"Viskningar och rop\") \u00e8 un film del 1972 scritto e diretto da Ingmar Bergman.\nTrama.\nAgnese sta morendo di un male incurabile, e per l'occasione \u00e8 accudita dalle sue due sorelle, Karin e Maria, e dalla serva Anna.\nLa sofferenza di Agnese metter\u00e0 a nudo i problemi che esistono all'interno della famiglia. Karin e Maria reagiscono in modo diverso davanti alla sorte della sfortunata sorella, ma entrambe se ne distaccano con eccessiva facilit\u00e0. Lo stesso rapporto delle due sorelle con i propri mariti \u00e8 turbolento: Karin \u00e8 una donna fredda e non ha il minimo contatto con Fredrik suo marito, mentre Maria quasi ignora suo marito Joakim e non disdegna di tradirlo con David, il dottore che si prende cura della sorella malata.\nFra i glaciali rapporti personali, l'unica persona di cuore della storia \u00e8 Anna, la serva che da anni e anni si occupa di Agnese. Addirittura arriva ad allattarla come una bambina, quasi in memoria della propria figlia morta in tenera et\u00e0.\nDopo il funerale la propriet\u00e0 viene venduta e Anna viene liquidata bruscamente mentre le due sorelle si lasciano freddamente.\nAnalisi del film.\nOpera molto dura del maestro svedese, racchiude tutto il suo lirismo proprio nelle sequenze pi\u00f9 gelide. La fotografia di Sven Nykvist \u00e8 essenziale, basandosi su colori molto decisi che rispecchiano anche lo stato emotivo dei personaggi: rosso per il dolore, bianco per l'innocenza, nero per il lutto. Inoltre Bergman ricorre all'uso di flashback e voce narrante, espedienti poco usati nella sua filmografia.\nLa prima frase pronunciata da Agnese, \u00ab \u00c8 luned\u00ec mattina presto... e sto soffrendo.\u00bb, introduce l'atmosfera sofferente che grava in tutta l'opera, dominata da un lato dalla freddezza di Karin e dall'altro dalla superficialit\u00e0 di Maria.\nIl film si svolge prevalentemente negli interni di una villa, dove ogni piccolo particolare \u00e8 curato e preciso, ma in cui non c'\u00e8 la bench\u00e9 minima traccia di amore, se non quello della badante Anna. L'arredamento \u00e8 freddo e quasi impersonale, mentre le rare vedute dell'esterno innevato ricordano i quadri di Pieter Brueghel il giovane.\nBergman affronta il tema della morte, ponendo sullo sfondo una famiglia benestante e un paesaggio ameno ed esplicitando il conflitto fra Karin e Maria da una parte, entrambe imprigionate dalle reti di un sistema borghese dove ogni valore perde senso, come la femminilit\u00e0 e il matrimonio, dove i sentimenti si vendono alle convenzioni e dove una cieca e inconfessabile fragilit\u00e0 etica impedisce qualsiasi confronto con il diverso e con il trascendente, e la brava Anna e la povera Agnese dall'altra, che in un devoto silenzio, interrotto raramente da frasi brevi e concitate, racchiudono la loro religiosit\u00e0, la loro purezza interiore e il loro infinito e sincero affetto, che le unisce in una scena commovente, dove Anna accoglie nel suo materno seno le spoglie esanimi di Agnese, riproducendo una moderna Piet\u00e0 di Michelangelo. \"Un film di estrema violenza\", lo definisce Piera Detassis. In effetti, tra un rosso e l'altro, Bergman riesce a inserire, come di consueto, un'inestimabile morale di vita: accetta il dolore e sorridi alla felicit\u00e0.\nLa colonna sonora \u00e8 costituita esclusivamente da due brani di musica classica:\nIl film usc\u00ec in anteprima a New York il 21 dicembre 1972, mentre in patria arriv\u00f2 solo il 5 marzo 1973. Nell'aprile 2005 \u00e8 uscita in Italia l'edizione rimasterizzata in DVD.\nLibri.\n\"Sussurri e grida - Un capolavoro di Ingmar Bergman\", Salvatore M. Ruggiero, Ed. lulu.com, ISBN 9781291381993."}
{"id": "88502", "revid": "121906731", "url": "https://it.wikipedia.org/wiki?curid=88502", "title": "Motore a W", "text": "Il motore a W \u00e8 un motore a combustione interna caratterizzato dalla disposizione dei cilindri a ventaglio; per tale motivo era inizialmente denominato motore a ventaglio.\nStoria.\nIl primo tricilindrico della storia \u00e8 il motore a W ideato e realizzato da Alessandro Anzani, nel 1907, per applicazione motociclistica. Due anni dopo, il medesimo motore fu potenziato e alleggerito da Anzani allo scopo di essere applicato al monoplano con cui Louis Bl\u00e9riot affront\u00f2 la prima trasvolata della Manica, il 25 luglio 1909.\nTecnica.\nLe differenti implementazioni dei motori a W, di 3 o 4 bancate, sono generalmente:\nIl grande vantaggio di questa configurazione \u00e8 dato dalla estrema compattezza che permette di sistemare un numero elevato di cilindri in uno spazio relativamente ristretto.Due sono le configurazioni di base di un motore a W. La prima \u00e8 costituita dalla sistemazione dei cilindri su tre linee. Questa configurazione venne utilizzata nel 1917 sul motore aeronautico Napier Lion che era un W12. In seguito questo progetto verr\u00e0 ripreso dalla casa automobilistica Audi, sul prototipo AVUS. La sperimentazione continu\u00f2 all'interno del gruppo Volkswagen, con un motore sperimentale W18 per la concept-car Bugatti EB 118 ed EB 218; ancora una volta, il progetto non ebbe ulteriore seguito.La seconda configurazione si basa invece sull'unione di due motori a V ad un singolo albero motore. In questo caso fu la Volkswagen che riusc\u00ec a realizzare il primo motore di successo a W per l'uso automobilistico. In pratica vennero uniti due VR6 (con una apertura tra le bancate di 15\u00b0) realizzando un motore con quattro bancate di cilindri. Alcuni dicono che questo motore dovrebbe essere considerato pi\u00f9 un V12 o un VV che un motore a W.\nSempre la casa tedesca realizz\u00f2 il prototipo di un W16 che aveva una potenza di 623\u00a0CV (465\u00a0kW) per due concept-car, la Bentley Hunaudi\u00e8res e la Audi Rosemeyer. Il motore \u00e8 prodotto dal 2005 quale motore per la Bugatti Veyron 16.4. \u00c8 dotato di una turbina per ogni bancata di cilindri (4 turbine in tutto) e sviluppa 1.001\u00a0CV (746\u00a0kW) effettivi, la cilindrata \u00e8 di 7993\u00a0cm\u00b3.\nLa Bentley usa un motore W12 sulla Flying Spur e Continental GT, l'Audi A8 monta questo motore dal 2002 sul modello attuale, e anche la Volkswagen Phaeton utilizza questa unit\u00e0. Queste hanno una potenza di 450\u00a0CV."}
{"id": "88504", "revid": "344503", "url": "https://it.wikipedia.org/wiki?curid=88504", "title": "Premi Oscar 1993", "text": "La 65\u00aa edizione della cerimonia di premiazione degli Oscar si \u00e8 tenuta il 29 marzo 1993 al \"Dorothy Chandler Pavilion\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Federico Fellini in apprezzamento ad uno dei pi\u00f9 grandi maestri dello schermo.\nPremio umanitario Jean Hersholt.\nA Audrey Hepburn e Elizabeth Taylor"}
{"id": "88505", "revid": "663182", "url": "https://it.wikipedia.org/wiki?curid=88505", "title": "Vita (disambigua)", "text": ""}
{"id": "88510", "revid": "767487", "url": "https://it.wikipedia.org/wiki?curid=88510", "title": "Abbassato", "text": ""}
{"id": "88511", "revid": "767487", "url": "https://it.wikipedia.org/wiki?curid=88511", "title": "Accollato", "text": ""}
{"id": "88512", "revid": "767487", "url": "https://it.wikipedia.org/wiki?curid=88512", "title": "Accompagnato", "text": ""}
{"id": "88514", "revid": "767487", "url": "https://it.wikipedia.org/wiki?curid=88514", "title": "Charlot e Mabel", "text": "Charlot e Mabel (\"Mabel at the Wheel\") \u00e8 un film del 1914 scritto e diretto da Mabel Normand e Mack Sennett. \u00c8 un cortometraggio prodotto dalla Keystone Pictures Studio con protagonista la Normand, e in cui Charlie Chaplin (al suo primo ruolo in un corto da due rulli) non interpreta Charlot, ma un antagonista gi\u00e0 reso famoso da Ford Sterling. Fu distribuito negli Stati Uniti dalla Mutual Film il 18 aprile 1914. In Italia fu distribuito nei cinema col titolo Isabella al volante, mentre in inglese \u00e8 noto anche come \"A Hot Finish\" e \"His Daredevil Queen\".\nTrama.\nMabel accetta da uno sconosciuto un giro sulla sua motocicletta a due posti, che preferisce all'auto da corsa del suo fidanzato. Purtroppo, quando la motocicletta sobbalza, Mabel cade in una pozzanghera. Il suo fidanzato la soccorre e quindi le fa guidare la sua auto, standole vicino. L'altro uomo si accorge finalmente della sua assenza e, dopo essere caduto dalla moto, la vede con il suo fidanzato accanto all'auto. Inizia cos\u00ec un alterco in cui lo sconosciuto buca uno pneumatico dell'auto e viene cacciato via a sassate dalla coppia.\nPoco dopo, ad una gara automobilistica a cui partecipa il fidanzato di Mabel, la ragazza viene nuovamente importunata dal furfante, che poi rapisce il pilota con l'aiuto di due scagnozzi. Mabel decide cos\u00ec di gareggiare al posto del fidanzato. Il furfante e i suoi scagnozzi cercano di sabotarla usando olio e bombe, ma Mabel e il suo copilota riescono comunque a vincere la gara. Mabel viene portata in trionfo dal padre e dal fidanzato, che si \u00e8 liberato, mentre il furfante lancia rabbiosamente in aria una delle bombe facendo saltare s\u00e9 stesso e i suoi scagnozzi.\nProduzione.\nIl film fu parzialmente girato durante la Coppa Vanderbilt a Santa Monica il 26 febbraio 1914, e completato il successivo 31 marzo. Oltre ad essere contrariato per dover imitare Sterling, Chaplin un giorno litig\u00f2 con la Normand, che non voleva accettare i suoi consigli sul personaggio, e si rifiut\u00f2 di lavorare. Sennett, non potendo licenziare Chaplin a causa della sua popolarit\u00e0, fece riconciliare lui e la Normand in modo che portassero amichevolmente a termine il film, e gli consent\u00ec di dirigere i suoi film successivi.\nDistribuzione.\nData di uscita.\nLe date di uscita internazionali sono state:"}
{"id": "88519", "revid": "287204", "url": "https://it.wikipedia.org/wiki?curid=88519", "title": "Specie di Thelocactus", "text": "Elenco delle Specie di \"Thelocactus\" pi\u00f9 conosciute:"}
{"id": "88521", "revid": "491538", "url": "https://it.wikipedia.org/wiki?curid=88521", "title": "Le affinit\u00e0 elettive", "text": "Le affinit\u00e0 elettive (in tedesco: \"Die Wahlverwandtschaften\") \u00e8 il quarto romanzo di Johann Wolfgang von Goethe, pubblicato nel 1809. Il titolo deriva dall'affinit\u00e0 chimica, propriet\u00e0 degli elementi chimici che descrive la tendenza di alcuni di essi a legarsi con alcune sostanze a scapito di altre.\nIl romanzo racconta la vita di una coppia sposata che, trovandosi a convivere con un amico di lui e con la nipote di lei, va incontro al disfacimento della propria relazione e alla formazione di due nuove coppie, che in brevissimo tempo si divideranno per colpa di una serie di eventi avversi, che faranno terminare la storia in modo tragico.\nTrama.\nPrima parte.\nIl libro inizia raccontando la tranquilla vita di Edoardo e Carlotta. I due avevano vissuto il loro amore in giovane et\u00e0, ma le loro famiglie avevano piani diversi per il futuro: Edoardo fu indotto dal padre a sposare una donna ricca e anziana e anche Carlotta fu data in sposa ad un altro uomo, benestante, dal quale ebbe anche una figlia, Luciana. Rimasto vedovo, Edoardo parte per un viaggio attorno al mondo durato anni, in compagnia di un vecchio amico, il Capitano. Al suo ritorno, i due si rincontrano; essendo entrambi vedovi, la fiamma tra loro si riaccende. Si sposano e dedicano la loro pacata esistenza alla cura della loro tenuta, circondata da un grande parco.\nLa storia si complica quando Edoardo, venuto a sapere della disgrazia in cui \u00e8 caduto il suo amico, decide di portare il Capitano a vivere con loro. Carlotta \u00e8 dapprima contraria, poich\u00e9 teme che un terzo elemento possa rompere gli equilibri e la soddisfazione sentimentale faticosamente raggiunta. Viene dedicato un intero capitolo alla descrizione chimica di ci\u00f2 che sarebbe successo quando l'elemento C, il Capitano, si sarebbe unito all'elemento B, Edoardo, lasciando cos\u00ec l'elemento A, Carlotta, solo.\nIl problema trova soluzione quando Carlotta decide di prelevare una giovane nipote orfana, Ottilia, dal facoltoso collegio in cui questa risiede assieme a Luciana, e di trasferirla nella loro tenuta, non solo perch\u00e9 l'ama come fosse una figlia, ma anche perch\u00e9 avvertita dall'Assistente e dalla Preside di tale istituto come troppo introversa per un'istruzione collegiale.\nAd occupare la tenuta, dunque, sono ora in quattro. Edoardo e il Capitano si dedicano a opere di ingegneria e architettura, mentre le due donne sono completamente dedite all'organizzazione del parco. Pian piano, le affinit\u00e0 elettive fanno la loro comparsa, avvicinando terribilmente Edoardo ad Ottilia e il Capitano a Carlotta. Questi nuovi sentimenti vengono dapprima fortemente contrastati da tutti i personaggi coinvolti, ma la forza dell'amore parla per loro: quando, infatti, i due sposi si lasciano andare a una notte di passione, sentono e immaginano l'altro non come Carlotta o Edoardo, ma come Ottilia e il Capitano.\nL'interesse che Edoardo prova per Ottilia cresce con il tempo fino a quando anche Carlotta e il Capitano, nello stesso momento, vanno contro le loro reciproche proibizioni e si scambiano un bacio; Carlotta \u00e8, tuttavia, una persona pi\u00f9 pragmatica rispetto ad Edoardo, e decide cos\u00ec di non perdere completamente il proprio autocontrollo, cercando di cancellare dal suo cuore e dalla sua mente quel bacio illegittimo. \u00c8 proprio a questo punto della storia che fuoriescono inesorabilmente i diversi comportamenti che i due coniugi, uniti dal matrimonio ma separati da una forte diversit\u00e0 caratteriale, assumono di fronte ad una stessa situazione: Edoardo, pi\u00f9 simile ad Ottilia, continua ad amarla in maniera irrazionale, ma riservata, sperando in un futuro insieme; Carlotta ed il Capitano, invece, entrambi dallo spirito fermo, pur lasciandosi andare di fronte alla forza dell'eros comprendono che sarebbe meglio, per entrambi, sopprimere ogni sentimento, per evitare che la situazione degeneri.\nNon a caso, quando il Capitano si trasferisce dopo un'offerta di lavoro ricevuta da un amico di Edoardo, Carlotta affronta il marito comunicandogli l'intenzione di mandare Ottilia da una sua amica, in modo che ella possa essere introdotta nell'alta societ\u00e0 e che la coppia possa tentare un ritorno alla stabilit\u00e0 antecedente all'arrivo del Capitano e di Ottilia. Edoardo, per evitare ad Ottilia un futuro incerto, decide di lasciare il castello informando la moglie, comunicandole che fino a quando la ragazza fosse rimasta l\u00ec, lui non l'avrebbe cercata! Ma, ponendo la condizione che se Ottilia avesse abbandonato la propriet\u00e0, lui si sarebbe sentito libero di cercarla e corteggiarla.\nSeconda parte.\nEdoardo se ne va, cos\u00ec, senza salutare Ottilia, e Carlotta rimane sola nella tenuta con la giovane nipote. Proprio mentre il marito \u00e8 via, Carlotta scopre di essere rimasta incinta durante la notte di passione col marito vissuta all'insegna di un reciproco e mentale \"adulterio\", nel quale l'una era vicina col pensiero al Capitano e l'altro ad Ottilia. La donna avvisa Edoardo della notizia tramite un intermediario, speranzosa che egli torni finalmente al castello; ma l'uomo, distrutto dalla lontananza dall'amata, decide di partire per la guerra, persuaso dal fatto che scampare alla morte potrebbe essere un segno per il quale egli sar\u00e0 necessariamente destinato a coronare il suo amore con Ottilia. L'uomo non torner\u00e0 dal fronte fino alla nascita del piccolo Otto, assurdamente somigliante al Capitano e ad Ottilia, anzich\u00e9 ai suoi reali genitori.\nOrmai desideroso di riavvicinarsi al suo vero amore, Edoardo convince il Capitano ad andare da Carlotta per persuaderla a rompere il matrimonio, cos\u00ec che ella sar\u00e0 finalmente libera di legarsi al Capitano ed Edoardo ad Ottilia. Durante l'attesa egli non riesce ad aspettare, e si reca cos\u00ec nel bosco del proprio castello, dove casualmente Ottilia passeggiava assieme ad Otto. L\u00ec, finalmente, i due si dichiarano un reciproco amore, sebbene Ottilia si mostri rest\u00eca ad accettare completamente una situazione non ancora consentita da Carlotta, cui la ragazza \u00e8 comunque profondamente legata. Edoardo si allontana, dunque, per definire con Carlotta gli accordi che permettano a entrambi di costruirsi una nuova vita. Mentre l'uomo \u00e8 via, Ottilia decide di tornare alla tenuta attraversando il lago in barca; vogando, il bambino cade disgraziatamente in acqua e la sua vita viene stroncata precocemente.\nOttilia, divorata dai sensi di colpa, convinta che la disgrazia sia avvenuta come punizione per aver amato un uomo sposato, si lascia morire non toccando cibo per settimane. Edoardo \u00e8 inconsolabile per la morte del suo unico vero amore e qualche mese dopo muore anch'egli. Carlotta, ormai tra le braccia del Capitano, dispone che Edoardo e Ottilia vengano seppelliti uno accanto all'altra, cosicch\u00e9, un giorno, possano risvegliarsi insieme.\nPersonaggi.\nLe due coppie del romanzo sono accomunate dai rispettivi caratteri. Carlotta e il Capitano sono persone pragmatiche e posate che pensano alle conseguenze delle loro azioni e cercano di non farsi sorprendere dagli eventi e dagli affetti. Edoardo e Ottilia si comportano come due bambini; Edoardo in particolare cerca una persona che si rispecchi nella sua e infatti intuisce che Ottilia lo ama quando vede che ella copiando un contratto scritto da lui ha talmente preso a cuore il compito da finire per imitare la sua calligrafia quasi che volesse fondersi e confondersi con lui. Ottilia in Edoardo vede il padre che ha perso quando era piccola e questo si evidenzia nel libro quando lei smette di portare al collo un pendaglio con l'immagine del padre, dato che oramai Edoardo nel suo cuore ha preso il posto del padre defunto. Ottilia nel romanzo viene descritta come una persona eterea, quasi un angelo che non si rende conto che le attenzioni che gli uomini le riservano non dipendono solo da un comportamento cavalleresco, ma in realt\u00e0 da un amore nascente nei suoi confronti. Ella dopo aver conosciuto Edoardo non ha spazio nel suo cuore per nessun altro e riesce a pensare solo a lui.\nTrasposizioni.\nDa \"Le affinit\u00e0 elettive\" \u00e8 stato tratto un film televisivo omonimo prodotto dalla Rai, diretto da Gianni Amico e presentato nel 1979, e un film omonimo diretto dai fratelli Taviani e uscito nelle sale nel 1996."}
{"id": "88533", "revid": "46291", "url": "https://it.wikipedia.org/wiki?curid=88533", "title": "Specie di Vriesea", "text": "Elenco delle Specie di \"Vriesea\":"}
{"id": "88535", "revid": "110157", "url": "https://it.wikipedia.org/wiki?curid=88535", "title": "Elm", "text": "Elm (toponimo tedesco) \u00e8 una frazione di 626 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 90,73\u00a0km\u00b2 e che comprendeva anche le frazioni di M\u00fcsli, Obmoos, Schw\u00e4ndi, Steinibach, Sulzbach, T\u00f6niberg, Untertal, Vogelsang e Wald, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Engi, Haslen, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nMonumenti e luoghi d'interesse.\nAree naturali.\nLa localit\u00e0 \u00e8 nota in Svizzera per i curiosi fenomeni del sole e della luna causati da un foro naturale (Martinsloch) presente nella roccia del monte Tschingelhorn, tanto da essere rappresentato nello stemma di Elm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nElm \u00e8 una localit\u00e0 di villeggiatura estiva (sanatori, escursionismo, alpinismo) e invernale (stazione sciistica).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "88541", "revid": "6923", "url": "https://it.wikipedia.org/wiki?curid=88541", "title": "Du gamla, du fria", "text": "Du gamla, du fria (\"Tu antico, tu libero\") \u00e8 l'inno nazionale della Svezia.\nStoria.\nLe prime due strofe furono scritte nel 1844 da Richard Dybeck (1811\u201387), la musica \u00e8 una melodia popolare. Nel 1910 l'inno \u00e8 stato pubblicato con due strofe in pi\u00f9 (strofe 3-4), scritte da Louise Ahl\u00e9n, ma normalmente si cantano solo le prime due. A differenza di molti altri inni nazionali, \"Du gamla, du fria\" non \u00e8 mai stato riconosciuto ufficialmente (cio\u00e8 con un atto politico) come inno nazionale della Svezia, quindi lo status di inno nazionale gli viene riconosciuto solo per tradizione, anche se il 1890 \u00e8 indicato come anno di inizio della sua effettiva adozione. Una versione della canzone \u00e8 stata fatta dal calciatore Zlatan Ibrahimovi\u0107 con la partecipazione della cantante Day, per lo spot della Volvo.\nLa band power metal Sabaton ha suonato una versione heavy metal dell'inno in un concerto in Svezia, cos\u00ec come esiste una versione eseguita dal gruppo rock svedese Ultima Thule."}
{"id": "88542", "revid": "110157", "url": "https://it.wikipedia.org/wiki?curid=88542", "title": "Schnaus", "text": "Schnaus (toponimo romancio e tedesco) \u00e8 una frazione di 123 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 2,97\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Riein, Rueun, Ruschein, Sevgein e Siat."}
{"id": "88544", "revid": "110157", "url": "https://it.wikipedia.org/wiki?curid=88544", "title": "Siat", "text": "Siat (toponimo romancio; in tedesco Seth, desueto, ufficiale fino al 1943) \u00e8 una frazione di 178 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 13,53\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Riein, Rueun, Ruschein, Schnaus e Sevgein."}
{"id": "88547", "revid": "110157", "url": "https://it.wikipedia.org/wiki?curid=88547", "title": "Pigniu", "text": "Pigniu (toponimo romancio; in tedesco Panix, desueto, ufficiale fino al 1943, ) \u00e8 una frazione di 26 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 18,01\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pitasch, Riein, Rueun, Ruschein, Schnaus, Sevgein e Siat."}
{"id": "88549", "revid": "1345938", "url": "https://it.wikipedia.org/wiki?curid=88549", "title": "Philadelphia", "text": ""}
{"id": "88550", "revid": "110157", "url": "https://it.wikipedia.org/wiki?curid=88550", "title": "Rueun", "text": "Rueun (toponimo romancio; in tedesco Ruis, desueto, ufficiale fino al 1943, ) \u00e8 una frazione di 426 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 11,58\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Riein, Ruschein, Schnaus, Sevgein e Siat."}
{"id": "88551", "revid": "287204", "url": "https://it.wikipedia.org/wiki?curid=88551", "title": "Andiast", "text": "Andiast (toponimo romancio; in tedesco Andest, ufficiale fino al 1943, ) \u00e8 una frazione di 203 abitanti del comune svizzero di Brigels nel Canton Grigioni, regione Surselva.\nStoria.\nGi\u00e0 comune autonomo che si estendeva per 13,63 km\u00b2, il 1\u00ba gennaio 2019 \u00e8 stato accorpato a Brigels assieme all'altro comune soppresso di Waltensburg."}
{"id": "88554", "revid": "110157", "url": "https://it.wikipedia.org/wiki?curid=88554", "title": "Waltensburg", "text": "Waltensburg (ufficialmente Waltensburg/Vuorz, in cui \"Waltensburg\" \u00e8 la denominazione in tedesco, unica ufficiale fino al 1943, e \"Vuorz\" quella in romancio) \u00e8 una frazione di 338 abitanti del comune svizzero di Brigels nel Canton Grigioni, regione Surselva.\nStoria.\nGi\u00e0 comune autonomo che si estendeva per 32,31 km\u00b2, il 1\u00ba gennaio 2019 \u00e8 stato accorpato a Brigels assieme all'altro comune soppresso di Andiast."}
{"id": "88556", "revid": "1888309", "url": "https://it.wikipedia.org/wiki?curid=88556", "title": "Medels im Rheinwald", "text": "Medels im Rheinwald (toponimo tedesco; in romancio \"Medel\") \u00e8 una frazione di 45 abitanti del comune svizzero di Rheinwald, nella regione Viamala (Canton Grigioni).\nStoria.\nMedels im Rheinwald sorge nei pressi della strada del Passo del San Bernardino e come la maggior parte dei villaggi della Rheinwald appartenne a lungo alla famiglia De Sacco di Mesocco. Anche quando nel 1277 i baroni del Moesano cedettero il paese, Medels continu\u00f2 a essere legato al capitolo di San Vittore, da cui dipendeva la parrocchia di San Pietro della vicina Hinterrhein, inizialmente una chiesa privata della famiglia De Sacco, riferimento per la comunit\u00e0 locale. Attorno al 1300 una comunit\u00e0 di Walser provenienti dalla Val Formazza si insedi\u00f2 a Medels. \nDa un punto di vista religioso, nel 1530 Medels e le altre comunit\u00e0 del circolo del Rheinwald aderirono alla Riforma luterana, smarcandosi cos\u00ec definitivamente dalla secolare dipendenza ecclesiastica da parte delle comunit\u00e0 cattoliche della Val Mesolcina. \nFino al 31 dicembre 2005 \u00e8 stato un comune autonomo che si estendeva per 17,48\u00a0km\u00b2; il 1\u00ba gennaio 2006 \u00e8 stato accorpato al comune di Spl\u00fcgen, a sua volta aggregato a Rheinwald nel 2019.\nMonumenti e luoghi d'interesse.\nChiesa riformata di Medels im Rheinwald.\nCostruita nel 1708, la chiesa esplet\u00f2 le funzioni di parrocchiale dal 1726 al 1886, anno in cui la parrocchia venne aggregata a quella di Spl\u00fcgen. \nLa chiesa, collocata su un terreno in pendenza, \u00e8 costruita in modo tale da proteggere da eventuali slavine l'area dell'ingresso. "}
{"id": "88557", "revid": "254059", "url": "https://it.wikipedia.org/wiki?curid=88557", "title": "Spl\u00fcgen", "text": "Spl\u00fcgen (toponimo tedesco; in romancio \"Spleia\"; in italiano \"Spluga\", desueto) \u00e8 una frazione del comune svizzero di Rheinwald, nel Canton Grigioni.\nGeografia fisica.\nSpl\u00fcgen \u00e8 situato nel Rheinwald, sul versante settentrionale del passo dello Spluga alla sinistra del Reno Posteriore (\"Hinterrhein\"); dista 40\u00a0km da Chiavenna, 51\u00a0km da Coira e 66\u00a0km da Bellinzona. Il punto pi\u00f9 elevato del comune \u00e8 la cima del Pizzo Tamb\u00f2 (3 279\u00a0m s.l.m.), sul confine con Madesimo e Mesocco.\nLa vallata che conduce al passo dello Spluga \u00e8 solcata dal torrente H\u00fcscherenbach, che confluisce nel Reno Posteriore proprio nei pressi di Spl\u00fcgen.\nStoria.\nLa prima attestazione del paese (\"Cella in Speluca\"), risale all'anno 840. La denominazione faceva riferimento ad una dipendenza dell'abbazia di Pf\u00e4fers. Nel XIII secolo vi si insediarono coloni walser provenienti dalla val Formazza. A partire dal XV secolo accrebbe di importanza per lo sviluppo del traffico di merci sulla strada del passo. Sia nel 1716 sia nel 1751 il villaggio fu distrutto da un incendio e nel 1799 fu occupato dapprima dai soldati napoleonici e poi, l'anno seguente, dall'armata dei Grigioni del maresciallo Macdonald, che attravers\u00f2 il passo dello Spluga e scese a Chiavenna.\nL'apertura della nuova strada commerciale dello Spluga nel 1823 port\u00f2 ad un temporaneo aumento del traffico delle merci e dei viaggiatori, ma pochi decenni pi\u00f9 tardi l'apertura del tunnel ferroviario del Gottardo port\u00f2 ad un grave crollo dei traffici che fu la causa principale di un'ondata migratoria verso il nord America e la Nuova Zelanda. Nel 1944 gli abitanti si opposero con successo al progetto di costruire un grande invaso artificiale che avrebbe sommerso il villaggio facendolo scomparire; il progetto venne definitivamente accantonato il 29 novembre 1946. Dagli anni settanta \u00e8 divenuto un centro di sport invernali.\nIl 1\u00ba gennaio 2006 venne aggregato al comune di Spl\u00fcgen il comune soppresso di Medels im Rheinwald. Il 1\u00ba gennaio 2019 il comune di Spl\u00fcgen venne fuso con i comuni di Hinterrhein e Nufenen, formando il nuovo comune di Rheinwald. Dal 1\u00ba agosto 2019 il villaggio walser di Spl\u00fcgen \u00e8 membro dell'associazione \"I borghi pi\u00f9 belli della Svizzera\".\nInfrastrutture e trasporti.\nIl centro abitato \u00e8 servito dalle strade principali 13 e 567, e dall'autostrada A13 (strada europea E43).\nSport.\nMunito di impianti di risalita, il territorio di Spl\u00fcgen \u00e8 attrezzato per lo sci alpino; ha ospitato i Campionati svizzeri della disciplina nel 2008 e nel 2014. Le piste sono posizionate ai fianchi della strada che conduce al passo dello Spluga."}
{"id": "88558", "revid": "1888309", "url": "https://it.wikipedia.org/wiki?curid=88558", "title": "Sufers", "text": "Sufers (toponimo tedesco; in romancio \"Sur\") \u00e8 un comune svizzero di 125 abitanti del Canton Grigioni, nella regione Viamala.\nGeografia fisica.\nSufers \u00e8 situato nel Rheinwald, alla foce del torrente Steilerbach, sulla sponda settentrionale del lago di Sufers, formato dall'omonima diga sul Reno Posteriore (\"Hinterrhein\"); dista 46\u00a0km da Coira e 70\u00a0km da Bellinzona.\nIl territorio comunale si estende trasversalmente rispetto alla vallata del Reno Posteriore - con la gola della Roffla a costituire punto pi\u00f9 a valle - e comprende due vallate: a sud si trova la Val Surettata, lunga 7 km, delimitata da ambo i lati da catene montuose che superano i 2500 m.s.m. e dominata dal Pizzo Suretta; a nord-ovest si trova la invece la Steilertal, lunga 4 km, attorno alla quale si trovano il Teurihorn (2973 m), il Grauh\u00f6rner (detto anche Pizzas d'Anarosa, 3000 m), e, sul confine con Spl\u00fcgen e Safien, la cima dell'Alpersch\u00e4llihorn (3 039\u00a0m s.l.m.), punto pi\u00f9 elevato del comune.\nStoria.\nLa prima menzione documentata del villaggio, inizialmente chiamato \"Subere\", risale all'anno 831. Dieci anni pi\u00f9 tardi il re Lotario I fece dono di una chiesa al paese. In quel periodo, la parte pi\u00f9 esterna del Rheinwald e il vicino Schams erano abitati dai reti romanizzati.\nDa quando poi, attorno al 1300, i coloni Walser della parte interna della valle (Nufenen e Hinterrhein) si espansero verso Sufers, il tedesco divenne la lingua principale della zona.\nDurante la Repubblica delle Tre Leghe, Sufers appartenne alla Lega Grigia in qualit\u00e0 di \"Nachbarschaft\" (lett. \"vicinato\") del tribunale del Rheinwald. I fondamenti economici del villaggio consistevano nell'allevamento, in una modesta agricoltura e, a partire dal XV secolo, nei traffici verso i passi dello Spluga e del San Bernardino. Tra il Seicento e la met\u00e0 dell'Ottocento si registr\u00f2 una rilevante attivit\u00e0 estrattiva di minerali ferrosi dalla val Suretta, che venivano colati in una fonderia (detta \"Schmelzi\") situata all'uscita della valle. \nNel corso della propria storia, il villaggio di Sufers fu colpito da due devastanti incendi (1638 e 1732) e da un'alluvione (1834).\nLa seconda guerra mondiale comport\u00f2 la realizzazione del cosiddetto \"Sbarramento Sufers\" (\"Sperrstelle Sufers\"), una postazione difensiva realizzata dall'esercito svizzero a nord e a est di Sufers.\nCon la realizzazione della diga di Sufers (tra il 1959 e il 1962) il fondovalle venne colmato da un lago artificiale.\nNel 2016 gli abitanti di Sufers votarono contro una proposta di fusione con i comuni di Hinterrhein, Nufenen e Spl\u00fcgen, aggregazione che avvenne nel 2019 ma, appunto, senza Sufers. \nMonumenti e luoghi d'interesse.\nArchitetture religiose.\nChiesa riformata di Sufers.\nLa costruzione dell'edificio che oggi ospita la Chiesa riformata di Sufers avvenne nell'anno 841, a causa di una donazione di Lotario I. In un primo tempo, la chiesa era dedicata al Salvatore. L'attuale chiesa, orientata a est, \u00e8 una costruzione risalente al periodo iniziale dei Torbidi grigionesi (1618\u20131625). \nInternamente, alle spalle dell'accesso ai due livelli del coro, si trova un fonte battesimale in pietra che, in conformit\u00e0 con la confessione riformata, viene utilizzato anche come tavolo dell'eucarestia.\nInfrastrutture e trasporti.\nSufers dista 22\u00a0km dalla stazione ferroviaria di Thusis ed \u00e8 servito dall'uscita autostradale omonima, sulla A13/E43."}
{"id": "88559", "revid": "2056951", "url": "https://it.wikipedia.org/wiki?curid=88559", "title": "Oscar al miglior trucco e acconciatura", "text": "L'Oscar al miglior trucco e acconciatura (\"Academy Award for Makeup and Hairstyling\") viene assegnato ai truccatori votati come migliori dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nIl premio viene assegnato dal 1982. Prima della 85\u00aa edizione dei premi Oscar, il premio veniva chiamato Oscar al miglior trucco.\nVincitori e candidati.\nL'elenco mostra i vincitori di ogni anno, seguito dai truccatori che hanno ricevuto una \"nomination\". Per ogni truccatore viene indicato il film che gli ha valso la \"nomination\", se possibile con il titolo in italiano.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "88564", "revid": "1226", "url": "https://it.wikipedia.org/wiki?curid=88564", "title": "San Nicola da Bari", "text": ""}
{"id": "88565", "revid": "37401", "url": "https://it.wikipedia.org/wiki?curid=88565", "title": "Zeugma (figura retorica)", "text": "Lo zeugma (dal greco , \"zeugma\", \u00ablegame, unione\u00bb) \u00e8 una figura retorica che prevede il collegamento di un verbo a due o pi\u00f9 elementi della frase che invece richiederebbero ognuno rispettivamente un verbo specifico. Consiste, in altre parole, nell'uso di un termine (molto frequentemente un verbo) che governa due o pi\u00f9 elementi semanticamente non omogenei (ciascuno dei quali dovrebbe essere retto da un termine specifico). Si tratta, quindi, di pi\u00f9 costruzioni coordinate, messe insieme facendo un'ellissi. \nEsempi: "}
{"id": "88566", "revid": "121435212", "url": "https://it.wikipedia.org/wiki?curid=88566", "title": "Zeugma (citt\u00e0)", "text": "Zeugma fu una citt\u00e0 fondata intorno all'anno 300 a.C. da Seleuco Nicatore, generale di Alessandro Magno, sulla riva destra dell'Eufrate, in una posizione che ora fa parte della provincia di Gaziantep, in Turchia.\nStoria.\nEpoca seleucide.\nCome il nome stesso lascia intuire (\"zeugma\" in greco antico significa unione, legame) la citt\u00e0 nacque per unire due insediamenti precedenti che si trovavano su rive opposte del fiume, Seleucia allo Zeugma e Apamea allo Zeugma. Per brevit\u00e0 a Seleucia rimase solo il nome di Zeugma.\nIn virt\u00f9 dell'importanza strategica e commerciale, nel corso della storia la citt\u00e0 \u00e8 passata di mano numerose volte. Venne prima conquistata dai Romani, poi dai Persiani, dai crociati e infine dagli arabi.\nParte delle rovine dell'antica citt\u00e0 sono andate perdute nel 2000, in quell'anno la zona pi\u00f9 vicina al fiume \u00e8 stata allagata in seguito alla costruzione di una diga sull'Eufrate. Nei mesi precedenti all'allagamento, archeologi da tutto il mondo sono accorsi per collaborare al salvataggio di parte dei reperti.\nAll'inizio del 2019 \u00e8 stato scoperto un mosaico di epoca greca (fonte, video)\nEpoca romana.\nIn epoca romana, la Legio IIII \"Scythica\" ebbe qui il proprio campo. Per circa due secoli, la citt\u00e0 fu residenza di ufficiali e funzionari d'alto rango dell'Impero romano, che vi portarono le proprie influenze culturali e il proprio stile di vita sofisticato. In particolare ebbe molto impulso la scultura funeraria: esemplari di elevata bellezza sono le stele, i rilievi sulle rocce, le statue e gli altari della citt\u00e0. In questo ambito, il predominio artistico di Zeugma si fece sentire su tutta l'area circostante.\nIl giro d'affari legato alla presenza della legione romana permise a Zeugma di diventare molto ricca. In epoca romana un ponte di legno, attraversando l'Eufrate, congiungeva Zeugma ad Apamea; gli scavi moderni hanno rivelato che vi era un consistente traffico commerciale che legava le due sponde del fiume.\nScavi archeologici.\nUna serie di scavi archeologici in localit\u00e0 Iskele \u00fcst\u00fc hanno portato alla luce 65.000 sigilli di argilla (\"bullae\"), ritrovati in quello che si ritiene essere l'archivio delle merci dell'antica Zeugma. Questi sigilli, utilizzati per vidimare papiri, pergamene, borse del denaro e contenitori per merci, sono un buon indicatore del volume commerciale e della densit\u00e0 dei trasporti e delle comunicazioni all'epoca esistenti nella regione."}
{"id": "88568", "revid": "4114", "url": "https://it.wikipedia.org/wiki?curid=88568", "title": "GRASS", "text": ""}
{"id": "88575", "revid": "427552", "url": "https://it.wikipedia.org/wiki?curid=88575", "title": "Limiti di esplosione", "text": "I limiti di esplosione (o limiti di esplosivit\u00e0) di un gas o dei vapori di un liquido sono dei limiti che definiscono l'intervallo di concentrazione entro cui, se la miscela aria-vapore o gas infiammabile \u00e8 opportunamente innescata (ad esempio da una scintilla), si verifica l'accensione della miscela. \nQuesta combustione pu\u00f2 essere una detonazione o solamente una \"fiammata\" (deflagrazione), in funzione di numerosi fattori (concentrazione di combustibile \"in primis\", tipo di recipiente). Il limite di esplosione viene considerato in un \"range\" che va da un minimo (L.I.E.= Limite inferiore di esplosivit\u00e0) ad un massimo (L.S.E.= Limite superiore di esplosivit\u00e0) di percentuale di combustibile in aria (o pi\u00f9 raramente in altri comburenti); in inglese lower explosive limit (LEL), e upper explosive limit (UEL).\nSituazioni in cui non avviene l'esplosione.\nPer concentrazioni nell'aria al di sotto della LEL, non vi \u00e8 abbastanza combustibile per la propagazione della fiamma.\nPer concentrazioni superiori alla UEL, il combustibile ha reso l'atmosfera satura (troppa poca aria), pertanto non vi \u00e8 sufficiente ossigeno per la propagazione della reazione.\nNei trasporti.\nIl caso di concentrazioni superiori alla UEL \u00e8 tipico dei serbatoi interrati contenenti combustibili liquidi per autotrazione o riscaldamento (benzine e gasoli): essendo le cisterne interrate, il vapore sviluppato dai liquidi infiammabili stoccati rendono di fatto l'atmosfera costantemente satura, e quindi al di sopra del limite di esplosivit\u00e0 (UEL).\nDurante i rifornimenti degli autoveicoli, caso in cui avviene una sostituzione tra volume di liquido erogato e volume di aria reintegrata nel serbatoio interrato, l'aria in ingresso nel serbatoio viene fatta \"gorgogliare\" sul fondo, in modo che possa immediatamente saturarsi prima di stagnare nella cisterna.\nInterventi per la sicurezza.\nIl controllo delle concentrazioni di gas e vapore prima dei limiti dell'esplosione \u00e8 uno dei problemi principali nel campo della sicurezza professionale. \nIn fase di progetto degli impianti di travaso di fluidi infiammabili vengono vagliate con estrema accuratezza tutte le fasi di movimentazione dei fluidi stessi, per poter prevenire ed eliminare ogni potenziale rischio di innesco.\nPer ridurre la concentrazione di un gas potenzialmente esplosivo, vengono utilizzati dei gas inerti (come azoto o argon), al fine di sostituire l'aria (comburente) e rendere la miscela meno pericolosa. Questa operazione viene chiamata \"inertizzazione\"."}
{"id": "88582", "revid": "322321", "url": "https://it.wikipedia.org/wiki?curid=88582", "title": "Raiuno", "text": ""}
{"id": "88583", "revid": "322321", "url": "https://it.wikipedia.org/wiki?curid=88583", "title": "Raidue", "text": ""}
{"id": "88584", "revid": "322321", "url": "https://it.wikipedia.org/wiki?curid=88584", "title": "Raitre", "text": ""}
{"id": "88586", "revid": "125657505", "url": "https://it.wikipedia.org/wiki?curid=88586", "title": "Lingua limburghese", "text": "Il limburghese (nome nativo \"Limburgs\" o \"L\u00e8mburgs\", in nederlandese \"Limburgs\", in tedesco \"Limburgisch\", in francese \"Limbourgeois\") \u00e8 una lingua comprendente un gruppo di dialetti basso franconi parlati nella regione del Limburgo, al confine tra Germania, Belgio e Paesi Bassi.\nLa zona \u00e8 circoscritta tra le citt\u00e0 di Venlo, D\u00fcsseldorf, Aquisgrana, Maastricht e Hasselt. Il Limburghese \u00e8 riconosciuto come lingua regionale (\"streektaal\") nei Paesi Bassi e riceve una protezione moderata nel capitolo 2 della Carta Europea per le lingue regionali o minoritarie.\nClassificazione.\nNei Paesi Bassi e in Belgio \u00e8 abitualmente considerato appartenente al \"Zuidrijnmaasfrankisch\", un antico gruppo dialettale del basso francone, mentre in Germania si considera come facente parte del gruppo tedesco centrale occidentale. Questa differenza si deve al fatto che per belgi e olandesi i dialetti centro-tedeschi sono caratterizzati dal fatto di non aver subito nessuna delle tre rotazioni consonantiche.\nCaratteristiche.\nIl limburghese \u00e8 parlato da circa 1.600.000 persone tra Paesi Bassi e Belgio e da altre decine di migliaia in Germania. La variet\u00e0 parlata in Belgio \u00e8 pi\u00f9 influenzata dal francese.\nA differenza di parecchie lingue europee, il limburghese \u00e8 una lingua tonale composta da due toni. Altre lingue europee con questa caratteristica sono il lituano, lo sloveno, lo svedese, il norvegese e il serbocroato.\nIl limburghese, inoltre, presenta parecchie influenze dal celtico superiori rispetto a lingue e dialetti tedeschi occidentali. L'area era originariamente abitata da trib\u00f9 celtiche.\nVariet\u00e0.\nLe suddivisioni dialettali sono diversamente articolate (e non esattamente corrispondenti, a seconda delle caratteristiche che vengono utilizzate per definire i confini linguistici):"}
{"id": "88588", "revid": "1226", "url": "https://it.wikipedia.org/wiki?curid=88588", "title": "Tempo Coordinato Universale", "text": ""}
{"id": "88589", "revid": "339392", "url": "https://it.wikipedia.org/wiki?curid=88589", "title": "Zuidrijnmaasfrankisch", "text": ""}
{"id": "88592", "revid": "1226", "url": "https://it.wikipedia.org/wiki?curid=88592", "title": "Tempo universale coordinato", "text": ""}
{"id": "88595", "revid": "1226", "url": "https://it.wikipedia.org/wiki?curid=88595", "title": "Tempo civile", "text": ""}
{"id": "88598", "revid": "1226", "url": "https://it.wikipedia.org/wiki?curid=88598", "title": "Franca contea", "text": ""}
{"id": "88600", "revid": "78449081", "url": "https://it.wikipedia.org/wiki?curid=88600", "title": "Osso alveolare", "text": "Nel mascellare superiore e nel mascellare inferiore (cio\u00e8 la mandibola), esistono dei \"vuoti\", detti alveoli dentari, in cui alloggiano le radici dei denti stessi. \nL'osso alveolare \u00e8 una componente del parodonto, costituisce l'apparato d'attacco dei denti, si sviluppa in concomitanza con essi a partire sia da cellule provenienti dal follicolo dentale che da cellule indipendenti dall'odontogenesi. \nLe pareti degli alveoli, a contatto con il legamento parodontale, sono rivestite da osso compatto, mentre l'area compresa tra gli alveoli \u00e8 occupata da osso spugnoso (trabecolare). Nella regione dei denti frontali e dei premolari l'osso compatto \u00e8 sottile vestibolarmente e pi\u00f9 spesso lingualmente; viceversa nei molari l'osso compatto \u00e8 pi\u00f9 spesso nella superficie buccale. Talvolta, perlopi\u00f9 a livello degli elementi frontali, l'osso compatto pu\u00f2 essere cos\u00ec esiguo da determinare in alcune porzioni radicolari delle fenestrazioni, che espongono la radice al contatto diretto con la gengiva determinando una minore capacit\u00e0 di attacco dentale.\nL'osso alveolare \u00e8 continuamente rinnovato in risposta alle esigenze funzionali: cos\u00ec, quando un dente viene perso, o per essere pi\u00f9 precisi quando la radice del dente viene persa, l'osso alveolare non svolge pi\u00f9 la sua funzione di sostegno.\nNon si ha pi\u00f9 un carico masticatorio, trasmesso dal dente all'osso alveolare; esso quindi \u00e8 generalmente predestinato ad andare incontro a riassorbimento senza nuova apposizione ossea, cio\u00e8 a ridursi fino a scomparire. Il sovrastante osso basale del mascellare superiore (parlando di un dente mancante superiore) o il sottostante osso basale della mandibola (parlando di un dente mancante inferiore) sono invece destinati a mantenere intatte le proprie dimensioni a prescindere dalla presenza dei denti.\nCi\u00f2 risponde ad un criterio biologico: quando un organo o apparato non svolge pi\u00f9 la funzione per cui si era generato e sviluppato, \u00e8 destinato alla involuzione e scomparsa (salvo che \"strada evolutiva facendo\" non assuma una funzione nuova e utile per l'organismo).\nQuanto sopra descritto \u00e8 una nozione fondamentale che, insieme ad altre importanti motivazioni terapeutiche, inducono qualunque dentista a consigliare di reintegrare quanto prima elementi dentari persi (tramite la protesi dentaria, oppure con l'implantologia).\nL'osso alveolare pu\u00f2 essere riassorbito anche in corso di parodontopatia, ovvero di infezioni batteriche provenienti dalla cavit\u00e0 orale che riescono ad infiltrarsi e riprodursi nella zona d'attacco del dente. In seguito alla terapia e al mantenimento di un'igiene orale impeccabile il danno pu\u00f2 essere ridotto, ma difficilmente si pu\u00f2 sperare una \"restitutio ad integrum\" senza tecniche di rigenerazione ossea guidata."}
{"id": "88601", "revid": "1226", "url": "https://it.wikipedia.org/wiki?curid=88601", "title": "Chiesa protestante", "text": ""}
{"id": "88602", "revid": "1226", "url": "https://it.wikipedia.org/wiki?curid=88602", "title": "Chiesa Protestante", "text": ""}
{"id": "88605", "revid": "200568", "url": "https://it.wikipedia.org/wiki?curid=88605", "title": "Parodonto", "text": "Il parodonto (dal greco \u03c0\u03b1\u03c1\u03ac, \"par\u00e0\", \u00abaccanto\u00bb e \u1f40\u03b4\u03bf\u03cd\u03c2, \"od\u00f9s\", \u00abdente\u00bb) o tessuto parodontale \u00e8 costituito da osso alveolare, legamento parodontale, cemento radicolare e gengiva, ovvero dai tessuti che si trovano attorno al dente e hanno la duplice funzione di:\nGeneralmente si ha un'immagine mentale del dente come se esso fosse \"infisso\" nell'osso alveolare. In realt\u00e0 il legamento parodontale - formato da robuste fibre di tessuto occupanti uno spazio molto piccolo che circonda tutta la radice del dente - si ancora da un lato all'osso alveolare e dall'altro lato alla radice del dente (o, pi\u00f9 esattamente, al cemento radicolare) andando a costituire una sorta di robusta \"ragnatela\" che mantiene la radice del dente sospesa all'interno dell'alveolo. \nEsso invece consente al dente, sollecitato per esempio dagli atti masticatori, di effettuare dei microspostamenti."}
{"id": "88607", "revid": "2225", "url": "https://it.wikipedia.org/wiki?curid=88607", "title": "Oscar 1993", "text": ""}
{"id": "88608", "revid": "2225", "url": "https://it.wikipedia.org/wiki?curid=88608", "title": "Oscar 1994", "text": ""}
{"id": "88609", "revid": "2225", "url": "https://it.wikipedia.org/wiki?curid=88609", "title": "Oscar 1995", "text": ""}
{"id": "88611", "revid": "3535", "url": "https://it.wikipedia.org/wiki?curid=88611", "title": "Periodonto", "text": ""}
{"id": "88614", "revid": "767487", "url": "https://it.wikipedia.org/wiki?curid=88614", "title": "Cemento (anatomia)", "text": "In anatomia il cemento \u00e8 un tessuto del parodonto che si ritrova esclusivamente nelle radici degli elementi dentali. Come gli altri tessuti parodontali, origina dalle cellule mesenchimali del sacco dentario e partecipa alla funzione di sostenere il dente nell'alveolo. \nEsso riveste la superficie radicolare dei denti, a cui permette l'attacco delle fibre del legamento periodontale; consente cos\u00ec la connessione fra dente e pareti dell'alveolo dentario e quindi assicura la stabilit\u00e0 del dente.\n\u00c8 costituito da tessuto connettivo calcificato (12% acqua, 23% materiale organico, 65% cristalli di idrossiapatite). \u00c8 avascolare e dipende metabolicamente dalla sostanze nutritive che diffondono dal legamento periodontale.\nSi possono riscontrare tre tipi di questo tessuto:\nIl materiale organico \u00e8 costituito da fibre di collagene intrappolate nel cemento.\nNormalmente questo tessuto non va incontro a riassorbimento, bens\u00ec continua ad aumentare per tutta la vita mediante deposizione; si pu\u00f2 verificare riassorbimento in risposta a forze eccessive durante il movimento ortodontico o in seguito a lesioni del parodonto. Qualora il cemento non si trovi pi\u00f9 immerso nel parodonto ma esposto nel cavo orale, in seguito a retrazione gengivale, \u00e8 indicato proteggere tale tessuto con l'applicazione di vernici protettive e avendo cura di utilizzare spazzolini delicati in quanto viene facilmente eroso.\nInoltre nei soggetti pi\u00f9 anziani tale tessuto pu\u00f2 occludere il foro apicale: esso infatti si introflette normalmente per 1 mm in tale foro ma continuando a deporsi durante tutta la vita pu\u00f2 in questa sede raggiungere dimensioni tali da produrre ostruzione."}
{"id": "88617", "revid": "1761017", "url": "https://it.wikipedia.org/wiki?curid=88617", "title": "Polpa dentaria", "text": "La polpa dentaria \u00e8 un tessuto molle che ingloba arteriole, venule, nervo, e particolari cellule dette \"odontoblasti\", capaci di produrre la dentina. Funzionalmente, embriologicamente e istologicamente pu\u00f2 essere considerata come unico complesso pulpo-dentinale.\nAnatomia.\nOccupa la camera pulpare all'interno della corona e i canali radicolari: in corrispondenza delle cuspidi si prolunga occlusalmente per formare cornetti pulpari; tramite i canali decorre il fascio vascolo-nervoso, che fuoriesce tramite il forame apicale. Tale forame \u00e8 beante (ampio e centrale) nel dente giovane, mentre a formazione completa si restringe e assume una posizione pi\u00f9 eccentrica.\nIstologia.\nLa polpa \u00e8 un tessuto connettivo molle, formato da:\nNella porzione coronale tali cellule si posizionano a palizzata; nella porzione radicolare si dispongono in file di cellule cubiche che si appiattiscono a livello apicale.\nFisiologia.\nLe funzioni svolte dalla polpa sono:\nLa sensibilit\u00e0 dentinale pu\u00f2 essere percepita direttamente dalle fibre nervose che attraversano i tubuli dentinali, ma la maggior parte delle sensazioni dovrebbe essere percepita grazie alle modifiche fisiche che lo stimolo determina nei confronti dei fluidi dentinali. Secondo la teoria idrodinamica le modifiche del flusso che decorre nel tubulo dentinale provocano stiramenti o comprimessioni delle fibre nervose prossime agli odontoblasti, rappresentando il vero trasportatore del segnale in questa fase.\nSintomatologia.\nLa sintomatologia pulpare \u00e8 estremamente variabile in base allo stato dell'infiammazione che la causa, ovvero al grado di pulpite, reversibile o irreversibile, e al sistema immunitario individuale.\nAnche se i batteri non raggiungono direttamente la camera pulpare, gi\u00e0 da prima di distruggere l'intero strato dentinale possono causare irritazione pulpare alterando il flusso interno ai tubuli dentinali (per produzione di metaboliti acidi) o liberando tossine nei tubuli.\nInizialmente, durante l'iperemia pulpare, la dentina \u00e8 in uno stato di ipersensibilit\u00e0 con dolenzia secondaria a stimoli esterni (freddo, caldo, dolce, salato).\nIl dolore pulpare pi\u00f9 caratteristico, che pu\u00f2 mancare o essere di entit\u00e0 variabile fino turbare il sonno, \u00e8 spontaneo, variabile, intermittente o continuo, per lo pi\u00f9 pulsante, esacerbato dal freddo, dal caldo, e generalmente diffuso e difficilmente localizzabile.\nInoltre pu\u00f2 essere irradiato:\nQualora la polpa vada incontro a necrosi, mentre il dente sar\u00e0 asintomatico e non risponder\u00e0 ai test di vitalit\u00e0, il dolore potrebbe spostarsi al periapice alla percussione dell'elemento dentario, durante la masticazione o addirittura solo sfiorandolo con la lingua (parodontite apicale)."}
{"id": "88618", "revid": "1305772", "url": "https://it.wikipedia.org/wiki?curid=88618", "title": "Heavy Weather", "text": "Heavy Weather \u00e8 l'ottavo album dei Weather Report, pubblicato nel 1977 dalla Columbia Records.\nJaco Pastorius si conferma al basso nel gruppo, dopo il precedente album, \"Black Market\", nel quale aveva suonato due soli pezzi, uno dei quali composto da lui. In questo album suona invece tutti i pezzi e ne compone due (\"Teen Town\" e \"Havona\").\n\"Heavy Weather\" fu subito un grande successo, vendendo quasi trecentomila copie appena dopo la pubblicazione.\nIl disco.\nIl brano di apertura, \"Birdland\", \u00e8 dedicato al locale newyorkese dove negli anni cinquanta si esibivano i jazzisti pi\u00f9 famosi (Zawinul ricorda in un'intervista di essersi ispirato alle atmosfere della big band di Count Basie e non, contrariamente a quanto \u00e8 opinione diffusa, a Charlie Parker). Divenne subito uno standard, e fu ripreso da tantissimi altri artisti tra cui spiccano Maynard Ferguson, i Manhattan Transfer e Quincy Jones.\nIl secondo brano, \"A Remark You Made\", \u00e8 una \"ballad\" che sembra scritta da Zawinul appositamente per far risaltare il basso fretless di Pastorius. Il terzo brano, \"Teen Town\", scritto da Pastorius, \u00e8 il \"manifesto del basso elettrico\"; Pastorius suona anche la batteria, ed esegue con il basso un tema di rara potenza, suonato con una velocit\u00e0 e una precisione mai sentite prima. \"Harlequin\" \u00e8 invece scritto da Wayne Shorter.\n\"Rumba Mama\" \u00e8 un assolo di batteria (Alex Acu\u00f1a) e percussioni (Manolo Badrena anche alla voce) ispirato alle atmosfere cubane. Su \"Palladium\", ancora di Shorter, un tema frammentato si contrappone ad un incessante \"pattern\" ritmico di Pastorius. \"The Juggler\" e \"Havona\" chiudono il disco. \"Havona\" \u00e8 un vero tour de force, con scelte ritmiche estremamente moderne, una frase velocissima eseguita all'unisono da basso e pianoforte e una serie di assoli straordinari, fra cui quello finale di Pastorius considerato uno dei pi\u00f9 belli da lui registrati per ricchezza armonica e destrezza tecnica. Il brano fu poi eseguito raramente dal vivo, probabilmente a causa delle difficolt\u00e0 tecniche che presentava.\nMusicisti.\nBirdland\nA Remark You Made\nTeen Town\nHarlequin\nRumba Mama\nPalladium\nThe Juggler\nHavona\nClassifica.\nAlbum"}
{"id": "88623", "revid": "438678", "url": "https://it.wikipedia.org/wiki?curid=88623", "title": "Teorema di Robertson-Seymour", "text": "In teoria dei grafi il teorema di Robertson-Seymour costituisce una\ngeneralizzazione di ampia portata del teorema di Kuratowski considerato come\naffermazione che formula_1 e formula_2 sono \"minori proibiti\"\nper i grafi planari.\nEnunciato.\nConsideriamo un qualsiasi intero naturale \"g\" e le superfici di\ngenere \"g\". Esiste un insieme di grafi \"P(g)\"\n(insieme dei minori proibiti per \"g\") tale che ogni grafo che si pu\u00f2 immergere\nin una superficie di genere \"g\" non possiede tra i minori nessun elemento di \"P(g)\".\nBibliografia.\nM. R. Fellows (1987): \"The Robertson-Seymour Theorems: A Survey of Applications\", Contemp. Math. 89, pp.1-18"}
{"id": "88624", "revid": "2225", "url": "https://it.wikipedia.org/wiki?curid=88624", "title": "Eva Robins", "text": ""}
{"id": "88629", "revid": "1442080", "url": "https://it.wikipedia.org/wiki?curid=88629", "title": "Giuseppe Papadopulo", "text": "Carriera.\nGiocatore.\nInizia la propria carriera di calciatore tra le file del Livorno, con il quale gioca per il triennio 1966-1969 in Serie B.\nSi trasferisce quindi alla Lazio, in Serie A, per il triennio seguente, in cui guadagna un posto da titolare, vince una Coppa delle Alpi nel 1971 e, l'anno successivo, l'ultimo in biancoceleste, raggiunge il secondo posto finale nel campionato di Serie B 1971-1972, valido per la promozione che vale ai laziali il ritorno immediato in massima serie.\nPapadopulo resta tuttavia fra i cadetti, trasferendosi al , in cui milita per due stagioni, poi passa all', di cui veste la maglia per altri due anni: nel 1974-1975 retrocede in Serie C e nel 1975-1976 \u00e8 confermato nella rosa della squadra, che chiuder\u00e0 settima.\nSeguono delle esperienze alla , che chiude sesta in un campionato di terza serie molto equilibrato, e al neopromosso , in Serie B, per il biennio 1977-1979.\nTermina la propria carriera di calciatore al , in Serie D (in seguito ridenominata Campionato Interregionale), per poi incominciare, nella stessa societ\u00e0, il proprio percorso da allenatore.\nAllenatore.\nGli inizi, Cecina, Casertana, Sorrento e Licata.\nHa iniziato la propria carriera da allenatore nel Campionato Interregionale col nel 1984. L'anno successivo passa alla Casertana, diventando vice allenatore per un biennio (1985-1987) e la stagione dopo passa al , per poi andare, l'annata a venire, al , societ\u00e0 promossa e debuttante in Serie B, che lo esonera prima della fine della stagione.\nLe prime promozioni in Serie B con l'Acireale e la Fidelis Andria.\nNel 1992, dopo due anni al e uno al Perugia, in Serie C1, passa all'. Pur giungendo in terza posizione in classifica in Serie C1 e perdendo lo spareggio-promozione sul campo neutro di Foggia contro la sua ex squadra, il Perugia, raggiunge la promozione in Serie B, che ottiene in seguito al caso Siracusa-Perugia, la cui conseguenza giudiziaria \u00e8 la revoca della promozione agli umbri per illecito.\nTermina la stagione 1993-1994, all'esordio assoluto del club siciliano nella seconda serie nazionale, al sedicesimo posto, per poi ottenere la salvezza vincendo ai tiri di rigore lo spareggio contro il a Salerno. Inoltre, nel vivaio dell'Acireale, tra i protagonisti della promozione e della successiva storica salvezza raggiunta, allena il giovane calciatore e futuro allenatore Walter Mazzarri. Papadopulo non viene per\u00f2 confermato dalla societ\u00e0 granata per l'annata successiva e viene sostituito da Fausto Silipo.\nPer la stagione 1994-1995 viene ingaggiato dall', del presidente Antonio Sibilia, in Serie C1. Nonostante il secondo posto in campionato, il tecnico viene sollevato dall'incarico di allenatore a tre giornate dalla fine del campionato e sostituito da Zbigniew Boniek.\nNell'estate del 1995 passa al Livorno, prima di approdare alla Fidelis Andria, dove ottiene una nuova promozione in serie cadetta e il dodicesimo posto in Serie B l'anno seguente.\nGli anni a Siena.\nSeguono le esperienze con , Cremonese, e .\nCon i toscani ottiene le maggiori soddisfazioni, avendo raccolto in tre anni una salvezza con rimonta nel girone di ritorno grazie a 30 punti ottenuti nelle ultime 13 partite in Serie B, una promozione in Serie A (2002-2003) con vittoria del campionato ed una salvezza in A l'anno successivo.\nLe parentesi con Lazio e Palermo.\nNella stagione 2004-2005 allena la Lazio, squadra nella quale ha militato anche da calciatore, subentrando a met\u00e0 campionato al tecnico Mimmo Caso. Guida i biancocelesti al tredicesimo posto, ottenendo l'accesso in Coppa Intertoto e centrando al suo esordio sulla panchina laziale, il 6 gennaio 2005, una vittoria nel derby per 3-1. Non viene confermato da Claudio Lotito, che per la stagione successiva sceglier\u00e0 al suo posto Delio Rossi.\nNel 2006 subentra a Luigi Delneri sulla panchina del Palermo, firmando un contratto sino a fine stagione. Sotto la sua guida i rosanero raggiungono gli ottavi di finale della Coppa UEFA. Il 31 maggio rinnova per un altro anno il contratto coi siciliani, ma a fine annata non viene confermato.\nLecce: dalla promozione in Serie A all'addio.\nIl 24 dicembre 2006 \u00e8 assunto dal Lecce, in Serie B, per sostituire Zden\u011bk Zeman, esonerato dopo 18 giornate del campionato 2006-2007. Sotto la sua guida la squadra si classifica al nono posto. Nella stagione 2007-2008 il Lecce ottiene il terzo posto in serie cadetta, ottenendo la possibilit\u00e0 di giocare i play-off per la promozione in Serie A con , Brescia e AlbinoLeffe. Il 15 giugno 2008 la squadra di Papadopulo si aggiudica la promozione in Serie A dopo la partita terminata 1-1 allo Stadio Via del Mare contro l'AlbinoLeffe.\nMalgrado il proficuo campionato disputato dal Lecce (83 punti raccolti, miglior difesa, minore numero di sconfitte, maggiore differenza reti), l'allenatore non prosegue la propria esperienza come tecnico dei salentini. La notizia del suo abbandono, dovuta a divergenze con il direttore generale del club Guido Angelozzi, viene resa nota da alcuni siti web nello stesso mese di giugno e l'amministratore delegato giallorosso Fenucci dichiara di aver appreso della decisione tramite Internet.\nBologna.\nIl 14 aprile 2009 \u00e8 assunto dal Bologna per sostituire il serbo Sini\u0161a Mihajlovi\u0107, con la squadra al terzultimo posto della classifica. Con lui in panchina, i felsinei raccolgono 11 punti nelle ultime sette partite della stagione, raggiungendo la salvezza all'ultima giornata. Terminato il campionato, Papadopulo viene confermato alla guida della societ\u00e0 emiliana per la stagione 2009-2010. A causa di una crisi di risultati, con soli 6 punti fatti in otto partite e nonostante un buon pareggio contro la Juventus a Torino (1-1), viene sostituito da Franco Colomba il 20 ottobre 2009.\nTorino.\nIl 9 marzo 2011 subentra all'esonerato Franco Lerda alla guida del Torino. Undici giorni dopo, in seguito a due giornate di campionato caratterizzate da altrettante sconfitte (l'esordio casalingo contro il e la successiva trasferta contro il Frosinone), viene esonerato a vantaggio dello stesso Lerda, di ritorno sulla panchina granata.\nStatistiche.\nStatistiche da allenatore.\n\"In grassetto le competizioni vinte.\""}
{"id": "88630", "revid": "709565", "url": "https://it.wikipedia.org/wiki?curid=88630", "title": "Acrostico", "text": "Un acrostico (dal greco tardo \u1f00\u03ba\u03c1\u03cc\u03c3\u03c4\u03b9\u03c7\u03bf\u03bd, composto di \u1f04\u03ba\u03c1\u03bf\u03bd, \u00abestremo\u00bb e \u03c3\u03c4\u03af\u03c7\u03bf\u03c2, \u00abverso\u00bb) \u00e8 un componimento poetico o un'altra espressione linguistica in cui le lettere o le sillabe o le parole iniziali di ciascun verso formano un nome o una frase.\nDescrizione.\nIn origine l'acrostico aveva certamente una funzione mnemonica e probabilmente una funzione magica. Si possiedono esempi di acrostici gi\u00e0 in composizioni sacre babilonesi, per esempio quella che presentava cos\u00ec il nome del suo autore: \u00ab\"Saggil-kinam-ubbib, sacerdote degli incantesimi di Babilonia\"\u00bb. Altri esempi di acrostici dell'antichit\u00e0 si rinvengono con la Bibbia, ad opera del profeta Geremia, con il \"Libro delle Lamentazioni\", i cosiddetti \"Salmi alfabetici\" in cui l'inizio di ogni verso presenta, nell'ordine, tutte le lettere dell'alfabeto (\"Salmi\" 25, 34, 119).\nUn altro esempio di acrostico usato nella Bibbia lo si trova nel libro di Ester. Il libro contiene quattro acrostici (1:20, 5:4, 5:13, 7:7) uno di essi al capitolo 5 verso 4 riporta \u201cVenga oggi il re con Aman\u201d. A quanto pare, questo \u00e8 un acrostico del Tetragramma, il nome divino Geova (in italiano moderno), Yahweh (in ebraico \u05d9\u05d4\u05d5\u05d4 ovvero YHWH). In ebraico la frase del verso \u00e8 resa \"Yav\u00f2h\u02bc Hamm\u00e8lekh Weham\u00e0n Haiy\u00f2hm\". Tre antichi manoscritti biblici evidenziano in lettere maiuscole la prima lettera di ogni parola come segue: \u05d9\u05d5\u05dd\u05d4 \u05d4\u05de\u05df\u05d5 \u05de\u05dc\u05da\u05d4 \u05d1\u05d5\u05d0\u05d9. La masora inoltre lo evidenzia in rubrica, cio\u00e8 in lettere rosse.\nI pi\u00f9 antichi esempi di acrostici in greco risalgono ad Arato di Soli e a Nicandro; vi sono numerosi acrostici tra gli epigrammi dell\"Antologia Palatina\" e nell'opera di Dionigi il Periegeta. Nella letteratura latina Cicerone testimonia che Ennio fu autore di acrostici; gli argomenti in versi delle commedie di Plauto, presentano in acrostici il titolo delle commedie stesse.\nFra i poeti cristiani, acrostici furono composti da Commodiano nelle sue \"Instructiones\". La tradizione dell'acrostico continu\u00f2 nel Medioevo e poi nella letteratura italiana: molto famoso \u00e8 l'acrostico costituito dai capoversi delle terzine dell\"Amorosa visione\" con cui il Boccaccio dedic\u00f2 l'opera a Maria d'Aquino.\nFamoso \u00e8 anche l'acrostico posto all'inizio del \"Commento morale a Giobbe\" di Gregorio Magno, miniato da Florentius. Sono definiti acrostici anche i termini che risultano dalle lettere iniziali di singole parole anzich\u00e9 di versi: l'esempio pi\u00f9 noto \u00e8 l'acrostico cristologico \"\u0399\u03a7\u0398\u03a5\u03a3\", \"pesce\", costituito dalle iniziali della formula \u1f38\u03b7\u03c3\u03bf\u1f7a\u03c2 \u03a7\u03c1\u03b9\u03c3\u03c4\u1f78\u03c2 \u0398\u03b5\u03bf\u1fe6 \u03a5\u1f31\u1f78\u03c2 \u03a3\u03c9\u03c4\u03ae\u03c1 (\"Ges\u00f9 Cristo Figlio di Dio Salvatore\").\nCelebre \u00e8 anche la scritta \"Viva V.E.R.D.I.\" che alcuni patrioti italiani avrebbero scritto sui muri di Modena durante i moti risorgimentali del 1859, per dissimulare l'acclamazione \"(Viva) Vittorio Emanuele Re D'Italia\". Un acrostico spesso usato in ambito scolastico \u00e8 \"Ma con gran pena le reca gi\u00f9\", coniato per far ricordare il nome delle varie sezioni delle Alpi (MArittime, COzie, GRAie, PENnine, LEpontine, REtiche, CArniche e GIUlie). Un esempio di acrostico di epoca pi\u00f9 recente, ispirato alle vicende della prima e della seconda guerra del Golfo, \u00e8 quello ironicamente ricalcato sulle lettere della parola \"B.U.S.H.\": \"Bisogna Uccidere Saddam Hussein\". L'opera \"\" di Douglas Hofstadter fa ampio uso dell'acrostico."}
{"id": "88631", "revid": "125935", "url": "https://it.wikipedia.org/wiki?curid=88631", "title": "Oscar giovanile", "text": "L'Oscar giovanile, ufficialmente chiamato Academy Juvenile Award, \u00e8 stato un Premio Oscar onorario speciale conferito a discrezione del Consiglio dei governatori dell'Academy of Motion Picture Arts and Sciences, per riconoscere in modo specifico i giovani artisti di et\u00e0 inferiore ai diciotto anni per il loro \"eccezionale contributo all'intrattenimento cinematografico\".\nIl premio \u00e8 stato assegnato per la prima volta ai Premi Oscar del 1935 a Shirley Temple, alla tenera et\u00e0 di sei anni, per il suo lavoro nel cinema nel 1934. Venne assegnato ad intermittenza nei successivi ventisei anni a un totale di dodici attori e attrici, con l'ultimo Oscar giovanile assegnato ai Premi Oscar del 1961 a Hayley Mills.\nIl premio era una statuetta in miniatura del Premio Oscar."}
{"id": "88632", "revid": "247222", "url": "https://it.wikipedia.org/wiki?curid=88632", "title": "Mauro Esposito", "text": "Biografia.\n\u00c8 sposato con Alessandra Sottili, dalla quale ha avuto due figli, Daniel e Nicolas.\nCaratteristiche tecniche.\nAttaccante esterno, rapido negli inserimenti in area di rigore e abile sotto rete. Nasce inizialmente come mezz'ala, per poi diventare seconda punta. Con l'arrivo di Nedo Sonetti sulla panchina del Cagliari si adatta al ruolo di attaccante esterno.\nCarriera.\nClub.\nInizi.\nCompie i suoi primi passi nella scuola calcio della Virtus di Somma Vesuviana, sotto la guida di mr. Aldo De Stefano, \n dove viene notato da Pierpaolo Marino che lo porta a Pescara, entrando nel settore giovanile della squadra. Esordisce in Serie B il 25 gennaio 1998 in -Pescara (1-0), subentrando al 67' al posto di Sossio Aruta. Termina l'annata con 8 presenze. Mette a segno la sua prima rete tra i professionisti il 6 settembre 1999 in Verona-Pescara (4-1).\nLa stagione seguente passa all'Udinese. Esordisce in Serie A il 7 novembre 1999 in Lecce-Udinese (1-0), subentrando al 31' della ripresa al posto di R\u00e9gis Genaux. Conclude la stagione con 6 presenze. Nella sessione invernale di mercato passa al Pescara, in prestito.\nCagliari.\nIl 14 settembre 2001 passa in prestito con diritto di riscatto della met\u00e0 al Cagliari, in Serie B. Esordisce da titolare con i sardi il 30 settembre contro il Napoli (0-0), venendo sostituito al 21' della ripresa da Emiliano Melis. Mette a segno la sua prima rete in campionato il 25 novembre contro l', su calcio di rigore. Il 26 giugno 2002 il Cagliari ne riscatt\u00e0 la met\u00e0 del cartellino. Il 29 maggio 2004 il Cagliari viene promosso in Serie A. Il 24 giugno 2004 la compropriet\u00e0 viene risolta a favore della societ\u00e0 sarda.\nIl 6 febbraio 2005, nella vittoria per 3-1 sul Lecce, realizza la prima doppietta in massima serie. Nella prima annata in massima serie Esposito segna la bellezza di 16 gol, rivelandosi uno dei migliori marcatori del torneo e portando il Cagliari a una salvezza tranquilla. Inoltre contribuisce a far arrivare la squadra fino alle semifinali di Coppa Italia, segnando 3 gol.\nLa stagione successiva non \u00e8 all'altezza della precedente, con 6 gol in campionato e 2 in Coppa Italia. Il 5 gennaio 2007 - nel corso di una sessione di allenamento - riporta la lesione del legamento crociato anteriore e del menisco mediale del ginocchio destro, che gli fa chiudere anzitempo la stagione, con 21 presenze e 2 reti, una in Serie A e una in Coppa Italia.\nConclude la sua parentesi in maglia rossoblu dopo sei anni, 216 presenze e 64 reti complessive.\nRoma e i prestiti a Chievo e Grosseto.\nIl 4 luglio 2007 passa in compartecipazione alla Roma per 2 milioni di euro, firmando un contratto triennale. Esordisce in campionato il 26 settembre contro la Fiorentina (2-2 il finale), subentrando nei minuti finali a Cicinho. Il 2 ottobre fa il suo debutto in Champions League in Manchester United-Roma (1-0), sostituendo Giuly al 35' della ripresa. Conclude l'annata con 16 presenze. Il 25 giugno 2008 la compartecipazione viene risolta a favore della Roma.\nIl 31 agosto 2008 passa in prestito con diritto di riscatto al Chievo. Esordisce con i \"clivensi\" il 14 settembre in Lecce-Chievo (2-0), valida per la seconda giornata di campionato, subentrando al 5' della ripresa al posto di Antimo Iunco. Conclude la stagione con 27 presenze e nessun gol, non venendo riscattato e facendo ritorno alla Roma.\nIl 27 gennaio 2010 viene ceduto in prestito al , in Serie B. Esordisce con i toscani l'8 febbraio in -Grosseto (2-2), realizzando il secondo goal dei biancorossi. Il 30 giugno scade il contratto che lo legava ai giallorossi, rimanendo svincolato.\nAtletico Roma.\nIl 13 settembre 2010 sottoscrive un contratto annuale con l'Atletico Roma, in Lega Pro Prima Divisione. Esordisce in campionato il 19 settembre in Foligno-Atletico Roma (0-1), subentrando al 79' a Bab\u00fa. Il 3 ottobre in Lucchese-Atletico Roma (0-2), realizza a 2' minuti dal suo ingresso in campo, la sua prima rete in campionato. A causa del fallimento della societ\u00e0 rimane senza contratto.\nEsperienza nel campionato UISP di Pescara e beach soccer.\nA circa due anni dal suo ultimo ingaggio, abbandonato il calcio professionistico in mancanza di offerte soddisfacenti, il 2 febbraio 2013 viene ingaggiato dalla Societ\u00e0 Sportiva Quelli della Notte, club amatoriale iscritto al campionato di Serie A della UISP Lega Calcio Pescara. Il 22 aprile conquista il Campionato Provinciale, nel corso del quale colleziona 7 presenze e 12 reti. Il 28 maggio 2013 conquista anche la Coppa Italia.\nLa stagione seguente si apre con la vittoria della Coppa di Lega, mentre il Campionato Provinciale si conclude col 3\u00ba posto finale.\nIl 9 giugno 2014 conclude la propria stagione con la conquista del Titolo Regionale.\nNell\u2019estate 2018 partecipa al Mundial di beach soccer con la Nazionale italiana insieme ad altri ex calciatori professionisti.\nNazionale.\nHa esordito in Nazionale il 9 ottobre 2004 in Slovenia-Italia (1-0), partita valevole per le qualificazioni ai Mondiali 2006, giocando titolare e venendo sostituito al 69' da Stefano Fiore. In totale conta 6 presenze con gli \"azzurri\".\nAllenatore.\nDal luglio 2018 \u00e8 il vice di Luciano Zauri nella Primavera del Pescara Calcio.\nNella stagione successiva viene nominato tecnico dell\u2019under 13 del Pescara Calcio.\nRiconoscimenti.\nIl Cagliari lo ha inserito nella sua Hall of Fame.\nStatistiche.\nPresenze e reti nei club.\n\"Statistiche aggiornate al 17 aprile 2011.\""}
{"id": "88637", "revid": "339392", "url": "https://it.wikipedia.org/wiki?curid=88637", "title": "B Bira", "text": ""}
{"id": "88639", "revid": "247222", "url": "https://it.wikipedia.org/wiki?curid=88639", "title": "Folk", "text": "Il folk \u00e8 un termine di origine inglese usato per indicare un genere musicale che si \u00e8 sviluppato nella seconda met\u00e0 del ventesimo secolo.\nTermine.\nIl termine deriva direttamente da \"Folklore\" (in inglese \"Folk lore\"), coniato dall'antiquario inglese William Thoms nel 1846 per descrivere \"le tradizioni, costumi e superstizioni delle classi non istruite\". \nIl termine fu a sua volta preso dal tedesco \"Volk\" nel senso di \"popolo tutto\", come fu applicato in riferimento alla musica popolare e nazionale di allora da Johann Gottfried Herder e dai romantici tedeschi nel mezzo secolo precedente ed unito a \"lore\" che nella sua accezione di sostantivo significa \"dottrina\", \"conoscenza\", mentre come avverbio assume un carattere temporale e significa \"di allora\".\nStoria.\nA partire dalla met\u00e0 del XX secolo molti artisti iniziarono a sviluppare nuove forme di popular music ispirate alle musiche folk tradizionali, alle quali gli inglesi si riferiscono oggi con i termini di \"contemporary folk music\" (musica folk contemporanea) o \"folk revival music\", includendo in queste definizioni anche alcuni tipi di musica folklorica chiamati world music. Questo processo, che vide il proprio apice negli anni sessanta, va per\u00f2 distinto dalle derivazioni pi\u00f9 recenti della musica tradizionale. Molte, sono state in passato, le piccole rinascite della musica folk, anche se questo termine mal si addice alle nuove forme musicali create durante questi periodi di revival. Per questi nuovi generi musicali vengono pi\u00f9 appropriatamente usati termini come folk rock, folk metal, Progressive folk, Indie folk ed altri ancora, che ne sottolineano la derivazione. Non si possono infatti definire folk music le linee melodiche scritte oggi, che quindi rientrano nella musica popolare, e gran parte della musica che si confonde con elaborazioni di canti arcaici \u00e8 invece opera di autore.\nLa musica folk include poi miscele di diversi generi frutto di contaminazione con altri come folk rock, electric folk, folk metal, country folk, ed altri.\nContemporary folk music.\nLe definizioni di \"Contemporary folk music\" sono spesso vaghe o diverse: All music la definisce come \"musica folk ma non musica tradizionale\", o come una serie di generi che nascono e si evolvono dalla \"folk music revival\" del XX secolo. In accordo con Hugh Blumenfeld, la scena folk americana, in generale \u00e8 caratterizzata da:\nLa Contemporary country music, pur evolvendo in modo differente, discende dalla tradizione del folk rurale americano, mentre la Musica bluegrass fu uno sviluppo professionale della vecchia musica americana inframezzata da blues e jazz."}
{"id": "88640", "revid": "1318658", "url": "https://it.wikipedia.org/wiki?curid=88640", "title": "Tarantella", "text": "Con il termine tarantella vengono definite alcune danze tradizionali e le corrispondenti melodie musicali del Sud Italia, che sono prevalentemente in tempo veloce, in vario metro: le varie tipologie hanno una metrica dei fraseggi melodici e ritmici in 6/8, 12/8 o 4/4, sia in modo maggiore sia in modo minore, a seconda dell'uso locale.\nLa prima fonte storica risale ai primi anni del XVII secolo e sin dal suo primo apparire il ballo \u00e8 legato al complesso e rituale fenomeno del tarantismo pugliese. Mentre conosciamo alcuni motivi sei-settecenteschi di tarantella, non \u00e8 possibile conoscere con sicurezza le forme coreutiche di quei secoli per mancanza di notazioni coreografiche dell'epoca e riferibili alle classi popolari che praticavano tale danza.\nOriginatasi probabilmente nella provincia di Taranto, nel XIX secolo la tarantella \u00e8 divenuta uno degli emblemi pi\u00f9 noti del Regno delle Due Sicilie e il suo nome ha sostituito i nomi di balli diversi preesistenti di varie zone dell'Italia meridionale, diventando cos\u00ec la danza italiana pi\u00f9 nota all'estero. La diffusione di moda del termine spiega il fatto che oggi varie tipologie di balli popolari e musiche da ballo recano il nome di \"tarantella\".\nMolti compositori colti si sono ispirati tra il XVIII e il XX secolo ai motivi e ai ritmi delle tradizioni meridionali, componendo e costituendo un genere a s\u00e9 di tarantella colta. La trasposizione \"colta\" pi\u00f9 famosa \u00e8 probabilmente quella composta per voce e pianoforte da Gioachino Rossini, intitolata \"La danza\", che fu arrangiata per esecuzione orchestrale, insieme con altri brani pianistici di Rossini, da Ottorino Respighi nel secolo XIX. Un altro esempio di tarantella nella musica colta \u00e8 la \"Tarantella\" di Fryderyk Chopin del 1841; inoltre da ricordare la \"Tarantella\" dal balletto \"Pulcinella\" di Stravinskij del 1920 e la \"Tarantella\", tratta dai \"Dodici pezzi infantili\" op. 65, composta da Sergej Prokof'ev nel 1936.\nEtimologia.\nIl nome \"tarantella\" deriva da \"taranta\", termine dialettale delle regioni meridionali italiane per designare la \"Lycosa tarentula\", un ragno velenoso diffuso nell'Europa meridionale e in particolare nelle campagne di Taranto, da cui prende il nome. In quelle zone il ballo della tarantella \u00e8 in parte legato alla terapia del morso della tarantola. La tradizione affidava al veleno di questo ragno effetti diversi, a seconda delle credenze locali: malinconia, convulsioni, disagio psichico, agitazione, dolore fisico e sofferenza morale.\nChi veniva morso o credeva di essere stato morso da una tarantola (ma anche da scorpioni, insetti o rettili vari) tendeva a un esagerato dinamismo e ricorreva a terapie coreo-musicali, particolarmente efficaci durante la festivit\u00e0 dei santi Pietro e Paolo che, mediante l'insistenza della pratica della danza, provocassero l'espulsione del veleno attraverso sudori e umori. Per lo studio del fenomeno del tarantismo in Italia \u00e8 fondamentale l'opera di Ernesto De Martino (v. \"La terra del rimorso\"). Non tutte le forme di danza erano comunque legate a questo fenomeno: si danzava anche in occasioni pubbliche (festivit\u00e0 religiose, pellegrinaggi ai santuari, ricorrenze agricole) e private (matrimoni, battesimi, ecc.) come espressione di religiosit\u00e0 e gioia.\nNon \u00e8 trascurabile l'ascendenza che alcuni storici della musica attribuiscono alla citt\u00e0 di Taranto per le origini del ballo, chiamato anticamente \"Tarantedde\".\nIn entrambi i casi il termine sarebbe poi passato a descrivere tutte le forme di musica e ballo \"non colte\" del Centro-Sud Italia."}
{"id": "88641", "revid": "438", "url": "https://it.wikipedia.org/wiki?curid=88641", "title": "Fast-food", "text": ""}
{"id": "88642", "revid": "539155", "url": "https://it.wikipedia.org/wiki?curid=88642", "title": "Tamburello", "text": ""}
{"id": "88647", "revid": "287204", "url": "https://it.wikipedia.org/wiki?curid=88647", "title": "Sutra del Loto", "text": "Il Sutra del Loto, o meglio Sutra del Loto della Buona Dottrina (\"Saddharmapu\u1e47\u1e0dar\u012bkas\u016btra\"), \u00e8 uno dei testi pi\u00f9 importanti nell'enorme \"corpus\" della letteratura del Buddhismo Mah\u0101y\u0101na contenuto nel Canone cinese (sezione del \"F\u01cehu\u0101b\u00f9\") e nel Canone tibetano (sezione \"mDo-sde\" del \"Kanjur\"). \u00c8 inoltre il fondamento delle scuole buddhiste Ti\u0101nt\u00e1i (in Cina), Tendai e Nichiren (in Giappone). Il \"Sutra del Loto\" \u00e8 anche generalmente abbreviato in \"F\u01cehu\u0101 J\u012bng\" () in cinese, in giapponese e \"Beophwagyeong\" (\ubc95\ud654\uacbd) in coreano.\nIl \"Sutra del Loto\" nelle diverse lingue.\nIn sanscrito \"Saddharmapu\u1e47\u1e0dar\u012bka-s\u016btra\" (\u0938\u0926\u094d\u0927\u0930\u094d\u092e\u092a\u0941\u0923\u094d\u0921\u0930\u0940\u0915\u0938\u0942\u0924\u094d\u0930); cinese ; giapponese , \"My\u014dh\u014d Renge Ky\u014d\"; coreano , tibetano , vietnamita \"Di\u1ec7u ph\u00e1p li\u00ean hoa kinh\".\nStoria.\nSecondo alcuni filologi il \"Sutra del Loto\" fu probabilmente composto nella sua forma definitiva tra il I e il II secolo d.C. in Kashmir o forse nel Gandh\u0101ra o ancora nei pressi di K\u0101p\u012bs\u0101 (odierna Begram in Afghanistan), territori allora inseriti nell'Impero Kushan. Alcune parti del testo sembrerebbero posteriori e potrebbero essere state aggiunte a pi\u00f9 riprese fino al VI secolo in Cina. Altre parti, segnatamente i capitoli I, XIX,e XVII, sembrerebbero risultare pi\u00f9 antichi, anche precedenti alla nostra era. Comunque sia, secondo alcuni recenti studi, sembrerebbe che il \"Sutra del Loto\" abbia sub\u00ecto almeno quattro rimaneggiamenti, il nucleo originario dell'opera sarebbe quello in versi a cui sono stati aggiunti delle prose, poi ancora altri versi e infine le relative prose.\nPer alcune tradizioni Mah\u0101y\u0101na il \"Sutra del Loto\" riporterebbe alcuni insegnamenti profondi del Buddha \u015a\u0101kyamuni trasmessi solo ad alcuni discepoli, e tale affermazione \u00e8 tra l'altro presente pi\u00f9 volte nello stesso sutra. Secondo una leggenda, sempre Mah\u0101y\u0101na, i suoi contenuti, di un livello superiore rispetto agli \"\u0100gama-Nik\u0101ya\" delle scuole del Buddhismo dei Nik\u0101ya, non potevano essere compresi al tempo del Buddha \u015a\u0101kyamuni, perci\u00f2 esso fu custodito per cinquecento anni nel regno dei N\u0101ga, e quindi reintrodotto nel mondo di \"sah\u0101 \" (sanscrito, cinese \u5a11\u5a46 \"su\u014dp\u00f3\", giapp. \"shaba\"), il nostro mondo, nei primi secoli della nostra era.\nAlcuni indianisti rilevano che la composizione del \"Sutra del Loto\" muove da testi anteriori come il \"Mah\u0101bherihakaparivart\u0101s\u016btra\" (Sutra della messa in moto della collana di gioielli del Gran Tamburo, tradotto dal monaco e traduttore Gu\u1e47abhadra in lingua cinese con il titolo di \u5927\u6cd5\u9f13\u7d93 \"D\u00e0f\u01ceg\u01d4j\u012bng\", giapp. \"Daih\u014dkoky\u014d\") oppure l\"'Avinivartan\u012b-cakra-s\u016btra\".\nComposizione e traduzione.\nSecondo uno dei traduttori in lingua occidentale, Burton Watson il Sutra del Loto \u00e8 stato inizialmente scritto in un dialetto del medio indiano, e poi tradotto in sanscrito sotto l'Impero Kushan per dargli maggiore dignit\u00e0 letteraria. Questo sutra \u00e8 molto noto per essere focalizzato, tra l'altro, sui \"mezzi abili\" (sanscrito \u0909\u092a\u093e\u092f \"up\u0101ya\", cinese \u65b9\u4fbf pinyin \"f\u0101ngbi\u00e0n\", coreano \"bangpyeon\", giapponese \"h\u014dben\", tibetano \"thabs\") principalmente in forma di parabole, e per essere il primo sutra ad utilizzare il termine Mah\u0101y\u0101na, o \"Grande Veicolo\".\nIn Cina il \"Sutra del Loto\" fu tradotto diciassette volte, di cui sei in versione integrale. Di queste traduzioni ne sono giunte a noi solo tre, tutte inserite nella sezione \"F\u01cehu\u0101b\u00f9\" del Canone cinese. \nSecondo alcune antiche tradizioni del Buddhismo cinese e del Buddhismo giapponese, il Sutra del Loto avrebbe un prologo e un epilogo, cio\u00e8 il \"Sutra dell'Infinito Significato\" (\u7121\u91cf\u7fa9\u7d93, pinyin: \"W\u00fali\u00e1ngy\u00ec j\u012bng\", giapp.: \"Mury\u014dgi Ky\u014d\", T.D. 276, 9.383b-389b) e il \"Sutra della Meditazione del Bodhisattva Samantabhadra\" (\u89c0\u666e\u8ce2\u83e9\u85a9\u884c\u6cd5\u7d93, pinyin: \"Gu\u0101n p\u01d4xi\u00e1np\u00fas\u00e0 x\u00edngf\u01ce j\u012bng\" o anche \"P\u01d4xi\u00e1n j\u012bng\", giapp. \"Kan fugenbosatsu gy\u014dh\u014d ky\u014d\" o anche \"Fugen Ky\u014d\", T.D. 277, 10.389-394). Questi tre \"s\u016btra\" costituiscono, in quell'ambito tradizionale, il \u6cd5\u83ef\u4e09\u90e8\u7d93 (\" F\u01cehu\u0101 s\u0101nb\u00f9 j\u012bng\", g. \"Hokke sanbu ky\u014d\") ovvero \"Le tre scritture sorelle\" (o il \"Triplice Sutra del Loto\").\nAlcune tarde versioni sanscrite del \"Sutra del Loto\" sono state rinvenute agli inizi dello scorso secolo a Gilgit (in Pakistan, \u00e8 una versione del VI secolo), in Nepal (versione del XII secolo) e nel Tibet ma, secondo Francesco Sferra:\nSempre nell'area dell'Asia centrale \u00e8 stata rinvenuta una versione pi\u00f9 antica, riportata in khotanese, che risulta essere vicina alla versione originale tradotta in lingua cinese da Kum\u0101raj\u012bva.\nIl \"Sutra del Loto\" venne tradotto in tibetano nel IX secolo dal monaco indiano Surendra e dal monaco tibetano Yeshe De con il titolo \"Dam-pa'i chos padma-dkar-po'i mdo\" (\u0f51\u0f58\u0f0b\u0f46\u0f7c\u0f66\u0f0b\u0f54\u0f51\u0fa8\u0f0b\u0f51\u0f40\u0f62\u0f0b\u0f54\u0f7c\u0f60\u0f72\u0f0b\u0f58\u0f51\u0f7c\u0f0d, al D 119), tale traduzione, che concorda con le tarde versioni sanscrite dei manoscritti rinvenuti in Nepal, \u00e8 inserita nel Canone tibetano.\nCommentari sul Sutra del Loto.\nTra i numerosi antichi commentari che autori mah\u0101y\u0101na hanno redatto sul \"Sutra del Loto\", vanno ricordati:\nDottrina.\nEsporre la dottrina veicolata dal \"Sutra del Loto\" \u00e8 compito arduo. Fin dalla sua prima apparizione il Sutra del Loto ha svolto pi\u00f9 funzioni. Nel corso dei secoli ha veicolato delle credenze importanti per le comunit\u00e0 buddhiste dell'Asia centrale e, soprattutto, dell'Estremo Oriente.\nNel \"Mah\u0101pr\u0101j\u00f1\u0101p\u0101ramit\u00f4pade\u015ba\" (anche \"Mah\u0101praj\u00f1\u0101p\u0101ramit\u0101\u015b\u0101stra\"), testo attribuito a N\u0101g\u0101rjuna (II-III secolo d.C.) e tradotto dal sanscrito al cinese da Kum\u0101raj\u012bva nel V secolo d.C., si sostiene che tale \"sutra\" \u00e8 superiore ai \"Praj\u00f1\u0101p\u0101ramit\u0101 s\u016btra\" in quanto proclama che anche i seguaci dello \"H\u012bnay\u0101na\" possono raggiungere l\"'anuttar\u0101-samyak-sa\u1e43bodhi\" (la suprema \"bodhi\"). Alle medesime conclusioni giungono anche il \"Saddharmapu\u1e47\u1e0dar\u012bka-s\u016btra-upade\u015ba\" di Vasubandhu (IV secolo d.C.) e il \"Mah\u0101y\u0101n\u0101vat\u0101ra\" di S\u0101ramati (IV secolo).\nIn Cina, \u00e8 il sutra fondamentale della scuola Ti\u0101nt\u00e1i (\u5929\u53f0\u5b97), dove lo stesso fondatore, Zh\u00ecy\u01d0 (\u667a\u9857, 538-597), ha prodotto al riguardo di questo sutra pi\u00f9 opere esegetiche. In Giappone, riveste questo ruolo nelle scuole del Buddhismo Tendai e del Buddhismo Nichiren. Lo stesso D\u014dgen Zenji (\u9053\u5143\u7985\u5e2b, 1200-1253), fondatore giapponese della scuola Zen S\u014dt\u014d (\u66f9\u6d1e\u5b97 \"S\u014dt\u014d-sh\u016b\") ebbe a dichiarare nella sua opera fondamentale, lo \"Sh\u014db\u014dgenz\u014d\":\nLo stesso monaco Zen italiano e fondatore del monastero Fuden-ji, Fausto Taiten Guareschi afferm\u00f2, alcuni anni fa, che: \nGli studiosi contemporanei si sono prodigati in molteplici analisi testuali per spiegare il grande successo rivestito in Oriente da questo sutra. Gene Reeves rileva come, a differenza dei trattati dottrinali, le 'storie' rappresentate nel \"Sutra del Loto\"\nE, ancora pi\u00f9 avanti, sempre Reeves:\nQuindi il \"Sutra del Loto\" sarebbe un compendio di insegnamenti espresso per mezzo di storie fantastiche tese non solo a comunicare una serie di dottrine, quanto piuttosto a 'rivelare' al lettore una diversa interpretazione del mondo. \u00c8 evidente che nel \"Sutra del Loto\" ci siano dei continui richiami polemici contro le scuole dello \"\u015ar\u0101vakay\u0101na\" (o \"H\u012bnay\u0101na\") ma \u00e8 altrettanto evidente che, a differenza di altri sutra Mah\u0101y\u0101na successivi, secondo questo sutra anche gli \"\u015br\u0101vaka\" (\u8072\u805e cin. \"sh\u0113ngw\u00e8n\", giapp. \"sh\u014dmon\") e i \"pratyekabuddha\" (\u7de3\u89ba cin. \"yu\u00e1nju\u00e9\", giapp. \"engaku\"), ovvero i seguaci del Buddhismo dei Nik\u0101ya, raggiungeranno il pieno \"risveglio\" (\"anuttar\u0101-samyak-sa\u1e43bodhi\", cinese \u7121\u4e0a\u83e9\u63d0 \"w\u00fash\u00e0ng p\u00fat\u00ed\", giapponese \"muj\u014d bodai\"), la piena \"buddhit\u00e0\", in quanto stanno gi\u00e0 operando come dei Buddha. Ci\u00f2 avviene per una concezione radicalmente \"olistica\" (olismo) e \"omnicentrica\" della realt\u00e0 richiamata costantemente in tutto il \"Sutra\".\nTradizionalmente sono due i capitoli considerati centrali in questo sutra: il , l\"'Up\u0101yakau\u015balya\", e il (XV nella versione sanscrita) il \"Tath\u0101gatasupramana\", che peraltro risultano tra le parti pi\u00f9 antiche dello stesso sutra.\nNel , il Buddha \u015a\u0101kyamuni dichiara a \u015a\u0101riputra che la profonda dottrina dei Buddha pu\u00f2 essere compresa solo dai Buddha. Che per insegnare tale dottrina i Buddha si avvalgono quindi di mezzi abili (\"up\u0101ya\") e che tali mezzi si esplicitano in pi\u00f9 vie di salvezza (che comprendono quelle degli \"\u015br\u0101vaka\", dei \"pratyekabuddha\" e dei \"bodhisattva\"), ma che la via rimane sempre una ed \u00e8 il \"Buddhaekay\u0101na\" (il veicolo unico del Buddha). Dietro l'insistenza di \u015a\u0101riputra il Buddha espone il Dharma descrivendo semplicemente la realt\u00e0 per come essa \u00e8 (attraverso le sue dieci 'talit\u00e0', sans. \"tath\u0101t\u0101\"). La \"via\" da percorrere, la via dei Buddha, per il II capitolo del \"Sutra del Loto\" non offre quindi verit\u00e0 segrete ma la realt\u00e0 semplicemente come essa \u00e8 e che va accettata e compresa durante la propria vita, senza ricorrere ad opinioni (sanscrito \"d\u1e5b\u1e63\u1e6di\"), peraltro gi\u00e0 criticate dal Buddha \u015a\u0101kyamuni negli \"\u0100gama-Nik\u0101ya\". Secondo le scuole sino-giapponesi che fanno riferimento a questo \"Sutra\", ci\u00f2 significa imparare ad incrociare la propria esistenza (Realt\u00e0 convenzionale di essere sofferente) con la Realt\u00e0 assoluta (che di per s\u00e9 contiene ogni cosa, compresa la sofferenza, ed \u00e8 per questo inesprimibile). Solo per mezzo di questo incontro, che si realizza con le pratiche meditative (lo \"zh\u01d0gu\u0101n/shikan\", \u6b62\u89c0, delle scuole Ti\u0101nt\u00e1i e Tendai) o la recitazione del \"daimoku\" (il \"Nam my\u014dh\u014d renge ky\u014d\", \u5357\u7121\u5999\u6cd5\u84ee\u83ef\u7d4c, per il Buddhismo Nichiren), si pu\u00f2 raggiungere la \"Verit\u00e0 ultima\" la quale, essendo \"ultima\", deve necessariamente comprendere sia la \"Verit\u00e0 assoluta\" che quella \"convenzionale\" (individuale e mondana).\nNel il Buddha \u015a\u0101kyamuni dichiara che egli non \u00e8 soggetto a morte ma, come \"Tath\u0101gata\" (manifestazione del Buddha), \u00e8 sempre esistito e sempre esister\u00e0. Questo insegnamento sul Buddha eterno \u00e8 un richiamo all'olismo radicale proprio del Buddhismo Mah\u0101y\u0101na, dove la soggettivit\u00e0 (propria della \"Verit\u00e0 convenzionale\") acquisisce un diverso significato quando incontra l'insegnamento della vacuit\u00e0 (\"\u015b\u016bnyat\u0101\", proprio della \"Verit\u00e0 assoluta\"). Tutti gli esseri hanno la natura di Buddha (\"buddha-dh\u0101tu\" o \"buddhat\u0101\" o \"tath\u0101gatagarbha\") e operano per \"realizzare\" questa natura, e tutti la \"realizzeranno\" ( del \"Sutra del Loto\"). Il Buddha \u00e8 quindi sempre esistito e sempre esister\u00e0.\nIn conclusione, secondo Gene Reeves:\nStruttura del Sutra.\nIl \"Sutra del Loto\" comprende ventisette capitoli nelle versioni sanscrite e tibetane, che diventano ventotto nella versione cinese di Kum\u0101raj\u012bva riveduta da J\u00f1\u0101nagupta e Dharmagupta. \nL'ordine dei ventotto capitoli secondo la versione in lingua cinese.\nLa suddivisione del Sutra del Loto nella tradizione del Canone buddhista cinese.\nNella tradizione del Buddhismo che fa riferimento al Canone buddhista cinese, ovvero nelle scuole buddhiste cinesi, coreane, giapponesi e vietnamite, questo sutra viene diviso in due parti:\nA queste due parti, il monaco buddhista giapponese del XIII secolo, fondatore dell'omonima scuola, Nichiren, aggiunse una terza composta a partire dal fino al compresi denominandola \"daisan h\u014dmon\" (terza sfera dell'insegnamento di \u015a\u0101kyamuni) dove, a detta di Nichiren, si conservano gli insegnamenti per resistere alle prove della vita praticando la vera Dottrina."}
{"id": "88648", "revid": "278406", "url": "https://it.wikipedia.org/wiki?curid=88648", "title": "G8", "text": "Il Gruppo degli 8, di solito abbreviato in G8, \u00e8 stato un forum politico tenutosi dal 1997 al 2014, che riuniva gli otto governi nazionali di Canada, Francia, Germania, Giappone, Italia, Regno Unito, Russia e Stati Uniti d'America pi\u00f9 i rappresentanti dell'Unione europea. Il gruppo si riuniva come forum economico ogni anno in una data variabile, ma sempre tra fine maggio e met\u00e0 luglio.\nIl forum traeva origine dal G6, divenuto G7 nel 1976 con l'ingresso del Canada, ovvero il gruppo che ancora oggi riunisce i ministri dell'economia dei primi sette maggiori Paesi avanzati, cio\u00e8 quelli con la ricchezza nazionale netta pi\u00f9 grande; questo gruppo fu poi a sua volta allargato alla Russia non tanto per il suo peso finanziario ed economico, che \u00e8 trascurabile a certi livelli, ma in virt\u00f9 della sua potenza militare e della sua importanza politica, grazie alle quali poteva influire sugli equilibri mondiali. Durante i summit, i rappresentanti dei Paesi membri discutevano di importanti questioni di politica internazionale, per definire i futuri assetti del mondo. Secondo le stime del PIL 2008, gli otto Paesi del forum figuravano ai primi dodici posti per ricchezza prodotta.\nIl 9 luglio 2009 il G8 si trasform\u00f2 provvisoriamente in G14. Molti credevano che il G8 svoltosi all'Aquila del luglio 2009 sarebbe stato l'ultimo a svolgersi in questa forma, per la necessit\u00e0 di un maggior numero di partecipanti per prendere delle decisioni condivise anche nei confronti dei Paesi e delle economie emergenti e sottosviluppate. Invece cos\u00ec non \u00e8 stato, in quanto a partire dal 2010 in avanti se ne sono svolti altri nella vecchia forma affiancati da un nuovo forum pi\u00f9 rappresentativo delle potenze emergenti, il G20.\nA causa del coinvolgimento della Russia nella crisi in Crimea del 2014, nel marzo 2014 il paese venne temporaneamente sospeso dal forum pur continuando a fare formalmente parte del gruppo; il vertice previsto per il 4 e 5 giugno del 2014 a So\u010di in Russia si tenne eccezionalmente a Bruxelles presieduto dall'UE. Anche tutte le successive edizioni si sono tenute nel formato G7 senza la partecipazione della Russia. Il 13 gennaio 2017 il governo russo dichiar\u00f2 formalmente l'intenzione di abbandonare permanentemente il forum politico G8. Nel giugno 2018 la Federazione Russa ha di nuovo confermato di non voler tornare al formato G8.\nStoria.\nL'idea di un forum tra le maggiori potenze industriali emerse gi\u00e0 nel 1973, in risposta alla recessione globale causata dalla crisi petrolifera di quell'anno. Nel 1974 gli Stati Uniti crearono il Library Group, che riuniva le leadership finanziarie delle cinque principali nazioni industrializzate - Germania, Regno Unito, Francia, Giappone e appunto gli USA.\nLa prima riunione \"ufficiale\" del Gruppo si ebbe per\u00f2 nel novembre 1975, in Francia, a Rambouillet, per iniziativa dell'allora presidente Val\u00e9ry Giscard d'Estaing, che convoc\u00f2 un vertice a cui partecip\u00f2 anche l'Italia, formando cos\u00ec il G6. Scopo dell'incontro era decidere come affrontare la crisi petrolifera. Si afferm\u00f2 in quell'occasione l'idea di organizzare ogni anno un incontro tra le maggiori potenze industriali per coordinare le strategie politiche ed economiche.\nAll'incontro dell'anno successivo, alle sei potenze si aggiunse anche il Canada; dal 1977 partecip\u00f2 anche la CEE. Il gruppo cos\u00ec costituito prese il nome di G7. Ad alcuni summit parteciparono anche delegati di altri Paesi: nel 1985 i leader di 15 Paesi in via di sviluppo, nel 1991 l'URSS.\nNel 1994 venne costituito il P8 (P sta per Politici), formato dalle potenze costituenti il G7 con l'aggiunta della Russia. Le riunioni di questo nuovo gruppo avrebbero dovuto svolgersi alla conclusione dei vertici del G7. La Russia partecip\u00f2 sempre anche alle riunioni successive e nacque cos\u00ec il G8. Il G7 come riunione dei banchieri centrali e dei ministri delle finanze esiste tuttavia ancora oggi.\nDescrizione.\nStati membri.\nI membri del G8 sono stati:\nPIL e demografia del forum politico.\nNei Paesi del G8 vive all'incirca il 13% della popolazione mondiale, ma vi ha origine il 51% del prodotto interno lordo nominale mondiale (dati del 2012, fonte: \"World Economic Outlook Database, aprile 2013\" del Fondo Monetario Internazionale).\nCronologia.\nQui di seguito vengono riportati gli elenchi dei summit del G6, G7 e G8 passati e futuri.\nI vertici.\nAi vertici prendono parte i capi di governo ma durante l'anno vengono organizzati dal paese ospitante una serie di meeting tra i ministri competenti in uno stesso ramo.\nGenova 2001.\nIl summit G8 rimasto pi\u00f9 noto nella storia \u00e8 probabilmente il ventisettesimo, svoltosi a Genova dal 19 al 22 luglio 2001. Esso venne pesantemente contestato da migliaia di no global provenienti da ogni parte del mondo.\nTra i manifestanti pacifici si mischi\u00f2 un numero imprecisato di appartenenti al black bloc, fautori di azioni violente e teppistiche a danno di quelli che venivano visti come i simboli del sistema capitalistico e globalizzato, quali banche e societ\u00e0 di lavoro interinale. Le forze dell'ordine, tuttavia, intervennero caricando duramente solo i cortei pacifici. Il 20 luglio, seconda giornata dei lavori, mentre una camionetta dei Carabinieri era assaltata da una decina di manifestanti in piazza Alimonda, il Carabiniere di leva Mario Placanica spar\u00f2 ad altezza d'uomo ed uccise un giovane manifestante, Carlo Giuliani, che a circa 4 metri dalla camionetta aveva sollevato un estintore con l'intenzione di lanciarlo verso il mezzo. Placanica fu poi prosciolto dalle accuse a suo carico per aver agito in stato di legittima difesa.\nRimane da chiarire l'effettiva dinamica di molti degli episodi di quei giorni, che arrecarono danni alla citt\u00e0 e in cui molti manifestanti pacifici furono duramente colpiti dalle forze dell'ordine e rimasero feriti. Un altro episodio rimasto particolarmente oscuro fu la violenta perquisizione dei manifestanti da parte delle forze dell'ordine nella scuola Diaz e la successiva traduzione degli occupanti della scuola nella caserma di Bolzaneto, in cui molte persone furono ferite e maltrattate. L'episodio ha destato l'attenzione di autorevoli osservatori quali Amnesty International a causa delle torture per motivi abietti subite dai reclusi nella caserma del reparto celere di Bolzaneto.\nL'Aquila 2009.\nIl 35\u00ba vertice del G8 si \u00e8 svolto all'Aquila dall'8 al 10 luglio 2009. La riunione \u00e8 stata guidata dal Presidente del Consiglio italiano Silvio Berlusconi.\nIl Vertice del G8 2009, dopo una prima programmazione su l'isola de La Maddalena, in Sardegna, \u00e8 stato poi spostato a L'Aquila il 23 aprile 2009 su decisione di Silvio Berlusconi, per richiamare l'attenzione dell'opinione pubblica mondiale sulla citt\u00e0 colpita dal terremoto del 6 aprile 2009.\nLe sessioni ministeriali di G8 coordinate dai ministeri di competenza organizzate dalla Presidenza italiana del 2009 sono state le seguenti:\nHuntsville 2010.\nIl primo ministro canadese Stephen Harper scelse la citt\u00e0 di Huntsville nell'Ontario come sede del Summit. Nella due giorni del 25 e 26 giugno il summit prese anche le vesti del G14 per volont\u00e0 del Presidente Francese Nicolas Sarkozy e furono invitati di leader di paesi sudamericani e arabi.\n\"Svolgimento\"\nLa crisi economica fu al centro del dibattito. I paesi europei, in primis il governo tedesco, misero in Agenda la questione del consolidamento delle finanze pubbliche. La Cancelliera Angela Merkel ottenne l'appoggio del Giappone sulle misure di Austerity (il debito nipponico \u00e8 il primo al mondo). Tuttavia il G8 non riusc\u00ec a trovare un accordo per armonizzare le transazioni finanziarie internazionali per via della contrariet\u00e0 di USA e Canada su un'eventuale imposta in merito detta \"Robin Hood Tax\".\nFurono definiti ulteriori aiuti alle economie del terzo mondo in un incontro tra i principali leader Africani e quelli del G8.\nL'Iran venne criticato per il suo programma nucleare considerato come destabilizzante per la regione medio-orientale. Lo stesso governo Italiano (storicamente e ancora oggi il paese pi\u00f9 legato commercialmente alla Persia) rappresentato dal Presidente del consiglio Silvio Berlusconi critic\u00f2 la politica di Teheran in quanto avrebbe potuto far reagire militarmente Israele, gi\u00e0 attivo pi\u00f9 del solito nella Striscia di Gaza e particolarmente ostile alla possibilit\u00e0 che paesi arabi del medio oriente possano avere la bomba atomica.\nLa Corea del Nord fu indicata come responsabile della distruzione di una nave corvette della Corea del Sud dopo il lavoro di un team di esperti dei paesi dei Five Eyes (USA, UK, Canada, Australia e Nuova Zelanda).\nInfine i paesi membri della NATO rappresentati, tutti coinvolti in Afghanistan con numerose truppe, lanciarono un progetto quinquennale per ridurre sensibilmente la corruzione nel paese con capitale Kabul, cos\u00ec come espresso dal Premier britannico David Cameron al suo primo summit."}
{"id": "88649", "revid": "47767", "url": "https://it.wikipedia.org/wiki?curid=88649", "title": "Josif Stalin", "text": ""}
{"id": "88651", "revid": "729019", "url": "https://it.wikipedia.org/wiki?curid=88651", "title": "Westland Welkin", "text": "Il Westland Welkin (in inglese: Volta Celeste) era un caccia pesante bimotore, prodotto dalla britannica Westland Aircraft, progettato specificatamente per i combattimenti ad alta quota ed utilizzato dalla RAF.\nVenne creato quale risposta all'inizio delle missioni della versione speciale del ricognitore/bombardiere Junkers Ju 86R. Lo Junkers operava ad alta quota e si temeva che la Luftwaffe potesse con esso riprendere la campagna di bombardamento, dopo la Battaglia d'Inghilterra, contro la Gran Bretagna. Alla fine questa minaccia non si materializz\u00f2 e quindi il Welkin venne prodotto solo in un piccolo numero di esemplari.\nStoria del progetto.\nIl Welkin era essenzialmente un Whirlwind modificato con la sostituzione dell'ala con una pi\u00f9 grande, nuovi motori Rolls-Royce Merlin 76/77 e un abitacolo pressurizzato. Fu proprio questa ultima necessit\u00e0 che richiese lo sforzo maggiore durante la progettazione del Welkin. Dopo un lungo sviluppo il nuovo abitacolo venne sviluppato e costruito come una grande sezione in duralluminio imbullonata direttamente di fronte al longherone principale. Il tettuccio era costituito da due differenti strati\nrealizzati in perspex sottile. La parte interna doveva garantire il mantenimento della pressione mentre la parte esterna aveva funzioni aerodinamiche. Tra i due strati circolava un flusso di aria calda che impediva che, a causa del gelo, si formasse ghiaccio o condensa tra i due strati.\nIl sistema di pressurizzazione era attivato da una turbina Rotol collegata al motore destro. In funzione garantiva una pressione costante di 0,2 atm (24 kPa - 3,5 lb/in\u00b3). Ne risultava una pressione pari a quella che si sarebbe incontrata a 7.300 metri di quota (24.000 ft) mentre per\u00f2 il velivolo si trovava alla quota reale di 13.700 metri (45.000 ft). In ogni \ncaso il pilota doveva indossare durante tutto il volo la maschera ad ossigeno in quanto anche la quota apparente risultava troppo elevata per permettere la normale respirazione. Una guarnizione in gomma, riempita con aria pressurizzata, sigillava la capottina quando il sistema era in funzione. Inoltre una valvola assicurava il controllo automatico della pressione stessa.\nCi furono anche cambiamenti minori. Uno di questi fu l'allungamento della fusoliera in modo da compensare la maggiore superficie alare e garantire quindi una buona stabilit\u00e0 al velivolo. Vennero rimossi anche i flaps di tipo Fowler, montati sul Whirlwind, con dei flaps di tipo pi\u00f9 semplice.\nAl momento del completamento e della produzione del Welkin era ormai diventato evidente che i tedeschi avevano ormai interrotto le missioni ad alta quota efficacemente contrastati con dei Supermarine Spitfire appositamente modificati per operare a quote elevate. Alla fine il numero di esemplari prodotti furono solo 75. Ne vennero realizzati anche due esemplari in versione biposto, con la denominazione di Welkin Mk. II.\nIl Welkin fu fortemente limitato da problemi di compressibilit\u00e0, ampliati dalle sue ali lunghe e spesse che ne rendevano difficile il controllo alle alte quote. Ogni riduzione della velocit\u00e0 provocava uno stallo mentre ogni aumento della stessa ingenerava i problemi tipici che i velivoli dell'epoca, e in alcuni casi anche i velivoli degli anni immediatamente successivi al conflitto, incontravano alle velocit\u00e0 transoniche."}
{"id": "88656", "revid": "287204", "url": "https://it.wikipedia.org/wiki?curid=88656", "title": "Cemento (disambigua)", "text": ""}
{"id": "88658", "revid": "125748289", "url": "https://it.wikipedia.org/wiki?curid=88658", "title": "Ostia (Roma)", "text": "Ostia (ufficialmente Lido di Ostia) \u00e8 la frazione litoranea del comune di Roma Capitale e comprende i quartieri Lido di Ostia Ponente (Q. XXXIII), Lido di Ostia Levante (Q. XXXIV) e Lido di Castel Fusano (Q. XXXV), rientrando amministrativamente nel territorio del Municipio Roma X.\nNota localit\u00e0 turistica, si affaccia sul mar Tirreno nei pressi della foce del fiume Tevere, che ne delimita i confini con il comune di Fiumicino. Gran parte della zona fu edificata a partire dai primi anni del XX secolo, al termine della bonifica dell'area portata avanti dopo l'annessione di Roma al Regno d'Italia.\nGeografia fisica.\nTerritorio.\nOstia si affaccia sul mar Tirreno ed \u00e8 delimitata: a nord dalla foce del fiume Tevere, che costituisce il confine naturale con il comune di Fiumicino, dai confini della pineta di Castel Fusano e da viale dei Promontori, che rappresenta il confine con la zona di Casal Palocco, mentre a sud confina con Villaggio Tognazzi, frazione del comune di Pomezia.\nIl territorio \u00e8 quasi completamente pianeggiante con piccoli rilievi collinari costituiti dalle dune ormai in gran parte coperte dagli edifici. La vegetazione \u00e8 composta dalla macchia mediterranea e sono presenti diverse pinete secolari composte da pini da pinoli, da lecci, olmi e pioppi.\nClima.\nOstia gode di un clima mite grazie alla posizione geografica che si affaccia direttamente sul mar Tirreno centrale; gli inverni sono miti e piovosi assieme all'autunno e parte della primavera; le temperature minime d'inverno raramente si avvicinano allo zero; la neve \u00e8 molto rara, episodica e in quantitativi risibili solo durante le grandi ondate di freddo storiche; l'estate \u00e8 calda e a tratti afosa, mitigata dalla brezza lungo la costa. D'estate le temperature superano spesso i 30 gradi. La posizione sul mare fa s\u00ec che goda di un inverno pi\u00f9 caldo e un'estate pi\u00f9 fresca rispetto al resto della citt\u00e0 di Roma.\nOrigini del nome.\nIl nome di Ostia deriva dal latino \"ostia\", a sua volta plurale del neutro \"ostium\" ossia \"foce\", o in alternativa \"porta\", \"entrata\", derivata dalla costruzione dell'insediamento originale nel VII secolo a.C. alla foce del fiume Tevere e detta per l'appunto \"Ostia Tiberina\".\nStoria.\nAntichit\u00e0.\nL'insediamento di Ostia, secondo la tradizione, fu edificato sotto il regno del quarto re di Roma Anco Marzio intorno al 630 a.C., sull'allora linea di costa del mar Tirreno e nei pressi della foce del fiume Tevere. L'effettiva data di fondazione \u00e8 piuttosto incerta; secondo lo storico greco Polibio, ad esempio, la fondazione dell'insediamento sarebbe avvenuta sotto il regno di Numa Pompilio alcuni decenni prima. Lo storico francese J\u00e9r\u00f4me Carcopino pose la nascita di Ostia dopo le vittorie dei Romani sugli Etruschi e sugli Anziati e reput\u00f2 che prima della colonia vi fosse situato un santuario dedicato al dio Vulcano, di cui per\u00f2 non rimane traccia.\nLa principale funzione di Ostia fu quella dell'approvvigionamento di sale anche se il sito archeologico suggerisce che abbia avuto, in principio, un'importante funzione militare come base delle prime flotte Romane. A riprova della sua importanza, \u00e8 comprovata l'esenzione dalla leva militare durante la seconda guerra punica.\nDalle poche fonti storiografiche e letterarie si evince che durante la guerra civile tra Mario e Silla, Ostia sia stata saccheggiata dai seguaci dei \"populares\" e ricostruita successivamente dal dittatore Romano. Le testimonianze archeologiche attestano Ostia come una delle citt\u00e0 pi\u00f9 sviluppate del Lazio pre-imperiale. Riconoscendone l'importanza sia come porto marittimo che come emporio commerciale, la citt\u00e0 fu arricchita in et\u00e0 augustea, a cui risalgono il teatro romano e il rinnovamento del foro. Augusto stesso progett\u00f2 di dotare la citt\u00e0 di un bacino portuale adatto alla sua funzione, che fu poi costruito lungo il fiume Tevere dall'imperatore Claudio nel 46 e a circa da Ostia.\nCon il passare degli anni la citt\u00e0 dovette sopperire alle crescenti necessit\u00e0 di Roma e il porto claudiano, i cui errori nella progettazione portarono a continui insabbiamenti, fu perci\u00f2 sostituito dal porto esagonale di Traiano, progettato da Apollodoro di Damasco. Il porto crebbe in maniera autonoma come sobborgo di Ostia e sotto l'imperatore Costantino I divenne una citt\u00e0 autonoma.\nProprio in epoca costantiniana inizi\u00f2 il decadimento di Ostia, infatti con lo spostamento della capitale imperiale da Roma a Costantinopoli, e con la crescente importanza di Porto, l'insediamento fu progressivamente abbandonato e lasciato in rovina.\nMedioevo.\nGi\u00e0 dal III secolo fu sede del vescovo di Ostia. Nel V secolo ci\u00f2 che rimase di Ostia Antica fu devastato e saccheggiato ripetutamente da Alarico e Vitige e le scorrerie degli Arabi nel Mediterraneo segnarono un drastico calo nel commercio marittimo. L'abbandono della citt\u00e0 si complet\u00f2 nel IX secolo, quando gli ultimi abitanti emigrarono verso la vicina Gregoriopoli. Per l'intera et\u00e0 medievale l'insediamento romano fu utilizzata come cava di marmo, sorte toccata a svariati altri siti archeologici.\nVista l'importante posizione sulla foce del Tevere il cardinale Giuliano della Rovere ordin\u00f2 la costruzione di una fortezza a difesa del fiume, per arginare le scorrerie piratesche. Un'importante alluvione nel 1557 devi\u00f2 tuttavia il corso del fiume, pertanto la fortezza perse la sua importanza strategica. Con la stessa funzione di sorveglianza furono utilizzate tor San Michele e tor Boacciana.\nEt\u00e0 moderna e contemporanea.\nNel XIX secolo il territorio ostiense era costituito da saline e paludi infestate dalla malaria (allora la palude si estendeva per tutta la costa tirrenica appartenente allo stato Pontificio, da Terracina a Piombino).\nQuando i territori passarono al Regno d'Italia con la presa di Roma (20 settembre 1870) sorse l'esigenza di bonificare le terre intorno alla nuova capitale del Regno, al fine di favorire lo sviluppo economico della nuova Capitale dello Stato. Considerato che l'opzione primaria di sollevare il livello del terreno avrebbe richiesto, con le tecnologie dell'epoca, un tempo stimato di circa 50 anni, si scelse come sistema alternativo la realizzazione di una serie di canali che avrebbe permesso il deflusso delle acque.\nCon l'approvazione della legge numero 4624 dell'11 dicembre 1878, inizia l'opera di risanamento del territorio. Vengono dichiarati lavori di pubblica utilit\u00e0 a carica dello Stato, ma solo dopo sei anni vengono approvati i finanziati in modo da permettere alle squadre di operai romagnoli di procedere con la effettiva bonifica. La notizia di questa importante opera di bonifica dell'agro romano arriva anche in Emilia Romagna dove opera dall'8 agosto del 1883 la \u201cSociet\u00e0 Braccianti di Ravenna\u201d, coadiuvata da Federico Bazzini e Armando Armuzzi. Questa valorosa squadra di uomini si rende conto da subito dell'importanza di tale opera e decide di mandare a Roma una missione, sia per capire la natura dell\u2019attivit\u00e0 sia per capire se fosse conveniente per delle famiglie dei ravennati spostarsi e andare a bonificare una terra a tale distanza. Il motivo della presenza nell'agro romano dei ravennati era correlato alla difficile situazione socio -economica che viveva in quel periodo La Romagna causata da una profonda crisi agraria che aveva portato una difficile situazione lavorativa.\nTale condizione aveva anche causato un significativo sciopero dei braccianti che per\u00f2 non aveva avuto l'esito positivo sperato, al punto che Armando Armuzzi e Nullo Baldini decidono di riunire lavoratori e fondare l\u2019Associazione Generale degli Operai Braccianti del Comune di Ravenna. Tale associazione nasce anche per contrastare le condizioni lavorative degli operai che in quel periodo venivano sfruttati e sottopagati. Con questa soluzione non solo i lavoratori sono pi\u00f9 tutelati ma l'associazione pu\u00f2 gestire autonomamente gli appalti. L'importanza di questa associazione \u00e8 anche osservabile nel fatto che \u00e8 stata la prima cooperativa di lavoratori in Italia con i soci (pi\u00f9 di 300), che si sono impegnati a sottoscrivere un'azione di 25 lire, versando una lira al mese. L'appalto per la bonifica del territorio della costa romana viene siglato circa dieci mesi dopo la nascita dell'associazione ravennate.\nNel 1884 furono insediati a Ostia Antica i primi braccianti con le loro famiglie provenienti dal Ravennate ed ebbero inizio i lavori di bonifica. Essi erano stati lasciati senza lavoro dalla crisi delle risaie che in quegli anni colpiva il ravennate, ma essendo dei maestri nel loro mestiere, cominciarono a costituire le loro organizzazioni associative, tra cui l'Associazione Generale Operai Braccianti del Comune di Ravenna (prima cooperativa di braccianti della storia italiana). L'associazione entr\u00f2 quindi in lizza per ottenere il subappalto dei lavori della bonifica, vinto nel 1884 sotto il governo di Agostino Depretis con finanziamenti pubblici per avviare i lavori e facilitazioni ferroviarie per agevolare gli spostamenti delle famiglie.\nTale missione era guidata Da Federico Bazzini e composta da 420 uomini tra i 18 e i 30 anni. Appena arrivati sul territorio del litorale provarono da subito un forte sentimento di preoccupazione. Lo scenario infatti era composto solo da immensi acquitrini, pozzanghere e abitazioni povere composte con tetti in paglia. Per tale motivazione Bazzini era fortemente preoccupato per la sorte dei braccianti poich\u00e9 si rese conto che avrebbero potuto non riuscire a sopravvivere in un territorio talmente ostile. Nonostante tali condizioni il 24 novembre 1884 oltre 400 braccianti si radunano al teatro Mariani e poco dopo si dirigono verso la stazione dove a salutarvi vi sono il Conte Gamba, sindaco di Ravenna e il prefetto. I braccianti arrivano a Fiumicino nella notte tra il 25 e il 26 novembre e cos\u00ec prendono il via i lavori per la bonifica idraulica dell\u2019Agro Romano. Da Fiumicino uomini e donne partono per le varie destinazioni mentre alcuni si imbarcano sul fiume Tevere. Sono anni difficili fatti soprattutto di sacrifici, duro lavoro e sconforto per tutti questi uomini che iniziano i lavori di bonifica. Oltre alle difficolt\u00e0 collegate al lavoro devono anche fare i conti con il rischio della malaria che tra i braccianti ha una mortalit\u00e0 del 20%.\nNelle tensioni economiche e sociali di quegli anni, l'avvio della bonifica fu un'operazione keynesiana \"ante litteram\", che diede buoni frutti: i primi 303 iscritti alla cooperativa erano diventati nell'agosto 1885. I lavori, previsti per 4 anni, ne richiesero 7, tuttavia sia il nuovo Stato unitario che i braccianti vinsero la loro battaglia.\nIl ricordo della bonifica \u00e8 ancora vivo nei nomi delle strade (viale dei Romagnoli, piazza dei Ravennati) e nei monumenti dedicati ai padri fondatori della bonifica: Armando Armuzzi, presidente dell'Associazione, e Federico Bazzini, ma soprattutto Andrea Costa e Nullo Baldini, gli \"apostoli del socialismo\". E rimane vivo negli abitanti di Ostia Antica, figli e nipoti di quei Romagnoli, che spesso ancora ne parlano il dialetto.\nFurono quindi creati i canali oggi noti come di Dragoncello, della Lingua e di Pantanello (Casal Palocco-Infernetto) che si collegavano al canale principale, detto dei Pescatori. Nel 1889 si avviarono le idrovore che in meno di due settimane prosciugarono pi\u00f9 di ettari di palude. Dopo questa prima canalizzazione si procedette alla canalizzazione secondaria. In via del fosso di Dragoncello \u00e8 ancora visibile il vecchio impianto per le idrovore.\nNascita dell'insediamento.\nNel 1910 il comitato Pro Roma marittima affid\u00f2 l'incarico del piano regolatore all'ingegnere Francesco La Grassa, dell'ufficio tecnico del comune di Roma.\nGi\u00e0 nel 1916, prima ancora che cominciasse la costruzione della nuova borgata sul lido di Ostia, con la proposta della Giunta al Consiglio Comunale n. 491 del 28 febbraio, si stabil\u00ec di assegnare alla nuova borgata il nome di Ostia Nuova.\nLa nascita del centro abitato avvenne durante il regime fascista, intenzionato a estendere la citt\u00e0 di Roma fino al mar Tirreno. Per questo, allo scopo di differenziare il nome della borgata dalla antica citt\u00e0, con la delibera della Giunta Municipale n. 618 del 7 febbraio 1923, il nome di Ostia Nuova venne cambiato in Ostia a Mare. Per favorire la crescita dell'insediamento inizi\u00f2 la costruzione della ferrovia Roma-Lido (1924), affiancata poi nel 1927 da una delle prime autostrade italiane, la via del Mare. Nel 1933 la borgata prese il nome non ufficiale di \"Lido di Roma\". Oltre alle opere di carattere urbanistico, inizi\u00f2 la costruzione di ci\u00f2 che avrebbe reso Ostia la spiaggia di Roma: lo stabilimento \"Roma\". Progettato dall'ingegnere Giovanni Battista Milani per conto della S.E.F.I. (poi STEFER, allora gestore della ferrovia Roma-Lido) in stile eclettico, fu inaugurato nel 1927. Ad esso si affiancarono diversi altri stabilimenti balneari che a distanza di anni caratterizzano ancora il litorale ostiense.\nIl quartiere fu pianificato, e parzialmente realizzato, secondo gli allora vigenti criteri urbanistici ed i temi stilistici propri del razionalismo italiano. Fu suddivisa in una fascia lungo il mare, con piccoli villini usati come seconde case da romani abbienti ed una fascia per gli operai: in quel periodo furono creati intorno a Roma quartieri periferici e borgate per gli sfollati, causa sventramenti dei rioni storici, come ad esempio Acilia, prima borgata di Roma che si collocava a met\u00e0 strada dalla costa; era infatti obbiettivo dichiarato del regime quello di costruire la \"terza Roma\", che si sarebbe dovuta estendere fino al Tirreno.\nIn vista della esposizione universale di Roma, prevista nel 1942, fu pianificata ed avviata la costruzione di un nuovo quartiere a sud della citt\u00e0, l'EUR, e fu progettata una strada, al tempo chiamata \"via Imperiale\" (oggi via Cristoforo Colombo), per collegare il quartiere al vicino Lido di Ostia. Il progetto venne approvato nel 1938, ma la strada venne aperta al traffico solo dopo la guerra, nel 1949. Nello stesso anno, con la deliberazione del Consiglio Comunale n. 1068 del 25 novembre, dopo acceso dibattito sull'assegnazione del nome ufficiale \"Lido di Ostia\", proposto dalla Commissione Toponomastica, o \"Lido di Roma\", proposto dal consigliere Gigliotti, con una votazione di 31 contro 8 ed un astenuto, si scelse di assegnare il nome ufficiale di Lido di Ostia.\nIl passaggio della seconda guerra mondiale colp\u00ec anche Ostia; oltre ai ripetuti bombardamenti alleati sulla capitale e al blocco dei lavori iniziati durante il fascismo, Ostia sub\u00ec la tattica della \"terra bruciata\" adottata dalle forze dell'Asse durante la ritirata del 1943. I danni pi\u00f9 ingenti si ebbero con la distruzione dello stabilimento Roma e della stazione di Ostia (oggi sostituita dalla stazione di Lido Centro)\nSecondo dopoguerra.\nLo scoppio della seconda guerra mondiale interruppe i lavori in gran parte ancora agli inizi, e soltanto negli anni sessanta Ostia torn\u00f2 ad espandersi, sviluppandosi anche nella parte di ponente con alcuni edifici popolari nei pressi della foce del Tevere. L'avanzamento si ebbe anche come quartiere, che da una prima popolazione di pescatori, inizi\u00f2 ad attirare anche lavoratori e turisti, accrescendo la propria importanza come frazione della capitale e meta turistica.\nNegli anni settanta e ottanta la forte espansione della metropoli port\u00f2 all'occupazione del suolo che divideva il lido di Roma dal nucleo urbano principale con insediamenti di abitazioni unifamiliari che vanno ad attenuare il pesante isolamento di quelle frazioni o borgate sparse sul territorio da tempo e non di meno della stessa Ostia che acquisisce indubbi benefici.\nCelebre \u00e8 il concorso per la progettazione di un lotto di villini al quale parteciparono importanti architetti dell'epoca, fra cui Adalberto Libera. Ostia vanta numerosi esempi di architettura moderna residenziale e pubblica fra cui il palazzo delle poste di Angiolo Mazzoni.\nA partire dalla fine degli anni sessanta Ostia, insieme a tutto l'entroterra racchiuso nell'allora Circoscrizione XIII (Acilia, Casal Bernocchi, Casal Palocco, Castel Fusano, Castel Porziano, Centro Giano, Dragona, Dragoncello, Infernetto, Mostacciano (settori B e C), Ostia Antica, San Giorgio di Acilia, Spinaceto, Tor de' Cenci e Villaggio San Francesco), conobbe una fortissima esplosione demografica, tanto che nel 1989, una volta raggiunta la soglia dei 100.000 abitanti, la Circoscrizione XIII raccolse le firme per il referendum necessario ad istituire un nuovo comune indipendente dalla capitale, che per\u00f2 dette esito negativo. La consultazione popolare venne ripetuta nel 1999, ma non raggiunse il quorum, ed \u00e8 stata riproposta nel 2019 per le sole suddivisioni di Ostia, Ostia Antica, Castel Fusano e parte dell'Infernetto.\nMonumenti e luoghi d'interesse.\nArchitetture civili.\nLe architetture civili di Ostia risalgono perlopi\u00f9 allo scoppio demografico degli anni '20. La maggioranza degli edifici \u00e8 di carattere residenziale, come ad esempio i villini Rossini o il palazzo del Pappagallo, e istituzionale, come il palazzo del Governatorato, sede del Municipio X, e quello delle Poste. Tra gli architetti che hanno operato ad Ostia si annoverano i principali esponenti del razionalismo italiano e del neoclassicismo romano: Vincenzo Fasolo, Mario Marchi, Adalberto Libera, Camillo Palmerini e Angiolo Mazzoni.\nAltri esempi di architetture sono gli stabilimenti balneari, sorti tra i primi anni '20 e '30, che caratterizzano buona parte del litorale ostiense. Il pi\u00f9 antico di essi \u00e8 il Battistini, mentre di considerevole fama sono lo stabilimento Kursaal e lo stabilimento Roma, distrutto nel 1943. Di pi\u00f9 recente fattura \u00e8 il porto turistico, risalente ai primi anni 2000.\nCultura.\nCinema.\nOstia ebbe una buona fortuna cinematografica nel '900, diventando un importante set cinematografico per diversi registi tra cui Pier Paolo Pasolini, Sergio Citti, Federico Fellini e Alessandro Blasetti. Nei tempi pi\u00f9 recenti Ostia \u00e8 stata anche protagonista del film \"Suburra\", diretto da Stefano Sollima, e dell'omonima serie televisiva.\nMedia.\nTelevisione.\nIl territorio litoraneo dispone di una propria emittente, Canale 10, con sede a Ostia. Inoltre \u00e8 disponibile un servizio di web tv, ostia.tv.\nGiornali.\nIl \"Giornale di Ostia\".\nEventi.\nDal 2018 presso il Porto Turistico si tiene la manifestazione \"Il Cinema in piazza\", organizzata dall'associazione Cinema America.\nMercati rionali:\nSagra della tellina\nOgni anno a fine agosto presso il Borghetto dei Pescatori, un rione che sorge nella parte levante della citt\u00e0, vicino al Canale dei Pescatori si tiene la Sagra della tellina. Oltre a degustazioni del mollusco, la manifestazione comprende eventi culturali e mercatino dell'artigianato. Tipica \u00e8 la processione in barca, per trasportare la statua della Madonna Stella Maris dal Borghetto dei Pescatori fino al Pontile e la celebrazione del matrimonio tra i pescatori e il mare.\nGeografia antropica.\nUrbanistica.\nL'assetto viario di Ostia \u00e8 prevalentemente costituito da strade ortogonali tra loro. Assi viari fondamentali per la circolazione sono il lungomare ( dal Porto Turistico di Roma fino a piazzale Cristoforo Colombo), la via del Mare (ed il relativo prolungamento fino a piazza dei Ravennati), via Cristoforo Colombo, corso Duca di Genova, via Isole del Capo Verde e viale dei Promontori. Punti nodali di Ostia sono le gi\u00e0 citate piazza dei Ravennati e piazzale Cristoforo Colombo, piazzale della Posta e piazzale Magellano.\nInfrastrutture e trasporti.\nStrade.\nOstia non \u00e8 attraversata da alcuna autostrada italiana, anche se \u00e8 servita dalle parallele via del Mare (SP 8; ex SS 8) e via Ostiense (SP 8 bis; ex SS 8 e SS 8 bis) e dalla via Cristoforo Colombo che la intersecano da ovest ad est e che conducono a Roma.\nIl lungomare era parte della ex strada statale 601 Ostia-Anzio, che, partendo dal Porto Turistico, passando per Pomezia e Ardea giunge ad Anzio, tuttavia \u00e8 stato declassato a strada provinciale.\nIl collegamento con Fiumicino \u00e8 garantito dalla strada regionale 296 della Scafa (ex SS 296) e dall'omonimo ponte sul Tevere, l\u2019ultimo attraversamento del fiume prima della foce.\nFerrovie.\nOstia \u00e8 servita dalla ferrovia Roma-Lido, che dalla stazione Cristoforo Colombo (Castel Fusano) giunge a Porta San Paolo (Ostiense), dove \u00e8 possibile effettuare scambi con la metropolitana (linea B) e con i treni regionali della stazione di Roma Ostiense. La stazione ferroviaria di maggiore importanza nel territorio di Ostia \u00e8 Lido Centro, mentre le altre stazioni dislocate sul territorio di Ostia sono: Castel Fusano, Stella Polare e Lido Nord, a cui si aggiunge la vicina stazione di Ostia Antica.\nLa Roma-Lido appartiene al sistema delle ex ferrovie concesse ed \u00e8 propriet\u00e0 della regione Lazio, anche se ad esercire la tratta in qualit\u00e0 di impresa ferroviaria e gestore dell'infrastruttura \u00e8 ATAC, azienda in house di Roma Capitale.\nMobilit\u00e0 urbana.\nLa rete di autobus urbana \u00e8 gestita principalmente da ATAC e per una piccola parte dal consorzio privato Roma TPL, mentre Cotral gestisce le due linee che portano rispettivamente all'aeroporto e alla darsena del vicino comune di Fiumicino.\nGli unici collegamenti con il comune di Pomezia sono le linee autobus 07, 061 e 068 (la prima e la terza attive solo nel periodo estivo), gestite da ATAC."}
{"id": "88660", "revid": "1684799", "url": "https://it.wikipedia.org/wiki?curid=88660", "title": "Vere Papa mortuus est", "text": "Vere Papa mortuus est (\"Il Papa \u00e8 veramente morto\") \u00e8 la frase pronunciata dal cardinale camerlengo quando, dopo aver chiamato per tre volte col nome proprio il pontefice sospettato morto, egli non risponde.\nIn passato, questa frase sanciva ufficialmente la morte del papa; oggi un medico effettua comunque le dovute verifiche per constatare il decesso."}
{"id": "88661", "revid": "114223192", "url": "https://it.wikipedia.org/wiki?curid=88661", "title": "Ostia", "text": ""}
{"id": "88664", "revid": "125383325", "url": "https://it.wikipedia.org/wiki?curid=88664", "title": "Campagna delle isole Gilbert e Marshall", "text": "La campagna delle isole Gilbert e Marshall si svolse tra il novembre 1943 e il febbraio 1944 nell'ambito dei pi\u00f9 vasti eventi del teatro del Pacifico della seconda guerra mondiale. La campagna vide le forze aeree, navali e terrestri degli Stati Uniti d'America lanciare l'invasione anfibia degli arcipelaghi delle isole Gilbert e delle isole Marshall nell'oceano Pacifico centrale, controllati dalle truppe dell'Impero giapponese; l'offensiva statunitense fu l'atto di apertura di un secondo grande fronte di conflitto nel Pacifico centrale, le cui operazioni si svolsero in parallelo a quelle del teatro del Pacifico sud-occidentale che avevano centralizzato l'attenzione di Stati Uniti e Giappone dalla met\u00e0 del 1942.\nVi fu una netta differenza tra le operazioni svoltesi nelle Gilbert e quelle nelle Marshall. Ancora relativamente inesperte in materia di attacchi anfibi, le forze statunitensi intesero usare la campagna per la conquista delle Gilbert come grande esercitazione in vista delle future offensive nel Pacifico centrale; tattiche ed equipaggiamenti non erano tuttavia ancora completamente messi a punto e, per quanto dall'esito scontato stante la sproporzione delle forze in campo, l'eliminazione delle guarnigioni giapponesi fu ottenuta solo al termine di sanguinosi scontri. La battaglia di Tarawa (20-23 novembre 1943), in particolare, vide le unit\u00e0 dello United States Marine Corps subire pesanti perdite umane per conquistare solo una minuscola isoletta del Pacifico; la guarnigione giapponese che la occupava, piuttosto che arrendersi, oppose una resistenza fanatica finendo completamente annientata.\nL'esperienza accumulata nelle Gilbert fu tenuta in conto per la successiva offensiva nelle Marshall, che si svolse invece senza eccessivi problemi per le forze statunitensi. Precedute da imponenti bombardamenti aerei e navali e appoggiate da reparti corazzati, le forze statunitensi invasero alcuni dei principali atolli delle Marshall, conquistandoli a dispetto della strenua resistenza giapponese; gli statunitensi si assicurarono il controllo dell'atollo di Kwajalein (31 gennaio - 3 febbraio 1944) e di quello di Eniwetok (17-23 febbraio), mentre le restanti isole tenute dai giapponesi furono aggirate e neutralizzate tramite periodiche campagne di bombardamento. La flotta giapponese, soverchiata numericamente e qualitativamente da quella statunitense, si rivel\u00f2 del tutto incapace di impedire l'offensiva; la grande base navale giapponese di Truk fu anzi duramente colpita e di fatto neutralizzata da un'incursione di portaerei statunitensi tra il 17 e il 18 febbraio 1944. La campagna delle Marshall port\u00f2 allo sfondamento della prima barriera difensiva allestita dai giapponesi nel Pacifico centrale, aprendo all'avanzata degli statunitensi alla volta del Giappone stesso.\nAntefatti.\nDecisioni strategiche.\nLa prima fase della guerra nel teatro dell'oceano Pacifico aveva visto le forze degli Stati Uniti d'America condurre, principalmente, operazioni difensive e controffensive per arginare l'avanzata delle truppe dell'Impero giapponese. Dopo la decisiva vittoria nella battaglia delle Midway (4-6 giugno 1942) tra le opposte flotte, il comando statunitense per il Pacifico (Pacific Ocean Areas, POA) aveva dato il via a una serie di manovre controffensive nella regione delle isole Salomone, al fine di allontanare qualsiasi minaccia giapponese alle strategiche linee di comunicazione navali tra gli Stati Uniti e l'Australia: con lo sbarco dei Marine statunitensi sull'isola di Guadalcanal il 7 agosto 1942 aveva quindi preso vita una dura campagna protrattasi poi per mesi, con innumerevoli scontri tanto a terra quanto in mare mentre le forze statunitensi avanzavano progressivamente lungo la catena di isole verso nord alla volta della pi\u00f9 importante base giapponese nella regione, Rabaul. Contemporaneamente, tra agosto e novembre 1942 le truppe statunitensi e australiane del comando del Pacifico sud-occidentale (South West Pacific Area, SWPA) avevano bloccato, nel corso della campagna della pista di Kokoda, un'offensiva terrestre giapponese diretta a conquistare l'importante base di Port Moresby attraverso le regioni interne della Nuova Guinea orientale; i reparti alleati erano poi passati al contrattacco, spingendosi attraverso l'entroterra della Nuova Guinea in una manovra convergente sulla base giapponese di Rabaul di concerto con le truppe in avanzata dalle Salomone.\nDopo Midway, il teatro bellico del Pacifico centrale aveva conosciuto un lungo periodo di sostanziale stasi delle operazioni, limitate a poche incursioni di gruppi navali e agli attacchi dei sommergibili al traffico mercantile. Nell'ambito dei piani di guerra contro il Giappone elaborati nel periodo interbellico (il cosiddetto \"War Plan Orange\"), il comando statunitense aveva previsto di occupare alcuni punti strategici negli arcipelaghi della Micronesia, controllati dai giapponesi, per farne delle basi avanzate da cui supportare il trasferimento di truppe e navi alla volta delle Filippine, da dove sarebbe poi partita l'offensiva finale alla volta dello stesso Giappone; questi piani erano stati tuttavia accantonati durante la fase iniziale della guerra, dopo la perdita delle Filippine e la destinazione delle principali risorse della United States Pacific Fleet al supporto delle operazioni nelle Salomone. Un primo ritorno all'idea di un'offensiva nel Pacifico centrale si ebbe nel corso della conferenza di Casablanca del gennaio 1943 tra i massimi leader degli Alleati occidentali: il capo di stato maggiore della United States Navy (Chief of Naval Operations), ammiraglio Ernest King, propose fondamentalmente una ripresa del piano \"Orange\", ovvero un'offensiva attraverso gli arcipelaghi del Pacifico centrale in direzione delle Filippine, la cui riconquista da parte degli Alleati avrebbe consentito di tagliare la rotta di collegamento tra il Giappone e le sue principali fonti di materie prime nel Sud-est asiatico. Pur approvato in linea di massima dai vertici alleati, non c'era modo per\u00f2 di attuare subito il piano di King: l'accettazione da parte del presidente Franklin Delano Roosevelt del principio del \"Germany first\", secondo cui il primo obiettivo strategico degli Alleati doveva essere la sconfitta della Germania nazista, limitava le risorse belliche destinabili alle campagne nel Pacifico, e con le loro forze gi\u00e0 impegnate a fondo nel teatro delle isole Salomone e della Nuova Guinea i vertici militari statunitensi decisero di rimandare l'attuazione dell'offensiva nel Pacifico centrale a dopo la conquista di Rabaul.\nA partire dalla met\u00e0 del 1943, tuttavia, la situazione inizi\u00f2 a cambiare: con l'industria bellica statunitense ora a pieno regime, grandi quantit\u00e0 di materiali di ogni tipo iniziarono ad affluire alle forze degli Alleati, e un considerevole numero di nuove unit\u00e0 navali venne messo in mare per rinforzare i ranghi della Pacific Fleet. Per la fine dell'anno la US Navy poteva contare non solo di ripianare le gravi perdite accusate nella campagna delle Salomone, ma anche di ampliare i ranghi della flotta su una scala enorme: solo nel campo delle portaerei, rivelatesi l'arma decisiva per le operazioni nel Pacifico, la flotta statunitense vide un incremento dalle otto unit\u00e0 in servizio all'entrata in guerra nel dicembre 1941 alle 50 unit\u00e0 in servizio alla fine del 1943, senza contare il sempre pi\u00f9 crescente numero di navi da battaglia, incrociatori, cacciatorpediniere e mezzi per la guerra anfibia che andava ad aggiungersi ai ranghi. L'immissione in servizio di una simile flotta richiedeva pi\u00f9 che mai la definizione di una strategia chiara per sfruttarne appieno il potenziale bellico, e due erano le linee d'azione che si fronteggiavano: proseguire con le operazioni nel Pacifico meridionale, o aprire anzitempo il proposto secondo fronte nel Pacifico centrale. Il responsabile del SWPA, il generale dell'United States Army Douglas MacArthur, insisteva come ovvio per continuare la spinta offensiva nel suo settore, mentre il comandante del POA, ammiraglio Chester Nimitz, proponeva invece l'apertura di un secondo fronte nel suo teatro di competenza, in questo spalleggiato da King e dai vertici della US Navy: la vastit\u00e0 degli spazi oceanici avrebbe consentito di impiegare in maniera ottimale le risorse della Pacific Fleet, dispiegando \"task force\" di portaerei veloci per tagliare fuori e quindi neutralizzare i gruppi di isole occupati dai giapponesi, manovrando pi\u00f9 liberamente rispetto alle ristrette e affollate acque delle Salomone e della Nuova Guinea; un'offensiva nel Pacifico meridionale correva poi il rischio di venire colpita sul fianco esposto da contrattacchi aeronavali sferrati dalle basi giapponesi allestite negli atolli del Pacifico centrale, e in generale la via centrale era quella pi\u00f9 diretta alla volta del Giappone stesso. Non secondario era poi il desidero dei vertici della Marina di tenere le loro nuove portaerei fuori dal controllo di un generale dell'Esercito come MacArthur, le cui tendenze \"accentratici\" delle risorse messe a disposizione per il fronte del Pacifico erano ben note.\nLo stato maggiore congiunto delle forze armate statunitensi (Joint Chiefs of Staff o JCS) risolse la diatriba tra MacArthur e Nimitz in maniera piuttosto salomonica, disponendo che tanto le offensive nel Pacifico meridionale quanto l'apertura di un secondo fronte nel Pacifico centrale proseguissero in parallelo: risultava insensato ritirare dai combattimenti le forze gi\u00e0 in azione contro i giapponesi nel Pacifico meridionale, pertanto a MacArthur vennero destinate risorse sufficienti per continuare le sue operazioni attorno a Rabaul, accerchiando e neutralizzando la base con bombardamenti aerei e sbarchi nelle isole vicine per poi proseguire l'offensiva in direzione della Nuova Guinea occidentale, trampolino di lancio alla volta delle Filippine. Contemporaneamente, Nimitz avrebbe messo in campo tutto il potenziale della Pacific Fleet per catturare localit\u00e0 chiave negli arcipelaghi del Pacifico centrale, dove allestire basi da cui prolungare la spinta offensiva verso le isole Marianne a nord (ultima barriera difensiva prima dello stesso Giappone) o verso le Filippine a sud; oltre a risolvere la diatriba tra MacArthur e Nimitz con un compromesso accettabile, la doppia offensiva avrebbe obbligato i giapponesi a dividere in due le loro forze e le loro riserve senza la possibilit\u00e0 di concentrarle in un unico settore minacciato. La conferenza di Washington del 12-25 maggio 1943 tra i massimi vertici alleati diede quindi un'approvazione ufficiale a questa nuova linea d'azione.\nGli obiettivi degli statunitensi.\nLe Marshall.\nL'obiettivo delle forze di Nimitz nel Pacifico centrale era il territorio del cosiddetto Mandato del Pacifico meridionale, una serie di arcipelaghi gi\u00e0 colonie dell'Impero tedesco e acquisiti dal Giappone al termine della prima guerra mondiale come mandato della Societ\u00e0 delle Nazioni. Il pi\u00f9 orientale degli arcipelaghi in mano ai giapponesi, e di conseguenza il pi\u00f9 vicino alle basi statunitensi nelle Hawaii, era quello delle isole Marshall.\nLe isole Marshall sono un vasto arcipelago collocato approssimativamente a met\u00e0 strada tra il Giappone le Hawaii, distando circa chilometri da ciascuno di essi, comprendente 29 atolli, cinque isole singole e 867 scogli per un totale di di terre emerse; contando singolarmente le isole che compongono i vari atolli, le isole, isolotti e scogli sono sparsi su di oceano, allungandosi per pi\u00f9 di chilometri in longitudine. Gli atolli sono costituiti da varie isole disposte a circolo, spesso il bordo superiore di un estinto vulcano sommerso, racchiudenti una laguna interna a cui si accede tramite stretti passaggi; tutte le isole e gli atolli sono circondati da una barriera corallina, per buona parte posta sotto la superficie dell'acqua, che si avvicina di pi\u00f9 alla costa dalla parte dell'oceano. L'isola maggiore generalmente d\u00e0 il nome all'intero atollo. L'altitudine sul livello del mare varia da uno ad appena sei metri, con una media di due metri; le uniche fonti d'acqua dolce sono le precipitazioni, abbondanti tra giugno e novembre. Le isole maggiori abbondano di boschi di palme da cocco, banani e alberi del pane, ma le isole pi\u00f9 piccole sono prive di vegetazione o ricoperte solo da cespugli; le spiagge sono strette o piatte. Gli ultimi dati disponibili sulla popolazione anteguerra risalivano al 1935 e calcolavano in circa i nativi delle isole e 490 i coloni giapponesi ivi trasferitisi.\nL'interesse per le Marshall da parte delle forze armate giapponesi era stato inizialmente piuttosto scarso, visto che l'arcipelago era considerato come una posizione troppo avanzata ed esposta per potere essere efficacemente difeso nell'ambito di un conflitto incentrato sul predominio navale nel Pacifico. La Convenzione della Societ\u00e0 delle Nazioni vietava poi formalmente la costruzione di fortificazioni e basi militari nel territorio del Mandato, per quanto questa proibizione fu prima aggirata dai giapponesi (costruendo strutture di ausilio alla navigazione aerea e navale civile che in caso di guerra potevano essere rapidamente convertite a un uso militare) e poi lasciata completamente cadere quando il Giappone si ritir\u00f2 dalla Societ\u00e0 delle Nazioni nel marzo 1933. Alla fine del 1939 la Marina imperiale giapponese cre\u00f2 quindi la 4\u00aa Flotta come comando superiore destinato alla difesa del Mandato; l'atollo di Truk nelle isole Caroline venne trasformato in una grande base aerea e navale, perno delle attivit\u00e0 giapponesi nel Pacifico centrale, ma i progressi nel campo dell'aviazione rendevano ora di interesse militare anche le Marshall, viste come ottime sedi di piste aeree avanzate per i bombardieri a lungo raggio della Marina nipponica di base a terra: da un punto di vista militare i giapponesi potevano servirsi delle Marshall sia come barriera contro attacchi provenienti dai possedimenti statunitensi, britannici e australiani posti a nord e sud di esse, sia come rampa di lancio per la conquista di questi stessi territori.\nA partire dalla met\u00e0 del 1940 i giapponesi iniziarono quindi a impiantare strutture militari anche nelle Marshall. La Marina giapponese prese possesso dei sei atolli pi\u00f9 grandi delle Marshall, quelli abbastanza ampi per ospitare una pista d'atterraggio per i velivoli o le cui lagune interne potevano rappresentare ancoraggi sicuri per le navi. L'atollo di Kwajalein ospit\u00f2 uno scalo per sommergibili e un aeroporto sulle isole congiunte di Roi e Namur (unite da una strada in cemento) a nord, una base per idrovolanti sull'isola di Ebeye a est e un secondo campo d'aviazione (ancora incompleto nel 1944), un ancoraggio e varie strutture di supporto sull'isola principale di Kwajalein a sud-est. Altri aeroporti, basi per idrovolanti e strutture di supporto furono collocati sugli atolli di Eniwetok (o Enewetak), Maloelap, Wotje e Mille (o Mili); a Jaluit si trovava un'importante base navale, e l'atollo costituiva il centro amministrativo dell'arcipelago. La posizione giapponese nelle Marshall fu poi rafforzata nei primi mesi di guerra tramite l'occupazione dell'isola di Wake a nord (un possedimento statunitense catturato nel dicembre 1941 al termine di una dura battaglia) e delle isole di Nauru e Ocean a sud (possedimenti rispettivamente dell'Australia e del Regno Unito occupati senza opposizione nell'agosto 1942).\nL'occupazione delle isole Marshall era stata contemplata nell'originale \"War Plan Orange\" prebellico statunitense, ma con l'uscita del Giappone dalla Societ\u00e0 delle Nazioni l'accesso degli stranieri al territorio del Mandato era stato categoricamente proibito e questo complicava non poco la raccolta di informazioni certe sulle posizioni giapponesi nell'arcipelago: si ignorava completamente la consistenza delle forze giapponesi poste a presidio delle isole, ma si riteneva che le difese fossero molto solide. Impensieriva anche la vicinanza delle Marshall all'atollo di Truk, da cui si riteneva possibile che la Marina nipponica potesse lanciare vigorosi contrattacchi aeronavali; per quanto il ritmo delle nuove costruzioni navali stesse accelerando, la flotta statunitense continuava a fare affidamento su navi costruite nel periodo interbellico, spesso ormai obsolete, e si preferiva evitare di correre rischi inutili. A questo punto del conflitto, inoltre, gli Stati Uniti non possedevano ancora una grossa esperienza in fatto di assalti anfibi: il Corpo dei Marine aveva da tempo studiato tattiche ed equipaggiamenti per la guerra anfibia, ma l'esperienza concreta accumulata in questo campo negli anni precedenti il conflitto era molto limitata. Le campagne nel Pacifico meridionale avevano visto molte operazioni anfibie da parte delle forze statunitensi, ma di natura diversa da quella che le attendeva nel Pacifico centrale: le Salomone o la Nuova Guinea erano ampie e montuose, e le guarnigioni giapponesi poste a difesa si erano concentrate prevalentemente sulle alture nelle regioni interne, rendendo l'opposizione agli sbarchi in s\u00e9 piuttosto blanda. Piatti e circoscritti, gli atolli del Pacifico non offrivano alcuna possibilit\u00e0 di una difesa in profondit\u00e0: i giapponesi si sarebbero trincerati sulle spiagge, opponendosi agli sbarchi fin dai primi istanti.\nLe Gilbert.\nI comandi statunitensi decisero quindi di aprire la loro offensiva nel Pacifico centrale attaccando un obiettivo all'apparenza pi\u00f9 facile delle Marshall, posto a sufficiente distanza da Truk per evitare il pericolo di una immediata e vigorosa reazione della Marina nipponica, e dotato di difese che potessero essere espugnate con qualsiasi mezzo si fosse messo in campo; tale obiettivo fu individuato, nel corso di una conferenza dei comandanti statunitensi tenutasi a Pearl Harbor il 4 settembre 1943, nell'arcipelago delle isole Gilbert. Poste a 480 chilometri a sud-est delle Marshall, le Gilbert sono una catena di 16 atolli e isole principali disposta per 805 chilometri in lunghezza in un leggero arco da nord-ovest a sud-est proprio a cavallo dell'Equatore; la superficie delle terre emerse ammonta in totale a . Morfologicamente gli atolli delle Gilbert sono identici a quelli delle Marshall, con un'altitudine non superiore a 3,6 metri sul livello del mare e un'ampia barriera corallina a circondare ogni isola; il clima \u00e8 uniformemente caldo e umido. Protettorato del Regno Unito dal 1892, nel 1916 le Gilbert furono amministrativamente unite alle isole Ellice per formare la colonia delle Isole Gilbert ed Ellice, ma l'interesse britannico per questi lontani possedimenti rimase molto scarso: nel 1941 la popolazione dell'arcipelago ammontava a persone, di cui per\u00f2 meno di 100 di origine europea, e i nativi godevano di un sostanziale autogoverno interno.\nPrive di qualunque infrastruttura militare o anche solo di una pista di aviazione, le Gilbert furono occupate da truppe giapponesi provenienti dalle Marshall nei primi giorni di guerra nel Pacifico: una mossa intesa a rafforzare le difese delle Marshall stabilendo basi avanzate per i ricognitori a lungo raggio dell'aviazione nipponica. Tra l'8 e il 10 dicembre 1941, nel corso della cosiddetta \"operazione Gi\", una formazione navale nipponica salpata da Jaluit, guidata dal posamine e scortata dai cacciatorpediniere \"Asanagi\" e \"Yunagi\", sbarc\u00f2 in maniera incontrastata truppe di marina nel centro amministrativo dell'arcipelago, l'atollo di Tarawa; queste truppe furono in seguito ritirate, e l'occupazione giapponese venne ristretta all'atollo pi\u00f9 settentrionale, Makin, dove furono realizzate una stazione radio e una base per idrovolanti.\nLa presenza giapponese nelle Gilbert rimase blanda per diversi mesi, con appena una quarantina di militari dislocati su Makin, fino all'agosto 1942. Tra il 16 e il 18 agosto 1942 un distaccamento di forze speciali statunitensi dei Marine Raiders sbarcato da sommergibili colp\u00ec la base giapponese di Makin, causando danni e vittime prima di ritirarsi. Il raid di Makin fu una mossa alquanto controproducente per gli statunitensi: senza aver ottenuto alcun reale risultato concreto nel quadro pi\u00f9 ampio della guerra in corso, mise invece sull'avviso i giapponesi circa la minaccia che correvano le Gilbert e spinse il comando nipponico a rafforzarne immediatamente la guarnigione. Svariate migliaia di militari giapponesi iniziarono ad affluire nell'arcipelago, e su Tarawa furono avviati i lavori di costruzione di una nuova grande base aerea; tra settembre e ottobre 1942 contingenti giapponesi esplorarono inoltre gli altri atolli delle Gilbert e vi stabilirono posti di vedetta, internando i civili europei e dando la caccia ai pochi \"Coastwatchers\" degli Alleati rimasti a presidiare l'arcipelago.\nNondimeno, l'apparente successo del raid port\u00f2 gli strateghi statunitensi a considerare le difese delle isole come deboli e non capaci di resistere a un assalto anfibio; le Gilbert sembravano cos\u00ec rappresentare il terreno ideale per testare la preparazione delle forze statunitensi alle grandi operazioni anfibie ed \"esercitarsi\" in vista di successive e pi\u00f9 impegnative offensive. Il passato dominio coloniale britannico consentiva agli statunitensi di avere accesso a molte pi\u00f9 informazioni sulle Gilbert rispetto alle Marshall, anche se l'eliminazione della rete di \"Coastwatchers\" e l'internamento della popolazione europea rendevano difficile ottenere notizie fresche sulla presenza dei giapponesi. L'arcipelago rivestiva anche una certa importanza strategica, visto che, dopo la perdita della Salomone, rappresentava il limite pi\u00f9 meridionale del perimetro di difesa allestito dai giapponesi nel Pacifico a protezione delle isole patrie: una minaccia potenziale ai collegamenti tra Stati Uniti e Australia, ma anche una posizione facilmente isolabile e attaccabile da parte degli Alleati; in aggiunta, le Gilbert si trovavano alla portata dei campi di volo allestiti dagli Alleati alle isole Ellice, e una volta occupate avrebbero funto da basi per i bombardieri destinati ad appoggiare gli sbarchi nelle Marshall.\nPiani e schieramenti.\nGalvanic, Flintlock e Catchpole.\nL'alta direzione strategica della campagna statunitense nelle Gilbert e nelle Marshall fu affidata da Nimitz all'ammiraglio Raymond Spruance, capo di stato maggiore e vicecomandante della Pacific Fleet. L'imminente campagna sarebbe stata impostata sulla base dei dettami della cosiddetta \"leapfrogging strategy\" (\"strategia del salto della rana\") gi\u00e0 sperimentata nel corso della campagna della Salomone: invece di assaltare e occupare ogni singola postazione tenuta dai giapponesi, processo dispendioso in termini di tempo e risorse da dedicarvi, gli statunitensi si sarebbero invece concentrati nel catturare poche posizioni chiave, dove allestire basi aeree e navali con cui appoggiare la successiva mossa offensiva; le isole rimaste in mano ai giapponesi sarebbero state aggirate e tagliate fuori, neutralizzando le loro capacit\u00e0 offensive con periodiche campagne di bombardamenti aerei e navali, rendendo inutile per il Giappone il loro possesso nel quadro generale della prosecuzione della guerra. La scelta degli obiettivi fu per\u00f2 oggetto di varie discussioni in seno all'alto comando statunitense.\nPer quanto riguardava l'invasione delle Gilbert (nome in codice: operazione Galvanic), l'atollo di Tarawa fu selezionato subito come obiettivo principale dell'attacco, in virt\u00f9 sia della presenza di un vasto campo di aviazione sia del suo ruolo simbolico, in quanto sede della precedente amministrazione coloniale britannica; una forza secondaria avrebbe occupato anche, in contemporanea all'assalto a Tarawa, il piccolo atollo di Apamama (o Abemama) pi\u00f9 a sud. L'ammiraglio King pretese di includere nel piano anche l'occupazione dell'isola di Nauru, 400 chilometri a ovest di Tarawa, ma Spruance oppose un rifiuto: l'isola aveva scarsa importanza strategica nel quadro delle operazioni in corso, e per la sua cattura sarebbe stato necessario impiegare almeno una divisione in pi\u00f9 con le relative risorse navali d'appoggio, rischiando di compromettere la riuscita dell'attacco principale a Tarawa. Dopo vari studi in merito, la conferenza di Pearl Harbor del settembre 1943 decret\u00f2 la cancellazione del piano di assalto a Nauru, sostituito invece con un'operazione pi\u00f9 ridotta volta all'occupazione dell'atollo di Makin nel nord delle Gilbert; l'inizio dell'operazione Galvanic fu quindi fissato per il novembre 1943.\nPi\u00f9 complicata fu la scelta degli obiettivi da assaltare nelle Marshall. Un primo piano presentato alla conferenza di Pearl Harbor indic\u00f2 come obiettivo dell'attacco l'atollo di Eniwetok, il pi\u00f9 occidentale dell'arcipelago e piuttosto distaccato dal resto delle isole tenute dai giapponesi: l'atollo era una posizione strategica, visto che costituiva un importante punto d'appoggio nella via di rifornimento aerea e navale che univa il Giappone alle Marshall. Fu inoltre consigliata l'occupazione dell'isola di Wake (a nord-est delle Marshall e piuttosto distante dall'arcipelago) e dell'isola di Kusaie (la pi\u00f9 orientale delle Caroline, a sud-ovest delle Marshall) con le loro basi aeree, tagliando fuori in pratica l'intera consistenza delle forze giapponesi schierate nelle Marshall. Nimitz si oppose al piano, ritenendo troppo pericoloso lasciarsi alle spalle forze giapponesi cos\u00ec consistenti, e l'operazione venne rivista. Il punto centrale dell'attacco fu quindi spostato sull'atollo di Kwajalein: posto quasi al centro geografico dell'arcipelago, la sua vasta laguna interna costituiva una base navale ideale per la prosecuzione delle operazioni nel Pacifico centrale. Nimitz incluse nel piano anche la presa degli atolli di Maloelap e Wotje, i pi\u00f9 vicini alle Hawaii: la loro occupazione unitamente a quella di Kwajalein avrebbe posto sotto controllo statunitense il 65% delle piste di aviazione esistenti nelle Marshall, rendendo pi\u00f9 semplice la neutralizzazione delle restanti basi aeree giapponesi; del piano originale venne mantenuta l'idea di occupare l'atollo di Eniwetok, azione che avrebbe costituito un'operazione secondaria da attuarsi dopo l'assalto principale agli altri tre atolli. La cattura di Kwajalein, Maloelap e Wotje (operazione Flintlock) venne quindi fissata per il gennaio 1944, mentre quella di Eniwetok (operazione Catchpole) fu inizialmente stabilita per il maggio seguente, salvo venire anticipata al marzo 1944 quando ci si rese conto che le difese giapponesi dell'atollo non erano cos\u00ec forti.\nLe dure lezioni apprese con l'attacco a Tarawa portarono a una rivisitazione di tutto il piano per l'operazione Flintlock: dopo aver appreso quanto le difese giapponesi potessero essere ostiche, suddividere le forze in un assalto a tre grossi atolli non appar\u00ec pi\u00f9 come una buona idea; tutto il progetto per Flintlock venne quindi rivisto, furono fatti diversi cambiamenti e gli obiettivi furono ridimensionati. L'intuizione fu che i giapponesi avrebbero fortificato per primi gli atolli pi\u00f9 vicini alle basi statunitensi nelle Hawaii, la cui conquista da parte degli statunitensi appariva quindi un obiettivo ovvio anche per il nemico; per ragioni simili venne scartata l'idea di occupare gli atolli pi\u00f9 vicini alle Gilbert come Jaluit e Mille, che i giapponesi avrebbero prevedibilmente rinforzato come risposta agli sbarchi statunitensi su Tarawa e Makin. Gli sbarchi su Maloelap e Wotje furono quindi cancellati dal piano e tutte le risorse concentrate sulla conquista di Kwajalein: l'atollo era bene addentro alle difese giapponesi e si riteneva che i nipponici non avessero ancora avuto il tempo di rafforzarne le difese allo stesso livello delle altre isole. Spruance si disse preoccupato per la decisione di abbandonare la conquista di Maloelap e Wotje e chiese che le due isole fossero attaccate prima di Kwajalein: la proposta venne respinta, visto che avrebbe fatto ritardare l'avvio dell'invasione di Kwajalein di almeno un mese. Alla fine Spruance ottenne che al piano venisse aggiunta l'occupazione dell'atollo di Majuro, posto tra Maloelap a nord e Mille a sud, che si riteneva fosse poco difeso visto che ospitava solo una modesta base per idrovolanti: una volta preso, su di esso potevano essere realizzati aeroporti da cui le forze statunitensi potevano proteggere la base navale di Kwajalein e portare attacchi agli altri atolli rimasti in mano ai giapponesi, oltre a rappresentare un utile ancoraggio avanzato per la flotta. Il nuovo piano (Flintlock II) fu quindi approvato il 20 dicembre 1943, con data di inizio fissata al 17 gennaio 1944, salvo venire posticipato alla fine del mese a causa di ritardi nel radunare le forze destinate all'operazione.\nIl piano di difesa giapponese.\nL'offensiva statunitense nel Pacifico centrale non giungeva inaspettata per i giapponesi. Spie alle Hawaii segnalavano gi\u00e0 dalla met\u00e0 di agosto 1943 il concentramento nella base di Pearl Harbor di truppe e vaste risorse navali statunitensi, informazioni confermate tra settembre e ottobre da missioni di ricognizione sulla base intraprese da idrovolanti lanciati da sommergibili; un'avvisaglia anche pi\u00f9 minacciosa fu l'incursione organizzata da Nimitz tra il 1\u00ba settembre e il 5 ottobre 1943, quando una flotta di portaerei veloci statunitensi colp\u00ec duramente le basi aeree giapponesi poste sulle isole di Marcus e Wake.\nIn queste circostanze i giapponesi dovevano al pi\u00f9 presto rafforzare le loro difese nel Pacifico a protezione della madrepatria, in particolare dopo la perdita delle Salomone e l'aggiramento della base di Rabaul, e il 30 settembre 1943 il gran quartier generale imperiale istitu\u00ec una nuova \"zona di difesa nazionale\" attraverso il Pacifico: soprannominata dagli Alleati \"Tojo Line\" (dal nome dell'allora capo del governo nipponico, il generale Hideki T\u014dj\u014d), la nuova linea di difesa partiva dalle coste meridionali delle Indie orientali olandesi, piegava a settentrione in corrispondenza della Nuova Guinea occidentale, proseguiva attraverso le Caroline facendo perno sul bastione di Truk e passava poi per gli arcipelaghi delle isole Marianne, isole Vulcano e isole Bonin pi\u00f9 a nord. Le posizioni ricomprese in questa linea dovevano essere fortificate e rinforzate, mentre un sistema di basi aeree sparse in profondit\u00e0 e in grado di supportarsi a vicenda avrebbe contenuto e logorato l'impatto del primo assalto degli statunitensi, dando tempo e modo alle portaerei e navi da battaglia della Flotta Combinata di intervenire per combattere la decisiva battaglia finale con la flotta nemica. Le Marshall e le Gilbert non erano ricomprese all'interno della \"Tojo Line\", ma non per questo furono abbandonate: i comandanti locali ricevettero anzi l'ordine di fortificarsi il pi\u00f9 possibile e di contendere le loro isole agli attacchi degli statunitensi, attuando un'azione dilatoria mentre proseguiva l'allestimento della nuova \"zona di difesa nazionale\".\nLa Marina giapponese stese piani di contingenza per far fronte ad attacchi nemici nella zona delle Gilbert e delle Marshall, prevedendo di inviare al contrattacco formazioni di sommergibili e bombardieri a lungo raggio a partire dalla base di Rabaul; gli incrociatori della 2\u00aa Flotta di base a Truk si sarebbero nel mentre posizionati nella zona a nord e ovest di Nauru, fungendo da esca per attirare la flotta statunitense pi\u00f9 vicina alle basi aeree nipponiche i cui bombardieri avrebbero decimato il nemico. Quasi nessuno tuttavia si illudeva sul fatto che, qualora gli statunitensi fossero sbarcati in forze, posizioni cos\u00ec periferiche come le Gilbert sarebbero state semplicemente abbandonate a s\u00e9 stesse, ma ci\u00f2 non fece venire meno la determinazione di truppe e comandanti l\u00ec dislocati: i giapponesi erano pronti a combattere per difendere ogni loro posizione.\nForze in campo.\nGli statunitensi.\nL'apertura di un fronte offensivo nel Pacifico centrale richiese una riorganizzazione della struttura di comando delle forze di Nimitz. Fino a quel momento le operazioni belliche statunitensi nella zona era state principalmente di natura controffensiva e incentrare sulla flotta, e quindi Nimitz le aveva gestite facendo affidamento esclusivamente sul preesistente stato maggiore della Pacific Fleet; i progettati sbarchi anfibi nelle Gilbert e nelle Marshall avrebbero invece visto l'attuazione di operazioni congiunte terrestri e navali, con il conseguente maggior coinvolgimento delle unit\u00e0 dell'Esercito. Ricevute il 20 luglio 1943 le direttive finali del JCS circa la conduzione della campagna, il 5 agosto Nimitz stabil\u00ec un comando operativo incaricato della pianificazione dell'operazione e della sua attuazione: la Central Pacific Force, affidata alla direzione dell'ammiraglio Spruance. Subordinati al quartier generale di Spruance vi erano tre sottocomandi operativi: la Fifth Amphibious Force agli ordini del contrammiraglio Richmond Turner, un veterano delle operazioni anfibie nel Pacifico meridionale, avrebbe diretto le operazioni di sbarco propriamente dette controllando tanto le navi da trasporto e da supporto quanto le truppe di terra dei Marine e dell'Esercito; la Fast Carrier Force del contrammiraglio Charles Alan Pownall avrebbe protetto e appoggiato a distanza le forze anfibie, riunendo il grosso delle portaerei della Pacific Fleet con le loro scorte di navi da battaglia e incrociatori; infine, la Defense and Shore-Based Air Force del contrammiraglio John H. Hoover avrebbe diretto le operazioni dei velivoli di base a terra, compresi i bombardieri a lungo raggio della Seventh Air Force dell'Aviazione dell'Esercito (USAAF).\nPer l'operazione Galvanic le forze del contrammiraglio Turner, designate complessivamente come Task Force 54 (TF 54), furono suddivise in due raggruppamenti principali: la Northern Attack Force o Task Force 52 sotto la direzione dello stesso Turner per Makin e la Southern Attack Force o Task Force 53 del contrammiraglio Harry Hill per Tarawa; le due forze da sbarco avevano una consistenza simile, con un gruppo di navi da trasporto per le truppe, un gruppo di navi da battaglia obsolete e incrociatori per il cannoneggiamento navale e un gruppo di portaerei di scorta per l'appoggio aereo ravvicinato. La flotta di portaerei del contrammiraglio Pownall (designata come Task Force 50) disponeva di quattro gruppi di portaerei di linea e leggere sostenute da divisioni di incrociatori e navi da battaglia moderne, di cui uno assegnato in appoggio a ognuna delle operazioni di sbarco e due in riserva pronti a contrastare attacchi navali giapponesi; in totale gli statunitensi mettevano in campo 36 unit\u00e0 da trasporto scortate e appoggiate da 107 navi da guerra, comprendenti 17 portaerei, 12 corazzate, 8 incrociatori pesanti, 4 incrociatori leggeri e 66 cacciatorpediniere. La minaccia di un intervento della flotta giapponese da Truk era ritenuta molto credibile, e pertanto il grosso delle risorse navali statunitensi come pure i comandanti principali (Spruance a bordo dell'incrociatore e Turner con insegna sulla nave da battaglia ) gravitavano nella zona di Makin, la pi\u00f9 vicina alle basi giapponesi nelle Marshall e nelle Caroline.\nLe operazioni a terra sarebbero state dirette al V Amphibious Corps (VAC) del generale dei Marine Holland Smith, subordinato al comando di Turner. Per l'operazione Galvanic Holland Smith, che seguiva l'operazione da bordo della nave da battaglia , disponeva di due divisioni: la 27th Infantry Division agli ordini del generale dell'Esercito Ralph C. Smith per l'azione a Makin, e la 2nd Marine Division del generale Julian C. Smith per la presa di Tarawa; la divisione di fanteria era un'unit\u00e0 inesperta, avendo trascorso la guerra fino a quel momento unicamente di guarnigione nelle Hawaii, mentre la divisione dei Marine era veterana della campagna di Guadalcanal anche se aveva dovuto essere riempita di rimpiazzi per ripianare le perdite subite. La 27th Division avrebbe impiegato solo una parte del suo organico per la presa di Makin, ovvero uno dei tre reggimenti della divisione (il 165th Infantry Regiment) supportato da un battaglione di artiglieria e uno di carri armati; la 2nd Marine Division avrebbe invece schierato a Tarawa l'intero suo organico: tre reggimenti di fanteria (2nd, 6th e 8th Marine), un reggimento di artiglieria (10th Marine) e uno di genieri (18th Marine), supportati da un battaglione di carri armati. Gli sbarchi a Tarawa avrebbero visto il primo massiccio impiego in un assalto anfibio dei Landing Vehicle Tracked (LVT), mezzi da trasporto corazzati e cingolati capaci di spostarsi dalle navi alle spiagge e di operare anche a terra: un intero battaglione di LVT era assegnato alla 2nd Marine Division. L'occupazione di Apamama fu demandata a un'unit\u00e0 di forze speciali, la compagnia da ricognizione anfibia del VAC (VAC Amphibious Reconnaissance Company), imbarcata a bordo del grosso sommergibile . In totale gli statunitensi schierarono marine e soldati dell'Esercito per l'operazione, supportati da 850 velivoli imbarcati sulle portaerei; altri 150 bombardieri pesanti dell'USAAF erano pronti a sostenere l'operazione decollando dalle basi nelle Ellice.\nIl contrammiraglio Turner e il generale Holland Smith rimasero al comando anche per la successiva operazione Flintlock, rispettivamente come comandante della forza navale di spedizione (Task Force 51) e come comandante delle unit\u00e0 a terra (VAC). La TF 51 si suddivideva in due forze d'attacco per lo sbarco all'atollo di Kwajalein, la Southern Attack Force o Task Force 52 agli ordini diretti di Turner per l'attacco all'isola di Kwajalein e la Northern Attack Force o Task Force 53 del contrammiraglio Richard L. Conolly per l'attacco alle isole congiunte di Roi-Namur; il capitano D. W. Loomis dirigeva un'unit\u00e0 separata (Task Group 51.2) per lo sbarco a Majuro, mentre la successiva operazione Catchpole a Eniwetok sarebbe stata condotta dalla Reserve Force o Task Group 51.1 del contrammiraglio Harry Hill. In totale la TF 51 metteva in campo 11 portaerei di scorta, 7 navi da battaglia obsolete, 12 incrociatori, 75 cacciatorpediniere, 46 navi da trasporto, 27 navi da carico, 5 Landing ship dock e 46 Landing Ship Tank. Ad appoggiare l'operazione infine vi era la flotta di portaerei veloci dell'ammiraglio Marc Mitscher (Task Force 58), con 12 portaerei di linea o leggere, 8 navi da battaglia moderne, 6 incrociatori e 34 cacciatorpediniere suddivisi in quattro gruppi d'attacco, pronta a fornire protezione aerea con i 750 velivoli imbarcati di cui disponeva; i bombardieri pesanti della Seventh Air Force avrebbero fornito ulteriore appoggio decollando dalle basi recentemente conquistate nelle Gilbert.\nMemori dell'esperienza di Tarawa, gli statunitensi raddoppiarono le forze da sbarco per l'invasione di Kwajalein, destinandovi due intere divisioni: la 4th Marine Division del generale Harry Schmidt, un'unit\u00e0 di nuova formazione, avrebbe assaltato le isole congiunte di Roi-Namur con i suoi tre reggimenti di fanteria (23rd, 24th e 25th Marine), un reggimento di artiglieria (14th Marine) e uno di genieri (20th Marine), appoggiati da un battaglione di carri armati; la 7th Infantry Division dell'Esercito, guidata dal generale Charles H. Corlett e reduce dalla campagna delle isole Aleutine, avrebbe invece condotto l'invasione dell'isola di Kwajalein con tre reggimenti di fanteria (17th, 32nd e 184th Infantry Regiment), quattro gruppi di artiglieria, un battaglione genieri e un battaglione di carri armati. Il numero di LVT fu notevolmente aumentato, con tre battaglioni (uno di mezzi da combattimento e due di mezzi da trasporto) che avrebbero appoggiato gli sbarchi alle dirette dipendenze del comando del VAC. Majuro sarebbe stata presa da un'unit\u00e0 \"ad hoc\" (Sundance Landing Force) composta dalla compagnia da ricognizione anfibia del VAC e un battaglione distaccato dal 106th Infantry Regiment della 27th Division; l'invasione di Eniwetok sarebbe stata invece condotta dalle riserve del VAC (Tactical Group 1 o TG 1), una brigata agli ordini del generale dei Marine Thomas E. Watson e composta dal 22nd Marine, dal resto del 106th Infantry Regiment e varie unit\u00e0 di artiglieria, genieri e mezzi corazzati di supporto. Il totale delle forze da sbarco comprendeva uomini tra soldati e marine.\nI giapponesi.\nDall'aprile 1943 il viceammiraglio Masami Kobayashi comandava la 4\u00aa Flotta della Marina giapponese, schierata nel Mandato del Pacifico meridionale; pi\u00f9 che una flotta nel vero senso della parola la 4\u00aa Flotta era un comando operativo, controllante relativamente poche unit\u00e0 navali (principalmente cacciatorpediniere, sommergibili e navi ausiliarie) ma piuttosto un vasto complesso di forze terrestri e aeree assegnate al presidio delle isole del Mandato, organizzate in unit\u00e0 denominate \"forze di base\". Gli arcipelaghi delle Marshall e, inizialmente, delle Gilbert erano sotto la responsabilit\u00e0 della 6\u00aa Forza di base, attivata nel marzo 1941 e il cui quartier generale, in origine a Wotje, era stato trasferito a Kwajalein nell'agosto 1941; il contrammiraglio Monz\u014d Akiyama assunse il comando della 6\u00aa Forza nel novembre 1943, giusto poco prima dell'inizio dell'offensiva statunitense. A causa della distanza da Kwajalein, nel febbraio 1943 le Gilbert (unitamente alle isole Nauru e Ocean) furono sottratte alla responsabilit\u00e0 della 6\u00aa Forza di base e assegnate alla nuova 3\u00aa Forza di base del contrammiraglio Saichir\u014d Tomonari, con sede su Tarawa; Tomonari diresse gran parte dell'opera di fortificazione di Tarawa, portata avanti poi dal suo successore, il contrammiraglio Keiji Shibasaki, che gli subentr\u00f2 nel settembre 1943. La 22\u00aa Flottiglia aerea dell'Aviazione di Marina giapponese, comandata dal viceammiraglio Sunichi Kira, era responsabile delle operazioni di volo nelle Marshall, ma a seguito delle forti perdite riportate nella campagna delle Gilbert fu ritirata nelle Marianne all'inizio di dicembre 1943; la protezione aerea delle Marshall fu quindi assunta dalla 24\u00aa Flottiglia aerea del contrammiraglio Michiyuki Yamada, giunta di rinforzo dal Giappone nel tardo novembre 1943.\nLa difesa di Tarawa faceva perno su due unit\u00e0 della Kaigun Tokubetsu Rikusentai (letteralmente \"Forza speciale navale da sbarco\" o KTR), ovvero il corpo di fanteria di marina giapponese: la 6\u00aa KTR \"Yokosuka\" (ridenominata \"3\u00aa Forza navale speciale di base\" dopo essere stata trasformata in un'unit\u00e0 di guarnigione) e la 7\u00aa KTR \"Sasebo\", due battaglioni autonomi di circa - effettivi dotati di artiglieria propria; vi era anche un distaccamento corazzato con quattordici carri armati leggeri Type 95 Ha-Go, e pi\u00f9 di 80 pezzi di artiglieria (dai cannoni controcarro da a quattro grossi cannoni antinave da ) guarnivano le difese. Il resto delle truppe apparteneva a due unit\u00e0 di costruzioni della Marina (comprendenti anche un nutrito contingente di operai coreani) oltre a circa 400 uomini del personale di terra della base aerea, tutti sommariamente addestrati all'uso delle armi di fanteria; in totale gli effettivi dislocati su Tarawa ammontavano a circa o militari. La quasi totalit\u00e0 degli uomini del contrammiraglio Shibasaki era concentrata sull'isola di Betio, dove aveva sede il campo di volo e da cui si dominava l'accesso alla laguna interna di Tarawa; l'isola fu pesantemente fortificata: lungo tutta la costa furono realizzati capisaldi, trincee, casematte, postazioni di artiglieria e per mitragliatrici, in gran parte mimetizzate e ricoperte di cemento armato o sabbia corallina che si dimostrarono capaci di resistere al fuoco diretto di granate e bombe. Le fortificazioni erano disposte in modo da garantire campi di tiro incrociati sulle spiagge e il tratto di mare dietro di esse; una palizzata di tronchi e una doppia fila di filo spinato correvano lungo la spiaggia unitamente a fossati anticarro scavati nell'interno, e altri ostacoli sommersi erano stati aggiunti a quello, gi\u00e0 rilevante, rappresentato dalla barriera corallina. Le altre isole delle Gilbert erano invece molto meno presidiate: Makin aveva una guarnigione di 800 uomini (di cui solo 200 \"rikusentai\", il resto truppe delle costruzioni e personale di aviazione) con tre carri leggeri Type 95 e pochi pezzi di artiglieria leggera, mentre le altre isole avevano solo modesti distaccamenti di vigilanza.\nPer la difesa delle Marshall la 6\u00aa Forza di base impiegava un gran miscuglio di distaccamenti di \"rikusentai\", unit\u00e0 di presidio statico, batterie di artiglieria costiera e antiaerea, operai delle costruzioni e personale di terra dell'aviazione e delle basi navali, oltre a militari casualmente di passaggio o sbandati da altri reparti; per quanto non mancassero truppe da combattimento propriamente dette, il grosso del personale di retrovia e degli operai delle costruzioni aveva un valore bellico molto basso se non nullo. Il supporto aereo era scarso, visto che la 24\u00aa Flottiglia aerea aveva, nel dicembre 1943, appena 130 velivoli efficienti disseminati negli aeroporti delle Marshall. Il livello delle fortificazioni negli atolli pi\u00f9 interni come Kwajalein ed Eniwetok era relativamente basso, visto che queste postazioni erano intese pi\u00f9 come centri logistici di retrovia piuttosto che come piazzeforti sulla linea del fronte; come rilev\u00f2 un ufficiale giapponese dopo la guerra, vi erano discussioni in seno al comando nipponico se, dopo le Gilbert, gli statunitensi sarebbero sbarcati su Jaluit, Mille o piuttosto Wotje, ma fondamentalmente nessuno arrivava a pensare che il nemico avrebbe invece colpito Kwajalein nel bel mezzo dell'arcipelago. Su Kwajalein ed Eniwetok furono realizzati vari capisaldi composti da gruppi di trincee, casematte e postazioni di mitragliatrici, ma le costruzioni in cemento armato erano scarse e distanziate, come pochi erano gli sbarramenti anticarro o di filo spinato; nessuna di queste fortificazioni raggiungeva il livello di complessit\u00e0 di quelle di Tarawa. I giapponesi ritennero che gli statunitensi sarebbero sbarcati dal lato delle isole rivolto verso l'oceano, dove la barriera corallina era pi\u00f9 stretta e vicina alla costa, in modo che i mezzi da sbarco potessero avvicinarsi il pi\u00f9 possibile riducendo il tempo passato allo scoperto dei reparti imbarcati: di conseguenza, il grosso delle difese era concentrato lungo la costa che si affacciava sull'oceano mentre il tratto rivolto verso la laguna interna era pi\u00f9 sguarnito. La concentrazione di artiglieria era bassa: le isole di Roi, Namur, Kwajalein ed Eniwetok avevano ciascuna una coppia di cannoni da 127 o a impiego antinave e antiaereo, ma per il resto vi erano solo pochi pezzi di artiglieria da campagna in calibro 80 o e cannoni controcarro da .\nL'Esercito imperiale giapponese non aveva alcun comando superiore dedicato per la zona delle Marshall, e i reparti dislocati nell'arcipelago rispondevano ai comandi della Marina. A partire dal settembre 1943 si era assistito a un progressivo rafforzamento della presenza di unit\u00e0 dell'Esercito nelle Marshall, prima piuttosto scarsa, ma anche cos\u00ec i reparti inviati nell'arcipelago erano di piccola consistenza, in generale distaccamenti di formazioni pi\u00f9 grandi dislocate altrove. L'eccezione pi\u00f9 rilevante era la 1\u00aa Brigata anfibia del generale Yoshimi Nishida: in origine un'unit\u00e0 di guarnigione dislocata in Cina per operazioni di controguerriglia, era stata trasferita a Eniwetok all'inizio del gennaio 1944 con un organico di tre battaglioni di fanteria (uno dei quali distaccato su Kwajalein) dotati di proprie sezioni di artiglieria autonome, una compagnia di genieri e un distaccamento corazzato dotato di nove carri leggeri Type 95. In totale, al momento dell'offensiva statunitense i giapponesi avevano nelle Marshall circa uomini tra personale della Marina e dell'Esercito.\nLa campagna delle Gilbert.\nL'apertura della campagna.\nLe operazioni statunitensi nelle Gilbert iniziarono il 18 settembre 1943, quando bombardieri B-24 Liberator della Seventh Air Force partiti da Funafuti nelle Ellice martellarono la base aerea giapponese sull'isola di Betio, mentre contemporaneamente una seconda formazione di B-24 decollata da Guadalcanal colpiva la base aerea giapponese di Nauru; velivoli da ricognizione accompagnavano i bombardieri per scattare istantanee aggiornate della situazione a Tarawa. Nel frattempo, l'ammiraglio Pownall port\u00f2 una forza di tre portaerei a tiro delle Gilbert scatenando, quello stesso 18 settembre, una serie di sei attacchi aerei contro Betio, dove tutte le strutture visibili furono bombardate o mitragliate; altri attacchi dei velivoli delle portaerei colpirono le basi giapponesi su Makin e Apamama. Mentre le portaerei di Pownall si ritiravano, una nuova incursione dei B-24 dell'USAAF colp\u00ec Tarawa il 19 settembre; nonostante il violento fuoco antiaereo incontrato e l'intervento di alcuni caccia giapponesi, solo cinque velivoli statunitensi andarono perduti in queste incursioni. Gli aviatori statunitensi ritennero di aver inflitto danni considerevoli alle strutture su Betio, ma in realt\u00e0 poche postazioni giapponesi furono neutralizzate in maniera permanente e il grosso delle fortificazioni sopravvisse intatto ai bombardamenti; gli attacchi obbligarono tuttavia i giapponesi a interrompere ulteriori lavori di fortificazione (in particolare la posa di mine e ostacoli sommersi dal lato della laguna), e il contrammiraglio Shibasaki decise di privarsi dei pochi velivoli rimasti operativi nell'atollo rimandandoli alle Marshall, visto che non si poteva pi\u00f9 assicurarne la protezione. Tra il 5 e il 6 ottobre, invece, una formazione di portaerei statunitensi colp\u00ec violentemente la base aerea giapponese di Wake, lasciandola gravemente danneggiata e distruggendo al suolo o in volo non meno di 67 velivoli nemici.\nQuesti primi attacchi aerei misero in allerta i comandi nipponici che una grossa operazione stava per prendere vita nel settore delle Gilbert, e la Flotta Combinata ancorata a Truk fu mobilitata: mettendo assieme le unit\u00e0 della 1\u00aa, 2\u00aa e 3\u00aa Flotta l'ammiraglio Mineichi K\u014dga poteva allineare una discreta forza da combattimento comprendente tre portaerei, sei navi da battaglia, undici incrociatori pesanti, tre incrociatori leggeri e svariati cacciatorpediniere, ma doveva anche coprire tanto il settore del Pacifico centrale quanto quello del Pacifico sud-occidentale, dove le offensive degli Alleati erano in pieno svolgimento. In settembre e ottobre la Flotta Combinata sort\u00ec due volte da Truk nel tentativo di ingaggiare le portaerei statunitensi segnalate al largo delle Gilbert e di Wake, ma senza esito; dopo questi inutili colpi a vuoto, l'attenzione di K\u014dga fu attirata sul settore meridionale, dove il 1\u00ba novembre i reparti statunitensi di MacArthur sbarcarono a Capo Torokina dando inizio alla conquista della strategica isola di Bougainville. K\u014dga distacc\u00f2 a terra a Rabaul 173 velivoli delle sue portaerei per contrastare i continui attacchi aerei degli Alleati sulla base, ma questa formazione fu in breve tempo decimata perdendo nell'arco di due settimane due terzi della sua forza. Cosa anche pi\u00f9 grave, gli incrociatori della 2\u00aa Flotta dell'ammiraglio Takeo Kurita furono inviati con urgenza a Rabaul per controbattere alle operazioni anfibie degli statunitensi a Bougainville, ma il 5 novembre la formazione fu colpita in porto da una serie di incursioni dei velivoli statunitensi ritrovandosi con gran parte delle sue unit\u00e0 troppo danneggiata per poter prendere parte ad altre operazioni. Con le portaerei di fatto ritirate dalle operazioni a seguito della grave carenza di velivoli e piloti addestrati e gli incrociatori della 2\u00aa Flotta fuori dai giochi, ci\u00f2 che restava della Flotta Combinata non poteva pi\u00f9 rischiare di uscire da Truk per mancanza di copertura; il principale elemento di supporto alle esposte guarnigioni giapponesi nelle Gilbert fu quindi di fatto neutralizzato prima ancora che la vera battaglia avesse inizio.\nA partire dal 13 novembre i B-24 dell'USAAF decollati dalle Ellice lanciarono una serie di incursioni quotidiane contro Tarawa, estendendo poi le operazioni anche alle basi giapponesi su Mille, Kwajalein, Jaluit e Maloelap nelle Marshall; in totale, tra il 13 e il 17 novembre gli statunitensi sferrarono 141 incursioni contro le basi giapponesi nella zona con circa 173 tonnellate di bombe sganciate. Il 18 novembre furono le portaerei di Pownall a tornare in azione, sferrando per tutto il giorno una serie di attacchi contro Nauru che videro lo sgancio di non meno di 90 tonnellate di bombe; la base aerea giapponese sull'isola fu pesantemente danneggiata e una decina di velivoli nipponici distrutta al suolo o in volo. Il 19 novembre la campagna di bombardamenti preliminari raggiunse il suo culmine, con una serie di incursioni simultanee dei B-24 contro Nauru, Tarawa e Makin; contemporaneamente, le portaerei di Pownall si schierarono a nord delle Gilbert e colpirono ripetutamente tanto Tarawa e Makin quanto Jaluit e Mille nelle Marshall: la pista di aviazione di Mille venne messa fuori uso e sette velivoli furono distrutti al suolo. Mentre gli attacchi aerei continuavano, a mezzogiorno una formazione di incrociatori si avvicin\u00f2 alle coste di Betio e martell\u00f2 le installazioni giapponesi con i suoi grossi calibri, infliggendo vari danni.\nLa presa di Tarawa.\nL'assalto anfibio a Tarawa fu, per stessa successiva ammissione dei comandi statunitensi, un campionario di errori. I primi elementi della flotta d'invasione delle Gilbert lasciarono le Hawaii il 31 ottobre, con il corpo centrale che prese il mare da Pearl Harbor a partire dal 10 novembre mentre gli elementi anfibi diretti a Betio salpavano da \u00c9fat\u00e9 nelle Ellice il 13 novembre; la forza giunse in vista di Tarawa la mattina del 20 novembre, iniziando subito i preparativi per lo sbarco. Venne deciso di far sbarcare le unit\u00e0 della 2nd Marine Division direttamente su Betio dal lato della costa rivolto verso la laguna interna, su tre spiagge poste sulla riva nord dell'isola: il generale Julian Smith voleva portare a terra tutti e tre i suoi reggimenti di fanteria, ma ricevette l'ordine di trattenerne uno a bordo delle navi come riserva per l'intero VAC, lasciando le forze d'assalto con solo una superiorit\u00e0 numerica di due contro uno sui difensori giapponesi, pericolosamente troppo leggera. Altri errori furono compiuti durante il bombardamento di artiglieria preliminare, che Nimitz stesso volle ridotto a sole tre ore subito prima degli sbarchi al fine di conservare la sorpresa strategica su tutta l'operazione. I bombardieri della Seventh Air Force, che dovevano aprire l'azione, non giunsero per una serie di disguidi, mentre il cannoneggiamento scatenato da corazzate e incrociatori, bench\u00e9 all'apparenza piuttosto distruttivo, si rivel\u00f2 inefficace: si scopr\u00ec in seguito che le navi erano posizionate troppo vicino alla costa e che, a causa della bassa traiettoria, molte granate erano rimbalzate sul terreno per andare a esplodere dalla parte opposta dell'isola. L'onda d'urto delle bordate dei cannoni fece saltare le apparecchiature radio della \"Maryland\", tagliando fuori in pratica l'intero comando della task force dai contatti con i reparti sbarcati.\nUn grave errore fu la decisione di sospendere il bombardamento dopo appena mezz'ora, perch\u00e9 le navi da trasporto, trascinate dalla corrente mentre facevano scendere gli uomini sui mezzi da sbarco, si erano venute a ritrovare dentro il raggio di tiro dell'artiglieria costiera giapponese: l'interruzione diede al contrammiraglio Shibasaki un lasso di tempo sufficiente per spostare uomini e armamenti dalla costa meridionale di Betio a quella settentrionale, rafforzando le difese nei punti da sbarco verso cui si dirigevano gli statunitensi. Mentre il cannoneggiamento riprendeva, i mezzi da sbarco statunitensi entrarono nella laguna di Tarawa predisponendosi per la corsa finale di 4,5 chilometri alla volta di Betio; a questo punto il bombardamento proveniente dalle navi venne interrotto: si voleva evitare di sollevare troppo fumo e di colpire per errore gli stessi mezzi da sbarco in avvicinamento dal lato opposto dell'isola, ma ci\u00f2 diede ai giapponesi altri dieci minuti di respiro per riorganizzarsi e puntare le armi sulle truppe in arrivo. Le prime tre ondate di marine giunsero a bordo degli LVP, i cui cingoli erano pi\u00f9 che in grado di scalare la barriera corallina, ma le successive ondate erano imbarcate su normali mezzi da sbarco a fondo piatto che necessitavano di un fondale sufficientemente profondo per poter procedere. I pianificatori statunitensi ignorarono le segnalazioni di un ex ufficiale britannico circa l'andamento delle maree nella laguna di Betio, con il risultato che, invece di avere un fondale profondo un metro e mezzo come ci si attendeva, i mezzi da sbarco finirono con il bloccarsi contro la barriera corallina, che in quel periodo del giorno affiorava in buona parte dal pelo dell'acqua: i marine dovettero quindi scendere e procedere per mezzo chilometro a guado nell'acqua, mentre i giapponesi aprivano il fuoco con tutte le loro armi.\nLo sbarco fu un'esperienza terrificante per i marine: dalle loro fortificazioni rimaste quasi intatte i giapponesi scatenarono un pesante fuoco di mitragliatrici e artiglieria, mentre gli statunitensi tentavano di trovare un riparo lungo una spiaggia completamente piatta e spoglia; le coste di Betio si ricoprirono ben presto di veicoli fuori uso e uomini morti e feriti: circa met\u00e0 delle perdite statunitensi complessive a Tarawa fu registrato nella sola fase di sbarco del primo giorno. Gran parte degli apparecchi radio fu resa inutilizzabile dal contatto con l'acqua marina, mentre solo uno dei tre comandanti di battaglione impegnati nell'assalto iniziale riusc\u00ec a mettere piede sull'isola e a predisporre un improvvisato posto di comando; gli statunitensi rimasero anche senza acqua potabile, visto che per un errore di pianificazione essa fu trasportata a terra in fusti di carburante non adeguatamente puliti, divenendo imbevibile. I marine dovettero neutralizzare uno per uno i capisaldi giapponesi, intagliandosi lentamente due strette teste di ponte lungo la costa nord di Betio in cui, entro sera, si ammassarono circa uomini con poche armi di supporto; solo il riuscito sbarco di un pugno di carri armati M4 Sherman in configurazione anfibia e il continuo fuoco d'appoggio di navi e aerei alleviarono la situazione degli statunitensi.\nIl punto di svolta della battaglia si verific\u00f2 nel pomeriggio di quello stesso 20 novembre, quando alcuni marine avvistarono un gruppo di ufficiali giapponesi allo scoperto, chiamando contro di loro il fuoco delle navi al largo: il bombardamento uccise cos\u00ec il contrammiraglio Shibasaki e buona parte del suo stato maggiore, privando i reparti giapponesi del loro energico comandante proprio nel momento pi\u00f9 critico della battaglia. Ci sono pochi dubbi sul fatto che, se Shibasaki fosse stato vivo, i giapponesi avrebbero sferrato un violento contrattacco contro la testa di ponte dei marine al calare del buio, rischiando di mettere in crisi l'intera operazione di sbarco; senza il loro comandante in capo, invece, le unit\u00e0 giapponesi si dimostrarono disorganizzate e demoralizzate, e i contrattacchi sferrati nella notte tra il 20 e il 21 novembre furono pochi e frammentati. Il mancato contrattacco consent\u00ec ai marine di consolidare le loro posizioni e di riprendere gli sbarchi dalla mattina del 21 novembre, aprendo una nuova testa di ponte sulla costa occidentale dell'isola; i combattimenti furono ancora duri e sanguinosi, con i giapponesi asserragliati nelle loro fortificazioni e disposti a combattere fino alla morte, ma l'esito della battaglia non fu pi\u00f9 in dubbio.\nL'avanzata prosegu\u00ec nella giornata del 22 novembre, nel corso della quale gli statunitensi si assicurarono il controllo dei due terzi dell'isola; molti soldati giapponesi tagliati fuori, piuttosto che arrendersi, scelsero di suicidarsi. Un'ultima carneficina si verific\u00f2 nella notte tra il 22 e il 23 novembre, quando i resti della guarnigione nipponica sferrarono un imponente \"attacco banzai\" lungo tutto il fronte tenuto dai marine: i combattimenti proseguirono fino all'alba, con scontri sanguinosi anche corpo a corpo, fino a che l'attacco fu respinto sotto un diluvio di fuoco di artiglieria statunitense. I giorni successivi videro ancora duri scontri per l'eliminazione delle ultime sacche di resistenza giapponesi nella met\u00e0 orientale dell'isola; l'ultimo caposaldo nipponico fu neutralizzato nella mattina del 24 novembre, e alle 12:00 l'isola fu dichiarata \"sicura\". Nel frattempo, fin dal 21 novembre reparti statunitensi avevano preso terra sulle altre isole minori dell'atollo di Tarawa, mettendole in sicurezza dopo aver eliminato i pochi distaccamenti di vigilanza giapponesi l\u00ec presenti; l'ultima isola, Na'a, fu dichiarata sicura la mattina del 27 novembre, sancendo la fine della battaglia.\nLa battaglia di Tarawa fu sanguinosa. Per conquistare un minuscolo isolotto dalla superficie di poco pi\u00f9 di 1,5\u00a0km\u00b2, in quattro giorni di battaglia i marine lasciarono sul terreno 990 morti e feriti e vittime di stress da combattimento, per un totale di perdite; la Marina e le forze aeree ebbero altri 300 tra morti e feriti. Intere unit\u00e0 risultarono decimate e i due reggimenti che avevano guidato l'invasione, il 2nd e l'8th Marine, ebbero un tasso di caduti pari al 35% degli effettivi; il battaglione trattori anfibi aggregato alla divisione ebbe il 49% del proprio personale messo fuori combattimento, e dei 125 LVT impegnati ben 72 furono distrutti durante lo sbarco. La guarnigione nipponica fu spazzata via: i caduti finali ammontarono a circa uomini, pari al 97% degli effettivi che avevano iniziato la battaglia; solo 17 giapponesi (in gran parte feriti) e 129 operai coreani si consegnarono vivi agli statunitensi.\nMakin e Apamama.\nMentre i marine iniziavano l'assalto a Betio, quello stesso 20 novembre 1943 la Northern Attack Force del contrammiraglio Turner diede l'assalto all'atollo di Makin con i reparti della 27th Infantry Division dell'Esercito: preceduti da un intenso bombardamento di artiglieria e aerei, quella mattina due battaglioni del 165th Regiment sbarcarono sull'isola principale di Butaritari dal lato dell'oceano, mentre pi\u00f9 tardi nel pomeriggio il terzo battaglione del reggimento prese terra dal lato della laguna. Si ripeterono parte degli errori commessi a Tarawa, in particolare l'errato calcolo delle maree che port\u00f2 i mezzi da sbarco a incagliarsi sulla barriera corallina obbligando i soldati a bordo a percorrere gli ultimi metri a guado, circostanza aggravata dallo scarso numero di LVT assegnati all'operazione; la guarnigione giapponese era tuttavia molto pi\u00f9 ridotta e dotata di difese molto meno strutturate che a Betio, e le scene del sanguinoso sbarco dei marine non si ripeterono. La discesa a terra delle unit\u00e0 dell'Esercito fu portata a termine con perdite scarse, ma non appena gli statunitensi mossero nell'interno dell'isola si imbatterono nelle principali difese giapponesi e l'avanzata entr\u00f2 in stallo; il ritmo delle operazioni procedette lentamente anche per l'inesperienza al combattimento delle truppe impegnate, visto che i reparti della 27th Division erano stati sino a quel momento impiegati solo in ruoli di guarnigione.\nNonostante una schiacciante superiorit\u00e0 numerica ( soldati contro i circa 800 uomini della guarnigione giapponese), agli statunitensi occorsero quattro giorni di scontri prima di poter dichiarare Makin \"sicura\" il 23 novembre, quando il piano originario prevedeva non pi\u00f9 di un giorno per mettere in sicurezza l'atollo. Questo ritardo provoc\u00f2 notevoli dissapori tra il comandante del VAC Holland Smith e quello della 27th Division Ralph Smith, con il primo che accus\u00f2 il secondo di mancanza di aggressivit\u00e0: lo scontro tra i due comandanti tracci\u00f2 una frattura nei rapporti tra Marine ed Esercito che sarebbe proseguita fino agli ultimi giorni della guerra. Ancora una volta fu necessario espugnare una per una le postazioni tenute dalla guarnigione giapponese, finita completamente distrutta: gli statunitensi catturarono solo 105 soldati nemici vivi, tutti tranne uno operai coreani dei reparti da costruzione. Le perdite del 165th Regiment ammontarono a 66 caduti e 187 feriti.\nLa temuta opposizione aeronavale giapponese agli sbarchi statunitensi nelle Gilbert fu, nel concreto, alquanto modesta. Dopo gli attacchi aerei preparatori statunitensi del 19 novembre su Nauru e Tarawa, il viceammiraglio Kira fece alzare i ricognitori della 22\u00aa Flottiglia localizzando le portaerei statunitensi a sud di Tarawa nelle ultime ore del giorno; aerei giapponesi di base a Nauru si alzarono in volo il 20 novembre per tentare un attacco alla Southern Attack Force del contrammiraglio Hill schierata attorno a Tarawa, ma otto apparecchi nipponici furono abbattuti dalle pattuglie aeree statunitensi senza essere riusciti nemmeno ad avvicinarsi alle navi statunitensi. Nel mentre, la 22\u00aa Flottiglia aerea mobilit\u00f2 tutti gli apparecchi di base nelle Marshall per tentare nuovi assalti alla flotta statunitense a Tarawa, anche se con una certa mancanza di coordinazione che port\u00f2 ad attacchi frammentati e intermittenti da parte di formazioni poco numerose, subendo nuovamente pesanti perdite a causa del fuoco dei caccia e dell'antiaerea della US Navy; un aerosilurante giapponese riusc\u00ec tuttavia a centrare con un siluro la poppa della portaerei leggera , che dovette interrompere l'azione e rientrare alla base per le riparazioni. Gli attacchi aerei giapponesi proseguirono intermittenti anche nei giorni successivi, ma senza causare danni di rilievo alla flotta statunitense; un'ultima azione di massa fu tentata il 5 dicembre contro le portaerei statunitensi ormai in fase di ritirata dalle Gilbert, ma nonostante l'impiego di 28 bombardieri scortati da 37 caccia nessuna nave venne colpita. Dopo questa data l'attivit\u00e0 aerea giapponese nelle Gilbert si ridusse a occasionali raid notturni di disturbo contro le postazioni nemiche a Tarawa e Makin; fino alla fine del dicembre 1943 le forze aeree giapponesi lanciarono 746 sortire nella zona delle Gilbert, perdendo non meno di 85 velivoli.\nIl contributo della flotta giapponese alla difesa delle Gilbert fu ridotto. Dopo la notizia dei primi sbarchi, l'ammiraglio K\u014dga distacc\u00f2 da Truk alle Marshall alcune formazioni di velivoli delle portaerei della Flotta Combinata, ma queste ultime non uscirono dalla loro base; tre incrociatori leggeri, scortati da distanza da altri tre incrociatori e sei cacciatorpediniere, furono inviati il 22 novembre a Ponape nelle Caroline per imbarcare un contingente di soldati dell'Esercito con cui tentare di rinforzare la postazione di Tarawa: la formazione raggiunse Kwajalein il 25 novembre, ma informata che Betio era ormai capitolata sbarc\u00f2 le truppe a Milli e rientr\u00f2 alla base. Sommergibili giapponesi schierati nel Pacifico meridionale furono inviati in tutta fretta a operare nella zona delle Gilbert, ma degli otto battelli impiegati ben sei furono colati a picco dai cacciatorpediniere statunitensi; il sommergibile \"I-175\" riusc\u00ec tuttavia a trovare un varco nello schermo di unit\u00e0 statunitensi e il 24 novembre centr\u00f2 con un siluro la portaerei di scorta , che operava con la flotta al largo di Makin: colpita nel deposito delle munizioni, la nave esplose e affond\u00f2 con la perdita di 644 membri dell'equipaggio tra cui il contrammiraglio Henry Mullinnix, comandante del gruppo di sostegno del quale la portaerei faceva parte. Sommando anche le perdite (43 morti e 19 feriti) causate dall'esplosione accidentale di una delle torri di artiglieria della nave da battaglia durante il bombardamento preliminare del 20 novembre, la presa di Makin cost\u00f2 agli statunitensi quasi lo stesso numero di caduti della guarnigione giapponese.\nLa cattura del piccolo atollo di Apamama non fu invece una grande impresa per gli statunitensi. Sfuggito senza danni a un attacco per errore di un cacciatorpediniere statunitense, il sommergibile \"Nautilus\" giunse in vista dell'atollo la mattina del 21 novembre e mise a terra i 78 uomini della compagnia da ricognizione del VAC con dei gommoni gonfiabili. Il sommergibile forn\u00ec fuoco di appoggio di artiglieria mentre i marine ispezionavano e sgombravano le sei isole dell'atollo; i superstiti della piccola guarnigione giapponese, forte di non pi\u00f9 di 25 uomini, si suicidarono e per il 25 novembre Apamama fu dichiarata sicura.\nLa campagna delle Marshall.\nMosse preliminari.\nNimitz e il suo stato maggiore visitarono Betio pochi giorni dopo la sua cattura, e rimasero impressionati dal livello di distruzione che vi trovarono; tutto il piano dell'operazione Galvanic venne spietatamente esaminato per mettere in luce ogni singolo difetto che lo aveva caratterizzato, in modo che non si ripresentasse. L'avvio dell'operazione Flintlock fu posticipato per dare modo ai pianificatori di rivedere tutti i dettagli dell'azione alla luce dell'esperienza riportata con l'invasione delle Gilbert: la versione revisionata del piano fu approvata il 5 gennaio 1944, e il 13 gennaio seguente i primi elementi della forza di invasione lasciarono la California con a bordo i reparti della 4th Marine Division, dando inizio a una traversata di quasi chilometri alla volta di Kwajalein, l'assalto anfibio a pi\u00f9 lunga distanza mai tentato prima. Il resto della Task Force 51 del contrammiraglio Turner si mise in moto dalle Hawaii tra il 22 e il 23 gennaio con a bordo i reparti della 7th Division dell'Esercito.\nLa preparazione dell'invasione delle Marshall aveva intanto avuto inizio ai primi di dicembre 1943: le isole erano gi\u00e0 state attaccate in precedenza dai bombardieri della Seventh Air Force, ma dovendo decollare dalle lontane Ellice i B-24 dovevano rinunciare a parte del loro carico di bombe in favore di carburante aggiuntivo; con la disponibilit\u00e0 di nuove piste di aviazione nelle Gilbert i bombardieri dell'USAAF potevano invece operare al massimo del loro potenziale bellico, oltre che essere scortati da caccia e velivoli da ricognizione. A partire dal 4 dicembre 1943, e poi per tutto il mese di gennaio 1944, i velivoli statunitensi divennero una presenza costante nei cieli delle Marshall: inizialmente gli attacchi si concentrarono sui grandi aeroporti giapponesi di Mille e Maloelap, dove le locali forze aeree nipponiche furono praticamente spazzate via e le piste rese inservibili; attacchi meno pesanti presero di mira le basi giapponesi di Jaluit e Wotje, mentre Kwajalein ricevette solo nove attacchi tra dicembre e gennaio per opera dei velivoli dell'USAAF. Nel frattempo, il 4 dicembre due gruppi di portaerei statunitensi lanciarono una violenta incursione aerea sulle basi giapponesi a Kwajalein e Wotje: molti velivoli giapponesi furono distrutti al suolo o in volo, mentre nella laguna di Kwajalein sette navi da carico furono colate a picco e gli incrociatori \"Nagara\" e \"Isuzu\" danneggiati dalle bombe statunitensi; in un contrattacco notturno un aerosilurante nipponico riusc\u00ec tuttavia a piazzare un siluro sulla portaerei , obbligandola a rientrare alla base per riparare i danni. Senza il supporto delle portaerei della Flotta Combinata gli ammiragli nipponici si resero conto che era insensato sfidare in mare la potenza statunitense, e il 7 dicembre tutte le navi giapponesi in condizione di farlo lasciarono gli ancoraggi delle Marshall per rientrare a Truk; da allora, solo i sommergibili e pochi bastimenti leggeri giapponesi tentarono ancora di navigare verso le Marshall per recapitare rifornimenti.\nLa grande flotta d'invasione statunitense si present\u00f2 nelle acque delle Marshall il 29 gennaio 1944. I velivoli della flotta portaerei veloci dell'ammiraglio Marc Mitscher (Task Force 58) lanciarono una nuova serie di pesanti incursioni sulle piste di aviazione giapponesi, mentre nella notte tra il 29 e il 30 gennaio furono i grossi calibri delle navi da battaglia statunitensi a battere sistematicamente le basi aeree nipponiche; le capacit\u00e0 della 24\u00aa Flottiglia aerea nipponica furono in pratica completamente neutralizzate prima ancora che la battaglia avesse inizio. Mentre i bombardamenti preliminari continuavano, alle 23:00 del 30 gennaio il Task Group 51.2 si avvicin\u00f2 alle coste dell'atollo di Majuro ed elementi della compagnia di ricognizione anfibia del VAC scesero a terra sull'isolotto di Catalin: fu la prima invasione statunitense di un territorio posseduto dal Giappone da prima della guerra. La cattura dell'atollo di Majuro da parte degli statunitensi non fu di nessuna difficolt\u00e0, visto che la base per idrovolanti che vi si trovava era stata abbandonata dai giapponesi un anno prima: l'unico soldato nipponico presente nell'atollo fu fatto prigioniero. La piccola forza di invasione fu sostituita poco dopo da un contingente di occupazione e dai \"seabees\" della US Navy, che in campo a due settimane realizzarono su Majuro un aeroporto, una pista secondaria per i caccia e un ancoraggio per la flotta. Nei mesi seguenti sommergibili statunitensi evacuarono su Majuro molti nativi delle Marshall dalle isole rimaste in mano ai giapponesi, misura volta sia a metterli in salvo dai continui bombardamenti che sarebbero stati condotti sulle basi nipponiche sia a privare il nemico di un'utile forza lavoro.\nLa cattura di Kwajalein.\nLa Northern Attack Force giunse in vista delle isole congiunte di Roi e Namur, nella parte nord dell'atollo di Kwajalein, poco prima dell'alba del 31 gennaio. Le lezioni di Tarawa erano state apprese: invece di assaltare direttamente il loro obiettivo, gli statunitensi occuparono come prima cosa una serie di isolette poste a sud-ovest e sud-est di Roi-Namur, presidiate solo da piccoli distaccamenti di vigilanza giapponesi che furono rapidamente spazzati via; su queste isole gli statunitensi sbarcarono i rifornimenti per la forza d'invasione, liberando parte delle navi da trasporto e semplificando la catena logistica, oltre a piazzarvi numerose batterie di artiglieria pesante con cui cannoneggiare Roi-Namur da distanza ravvicinata. Le due isole principali erano nel frattempo sottoposte a un diluvio di fuoco riversato in maniera alternata dalle navi al largo e dai velivoli delle portaerei; il cannoneggiamento prosegu\u00ec anche nel corso della notte tra il 31 gennaio e il 1\u00ba febbraio a opera di cacciatorpediniere portatisi a distanza ravvicinata dalle isole, mentre squadre di guastatori subacquei dell'Underwater Demolition Team o UDT (al loro esordio operativo) eseguirono ricognizioni delle spiagge scelte per lo sbarco per eliminare eventuali mine o ostacoli sommersi.\nAlle prime luci del 1\u00ba febbraio la flotta statunitense torn\u00f2 a riversare un violento bombardamento su Roi-Namur, con le corazzate che si portarono fino alla distanza ravvicinata di metri dai loro obiettivi sulla costa. Il cannoneggiamento prosegu\u00ec fino alle 12:00, quando ondate di LVT accompagnati da carri armati in configurazione anfibia riversarono due reggimenti di marine sulle spiagge meridionali delle due isole, affacciate sulla laguna interna; i reparti anfibi erano accompagnati da mezzi da sbarco armati di lanciarazzi (un altro sistema d'arma al suo esordio), che riversarono sulle difese giapponesi una devastante salva di ordigni esplosivi giusto poco prima che i marine toccassero terra. A differenza che a Tarawa, l'esito della battaglia non fu mai in discussione: su Roi, la cui superficie era piatta e sgombra di ostacoli essendo quasi interamente occupata dalle piste della base aerea, i marine incontrarono solo una debole resistenza sulle spiagge, dove le difese giapponesi erano state in pratica spianate dal devastante bombardamento preliminare; i veicoli corazzati dilagarono fino alla costa opposta, rendendo necessario piuttosto richiamarli indietro per permettere alla fanteria di tenere il passo e organizzare un rastrellamento pi\u00f9 sistematico dell'isola. Roi fu quindi dichiarata sicura gi\u00e0 alle 18:00 del 1\u00ba febbraio.\nLo sbarco dei marine a Namur fu pi\u00f9 confusionario e disorganizzato: gli LVT assegnati all'operazione erano gli stessi gi\u00e0 impiegati nell'occupazione delle isole secondarie il giorno prima e non erano ancora stati riforniti e riorganizzati, il che caus\u00f2 ritardi e mescolamenti delle varie unit\u00e0; Namur era inoltre fittamente boscosa, e i numerosi detriti e crateri lasciati dal bombardamento preliminare ostacolavano non poco il movimento dei mezzi corazzati statunitensi. I marine si assicurarono rapidamente il controllo delle spiagge, ma l'avanzata nell'interno procedette lentamente, dando modo ai giapponesi di riorganizzarsi e predisporre una difesa ostinata; la situazione fu aggravata quando una squadra di marine assalt\u00f2 una costruzione in cemento armato lanciandovi all'interno degli esplosivi: la struttura non era per\u00f2 un fortino giapponese ma un deposito di siluri, che esplose fragorosamente causando molte vittime e confusione tra i marine. Pi\u00f9 di met\u00e0 dell'isola fu conquistata il primo giorno, ma al calare del buio i marine sospesero l'avanzata e si trincerarono per la notte; seguirono incursioni sparse per tutta la notte da parte di piccoli reparti giapponesi e un contrattacco pi\u00f9 consistente all'alba, che fu respinto dai marine con il supporto dei carri armati. L'avanzata riprese la mattina del 2 febbraio e, pur dovendo sgombrare molte postazioni dove i giapponesi si erano attestati, i marine raggiunsero la costa nord gi\u00e0 a mezzogiorno; Namur fu quindi dichiarata sicura alle 14:00 di quello stesso giorno.\nContemporaneamente all'inizio delle operazioni a Roi-Namur, la Southern Attack Force era giunta in vista dell'isola di Kwajalein nelle prime ore del 31 gennaio; l'ammiraglio Turner e il generale Holland Smith, imbarcati non su una corazzata ma su una nave comando apposita, la , dotata di adeguati apparati di comunicazione, seguivano in prima persona l'operazione. Lo svolgimento fu identico a quello di Roi-Namur, con la flotta d'appoggio che rivers\u00f2 sull'isola un pesante fuoco d'artiglieria intervallato da incursioni dei bombardieri pesanti e dei velivoli delle portaerei; mentre il bombardamento proseguiva e i sommozzatori dell'UDT ispezionavano le spiagge prescelte per lo sbarco, elementi della 7th Infantry Division catturarono le piccole isole poste a nord-ovest di Kwajalein, eliminandovi i distaccamenti di vigilanza nipponici e approntando postazioni di artiglieria per appoggiare lo sbarco principale. Questo fu lanciato alle 09:30 del 1\u00ba febbraio, preceduto da un bombardamento preventivo che ebbe pochi eguali nel corso della guerra del Pacifico: le navi al largo e l'artiglieria terrestre riversarono su Kwajalein pi\u00f9 di colpi di grosso calibro, mentre i velivoli delle portaerei colpirono l'isola con 96 incursioni.\nDue reggimenti della 7th Division sbarcarono sull'estremit\u00e0 occidentale di Kwajalein da LVT e mezzi da sbarco, appoggiati da carri armati in configurazione anfibia; le spiagge furono prese con poche perdite, ma ancora una volta la fitta vegetazione e i detriti lasciati dal bombardamento ritardarono la progressione dell'avanzata, che a sera era arrivata pi\u00f9 o meno a met\u00e0 del campo di aviazione incompleto che occupava la parte occidentale dell'isola. Per i successivi due giorni i soldati statunitensi portarono avanti la loro avanzata attraverso tutta la lunghezza dell'isola, ostacolati dai detriti e dall'ostinata resistenza nemica; molte postazioni giapponesi erano costituite da bunker e trincee interrate, e spesso i reparti statunitensi dovettero fermarsi per permettere l'eliminazione di sacche di resistenza superate dall'avanzata del fronte principale. Una serie di violenti contrattacchi giapponesi fu sferrata nella notte tra il 3 e il 4 febbraio, venendo tuttavia respinta; per la mattina del 4 febbraio quanto rimaneva della guarnigione nipponica era stato confinato nell'angolo nord-orientale di Kwajalein, sottoposto a continui bombardamenti aerei e di artiglieria. L'isola fu dichiarata sicura alle 16:10 del 4 febbraio, anche se il rastrellamento della parte nord non fu completato che tre ore pi\u00f9 tardi.\nVisto che i suoi servigi non erano stati richiesti a Kwajalein, il terzo reggimento della 7th Division fu inviato ad assaltare l'isola di Ebeye pi\u00f9 a nord, dove i giapponesi avevano allestito una base per idrovolanti: preceduti da due giorni di bombardamenti da parte di navi, aerei e artiglieria terrestre piazzata sulle isole vicine, gli statunitensi sbarcarono nella parte sud dell'isola il 3 febbraio con carri e LVT; furono necessari due giorni per eliminare la piccola ma ostinata guarnigione giapponese, ed Ebeye fu dichiarata sicura alle 13:30 del 4 febbraio. Le altre isole dell'atollo di Kwajalein furono assaltate e messe in sicurezza, tra il 4 e il 5 febbraio, dai marine della 4th Division a nord e dai soldati della 7th Division a sud: la maggior parte erano disabitate o presidiate solo da poche vedette, ma alcune avevano piccoli distaccamenti giapponesi di un centinaio di uomini, che tuttavia furono eliminati al termine di brevi scontri. L'intero atollo di Kwajalein fu dichiarato sicuro l'8 febbraio.\nPur dovendo fronteggiare una guarnigione giapponese grande il doppio di quella di Betio, a Kwajalein gli statunitensi riportarono perdite di gran lunga inferiori rispetto a quelle delle precedenti battaglie, segno che le lezioni della campagna delle Gilbert erano state assimilate: nel suo assalto a Roi-Namur i marine riportarono un totale di 186 morti, 617 feriti e 181 dispersi, mentre negli scontri a Kwajalein, Ebeye e isole vicine i reparti dell'Esercito riportarono un totale di 142 morti, 845 feriti e due dispersi. Ancora una volta la guarnigione giapponese si fece completamente annientare piuttosto che arrendersi: a Roi-Namur e isolotti vicini gli statunitensi contarono caduti giapponesi, mentre altri furono conteggiati a Kwajalein e dintorni e 450 su Ebeye; i prigionieri ammontarono in totale a 297, per la maggior parte operai coreani oppure soldati feriti o traumatizzati dai bombardamenti. Tra i caduti figurava anche il comandante della 6\u00aa Forza di base contrammiraglio Monz\u014d Akiyama, ucciso a Kwajalein il 2 febbraio durante un bombardamento; stime degli stessi statunitensi indicarono che tra il 50 e il 75% delle perdite giapponesi si era registrato ben prima degli sbarchi veri e propri, a causa dei bombardamenti aerei e navali preliminari.\nIl raid su Truk.\nLa rapida cattura dell'atollo di Kwajalein port\u00f2 i comandi statunitensi ad anticipare i piani per l'operazione Catchpole, la cattura di Eniwetok. Secondo i piani originari l'atollo avrebbe dovuto essere assaltato il 19 marzo 1944 dalla 2nd Marine Division, incarico poi riassegnato alla 27th Infantry Division e anticipato al 1\u00ba marzo; la constatazione che le nuove tattiche di assalto anfibio messe a punto dopo Tarawa funzionavano egregiamente port\u00f2 a un nuovo anticipo. L'avvio di Catchpole fu fissato al 17 febbraio 1944; l'operazione sarebbe stata portata a termine dalla riserva del VAC, il Task Group 1 del generale Watson, il cui impiego non si era rivelato necessario a Kwajalein. I comandi statunitensi non si erano tuttavia del tutto liberati dei timori circa la minaccia rappresentata dalle forze aeronavali giapponesi che, per quanto neutralizzata durante le azioni nelle Gilbert e nelle Marshall, rimaneva ancora reale: nelle prime ore del 12 febbraio sei idrovolanti Kawanishi H8K provenienti da Ponape nelle Caroline colpirono il grande deposito di carburante e munizioni appena allestito dagli statunitensi sull'isola di Roi, causando una serie di esplosioni che distrusse l'85% dei rifornimenti stoccati, uccise 30 soldati e ne fer\u00ec altri 300. Eniwetok si trovava ampiamente nel raggio d'azione delle basi aeree giapponesi nelle Marianne e nelle Caroline, le quali quindi andavano neutralizzate prima di tentare un assalto in grande stile all'atollo.\nLa grande base giapponese di Truk era quella che destava negli statunitensi le preoccupazioni maggiori. Bastione giapponese nel Pacifico centrale e principale base logistica della Marina imperiale nella regione, Truk era uno degli atolli pi\u00f9 ampi del Pacifico e la sua laguna interna, ospitante un certo numero di grosse isole, era un eccellente porto naturale; la base era stata dotata dai giapponesi di pesanti difese appoggiate da centinaia di aerei dislocati nei cinque campi di aviazione allestiti sulle isole dell'atollo, meritandosi cos\u00ec l'appellativo di \"Gibilterra del Pacifico\". L'assalto diretto e la conquista di una simile posizione furono giudicati dagli statunitensi come un'impresa troppo dispendiosa, e secondo i dettami della \"leapfrogging strategy\" si decise che Truk sarebbe stata aggirata e neutralizzata con una serie di massicci attacchi aerei a opera della flotta di portaerei veloci (operazione Hailstone); la Task Force 58 dell'ammiraglio Marc Mitscher, con Spruance ad accompagnarlo, fece quindi rotta su Truk con una forza di cinque portaerei di squadra e quattro leggere, cariche di 560 aerei e scortate da sette navi da battaglia, dieci incrociatori e 28 cacciatorpediniere.\nA Truk il viceammiraglio Masami Kobayashi, comandante della 4\u00aa Flotta, si stava preparando a resistere a un attacco nemico, forte dei circa 365 velivoli a sua disposizione schierati negli aeroporti dell'atollo; dopo la perdita di Kwajalein, Kobayashi ricevette ordine da Tokyo di trasferire le unit\u00e0 navali ammassate a Truk nelle pi\u00f9 sicure basi dell'arcipelago delle Palau: tale movimento non era stato ancora completato quando, all'alba del 17 febbraio, i velivoli della Task Force 58 iniziarono i loro attacchi. Le portaerei statunitensi erano riuscite a portarsi al largo di Truk senza essere avvistate e i velivoli nipponici dovettero decollare in pieno allarme per contrastare le ondate di aerei statunitensi che si abbatterono in successione sulla base; i nuovi caccia Grumman F6F Hellcat statunitensi, entrati in servizio nel settembre 1943, si dimostrarono superiori rispetto ai Mitsubishi A6M che formavano il grosso della forza caccia della Marina imperiale e, dopo una serie di feroci duelli, la US Navy acquis\u00ec la superiorit\u00e0 aerea sull'atollo: bombardieri e aerosiluranti statunitensi si accanirono quindi sulle strutture a terra e sulle navi ancorate nella laguna, infliggendo danni gravissimi. Un gruppo di navi giapponesi, comprendente l'incrociatore leggero , due cacciatorpediniere, un incrociatore ausiliario e un dragamine, era salpato da Truk poche ore prima dell'attacco, ma fu subito raggiunto dai velivoli statunitensi e quindi ingaggiato dai grossi calibri delle navi da battaglia e : solo uno dei cacciatorpediniere riusc\u00ec a evitare l'affondamento e a fuggire dal luogo dello scontro.\nIl viceammiraglio Kobayashi richiam\u00f2 ogni aereo disponibile nelle Caroline e nella notte tra il 17 e il 18 febbraio vari gruppi di velivoli giapponesi tentarono contrattacchi ai danni della Task Force 58, agendo per\u00f2 in maniera scoordinata e con scarsi risultati: solo uno degli aerosiluranti nipponici riusc\u00ec a portarsi in posizione di tiro e a colpire con un ordigno la portaerei , che dovette abbandonare l'azione e ritirarsi. All'alba del 18 febbraio i velivoli statunitensi tornarono su Truk per una seconda serie di incursioni, accanendosi nuovamente contro le strutture e i depositi a terra prima che l'intera Task Force 58 facesse ritorno alla base; le perdite statunitensi ammontarono in totale a 25 aerei abbattuti. I raid aerei del 17-18 febbraio distrussero in pratica Truk come base militare operativa: le caserme, le officine e i depositi di carburante e munizioni dell'atollo avevano subito danni importanti, mentre circa 300 aerei nipponici erano stati distrutti in volo o a terra. Nella rada di Truk o nelle acque vicine furono affondate navi giapponesi per un totale di circa tonnellate di stazza lorda: il totale comprendeva due incrociatori leggeri, quattro cacciatorpediniere, tre incrociatori ausiliari e una trentina di mercantili e unit\u00e0 da trasporto, incluse cinque petroliere. Truk sarebbe rimasta in mani giapponesi fino alla fine della guerra, ma dal febbraio 1944 le forze che la occupavano non furono pi\u00f9 in grado di influire sull'esito del conflitto.\nL'invasione di Eniwetok.\nLa flotta assegnata all'operazione Catchpole salp\u00f2 da Kwajalein il 15 febbraio, raggiungendo le acque attorno Eniwetok due giorni dopo. In un'impressionante dimostrazione di potenza, la mattina del 17 febbraio la flotta statunitense fece il suo ingresso nelle acque della laguna di Eniwetok dopo che i dragamine ebbero ripulito l'entrata pi\u00f9 ampia: in pieno giorno tre navi da battaglia, tre incrociatori, 15 cacciatorpediniere, 16 navi da carico e da trasporto, una LSD e nove LST transitarono per il passaggio in fila indiana, mentre sette portaerei con i loro cacciatorpediniere di scorta rimanevano ad appoggiare l'operazione al largo. Intervallandosi con i raid aerei, le navi statunitensi iniziarono un bombardamento massiccio delle postazioni giapponesi sulle isole dell'atollo, portandosi anche a metri dalle coste; coperti dal bombardamento, i marine della compagnia da ricognizione anfibia del VAC sbarcarono e misero in sicurezza alcune piccole isolette a sud-est dell'isola di Engebi, la pi\u00f9 settentrionale dell'atollo e su cui sorgeva la base aerea giapponese di Eniwetok, consentendo il posizionamento delle batterie dell'artiglieria terrestre che avrebbero coperto lo sbarco previsto per l'indomani. Come ormai di consueto, i sommozzatori dell'UDT ispezionarono le spiagge di Engebi, trovandole prive di ostacoli.\nL'assalto a Engebi ebbe inizio alle 08:45 del 18 febbraio: coperti dal massiccio bombardamento delle navi, dei velivoli delle portaerei, dell'artiglieria terrestre e dei lanciarazzi montati sui mezzi da sbarco, due battaglioni del 22nd Marine presero terra sulle spiagge sud-occidentali di Engebi, affacciate sulla laguna interna. Le postazioni difensive giapponesi sulla spiaggia erano state spazzate via dal bombardamento e nel giro di un paio d'ore i marine avevano rastrellato la maggior parte della met\u00e0 occidentale dell'isola, in gran parte occupata dalla pista della base aerea; la costa nord-orientale, fittamente ricoperta di boscaglia e costellata di trincee giapponesi, fu duramente contesa e messa in sicurezza solo alle 18:30. Per tutta la notte gruppi sparsi di soldati giapponesi, lasciati indietro dall'avanzata statunitense, tentarono assalti e infiltrazioni contro le postazioni dei marine, venendo sempre respinti; Engebi fu infine dichiarata sicura alle 08:00 del 19 febbraio.\nIl successivo obiettivo degli statunitensi era l'isola di Eniwetok, posta nella parte meridionale dell'atollo; rapporti dell'ultima ora dei servizi d'informazione rivelarono che l'isola ospitava pi\u00f9 truppe giapponesi del previsto e pertanto ai due battaglioni del 106th Infantry Regiment dell'Esercito che avrebbero guidato lo sbarco fu aggiunto anche il terzo battaglione del 22nd Marine, tenuto in riserva durante l'azione a Engebi. Lo sbarco ebbe inizio alle 09:00 del 19 febbraio, preceduto dal solito intenso bombardamento che tuttavia fu meno pesante del solito, visto che l'isola si trovava fuori dal raggio di tiro delle batterie di artiglieria pesante sbarcate nei dintorni di Engebi: gli statunitensi presero terra sulla costa nord-occidentale di Eniwetok, incontrando per\u00f2 numerose postazioni difensive nipponiche che rallentarono la progressione dell'avanzata; un massiccio contrattacco giapponese sferrato nel primo pomeriggio fu respinto, ma al prezzo di molte perdite. Dopo aver attraversato da parte a parte l'isola, le unit\u00e0 statunitensi continuarono l'avanzata in direzione dell'estremit\u00e0 sud-occidentale di Eniwetok; fu ordinato di continuare ad avanzare anche dopo il calare del buio, ma ci\u00f2 caus\u00f2 una mancanza di coordinamento dell'avanzata tra i reparti dell'Esercito sulla costa nord e quelli dei Marine sulla costa sud: un contrattacco giapponese sferrato nelle prime ore del 20 febbraio port\u00f2 a infiltrazioni nelle retrovie del fronte statunitense, poi respinte in mattinata dopo duri scontri. L'estremit\u00e0 sud-occidentale di Eniwetok fu presa dai marine nel primo pomeriggio del 20 febbraio, mentre l'estremit\u00e0 nord-orientale fu infine messa in sicurezza dai reparti dell'Esercito alle 16:30 del 21 febbraio.\nMentre lo sbarco a Eniwetok prendeva vita, quello stesso 19 febbraio la compagnia da ricognizione del VAC mise piede sull'isola di Japtan pi\u00f9 a nord, ripulendola dalle poche vedette giapponesi e preparando il terreno all'installazione delle batterie pesanti di artiglieria terrestre. Queste ultime, unitamente alle navi e agli aerei, iniziarono quindi il 21 febbraio a martellare l'ultima posizione rimasta in mano ai giapponesi, l'isola di Parry situata tra Japtan a nord ed Eniwetok a sud; in ragione della resistenza incontrata su Eniwetok, il programma di bombardamento fu incrementato rispetto a quanto previsto. Il 22nd Marine lanci\u00f2 quindi l'invasione di Parry alle 09:00 del 22 febbraio, sbarcando sul lato nord-orientale dell'isola affacciato sulla laguna interna: una testa di ponte fu rapidamente stabilita e un contrattacco giapponese, condotto anche con l'impiego di tre carri armati, fu annientato dalla superiore potenza di fuoco dei reparti statunitensi. Per le 13:30 la met\u00e0 settentrionale dell'isola era in mano ai marine, ma ancora una volta fu necessario impegnarsi a fondo per snidare gli ostinati difensori giapponesi dalle loro postazioni sotterranee; dopo un'altra preparazione di artiglieria, l'avanzata verso sud riprese, e a sera solo i difensori asserragliati nell'estrema punta meridionale di Parry continuavano a resistere. Il rastrellamento dell'isola fu quindi completato per le 09:30 del 23 febbraio, sancendo la fine della battaglia.\nIl fanatismo delle truppe giapponesi non era stato intaccato dalle recenti sconfitte e la guarnigione di Eniwetok si fece annientare pur di non cedere le armi: circa militari nipponici caddero in combattimento a Engebi, 800 a Eniwetok e circa su Parry; i prigionieri catturati sulle tre isole ammontarono in totale a 105. Le perdite totali riportate dai reparti statunitensi ammontarono a uomini: 219 morti, 568 feriti e 39 dispersi tra le unit\u00e0 dei marine e 94 morti, 311 feriti e 38 dispersi tra quelle dell'Esercito.\nConseguenze.\nTra il 7 marzo e il 5 aprile 1944 il 22nd Marine, di guarnigione su Kwajalein, port\u00f2 a termine l'operazione Flintlock Jr.: furono condotti una trentina di sbarchi anfibi sugli atolli minori delle Marshall, al fine di eliminare i piccoli distaccamenti di vigilanza nipponici qui rimasti e affermare il controllo degli Stati Uniti sull'arcipelago agli occhi della popolazione locale; un centinaio di soldati giapponesi rimase ucciso e altri 16 furono fatti prigionieri, al prezzo di perdite minime per gli statunitensi. Altri reparti di marine misero in sicurezza gli atolli non presidiati di Aur ed Erikub il 17 aprile, mentre il 21 aprile un battaglione di fanteria assalt\u00f2 l'atollo di Ujelang, uccidendo i 18 giapponesi l\u00ec stanziati. Al comando del contrammiraglio Masuda Nisuka circa soldati giapponesi continuavano a resistere asserragliati negli atolli di Mille, Maloelap, Jaluit e Wotje, ma erano ormai a tutti gli effetti tagliati fuori e isolati: nel corso del marzo 1944 vari gruppi navali statunitensi di corazzate, incrociatori e portaerei colpirono sistematicamente le restanti postazioni giapponesi nelle Marshall e, pur incontrando ancora una vigorosa opposizione da parte dell'artiglieria costiera e antiaerea nipponica, riuscirono fondamentalmente a neutralizzare quanto restava delle capacit\u00e0 offensive rimaste al nemico. La continuazione della guerra fu un tormento inutile per le guarnigioni giapponesi: tentativi di recapitarvi rifornimenti dal Giappone tramite sommergibili da trasporto ebbero scarsi risultati, mentre bombardamenti aerei e navali statunitensi tornavano periodicamente ad abbattersi su di esse; i reparti aerei statunitensi impiegavano frequentemente le isole rimaste in mano ai giapponesi per condurre realistiche esercitazioni di bombardamento prima di essere destinati ad altre operazioni al fronte. I bombardamenti uccisero non meno di soldati giapponesi e pi\u00f9 di morirono di fame o malattie; i derelitti sopravvissuti comunque consegnarono le armi solo al momento della resa del Giappone il 2 settembre 1945.\nLa perdita delle Marshall e la contemporanea neutralizzazione della base operativa di Truk furono un brutto colpo per la dirigenza giapponese: il perimetro difensivo del Pacifico centrale era stato sfondato e l'avanzata statunitense andava avvicinandosi pericolosamente alle isole patrie; se le sconfitte e le ritirate riportate nel Pacifico meridionale tra il 1942 e il 1943 erano state giustificate come azioni meramente tattiche e in qualche modo predisposte e compensate nei piani dell'alto comando, la situazione nel febbraio 1944 appariva ben pi\u00f9 drammatica per il Giappone. Il gabinetto del primo ministro Hideki T\u014dj\u014d fu attraversato da critiche feroci circa la condotta della guerra fino a quel momento, a cui T\u014dj\u014d rispose imponendo un giro di sostituzioni tra gli alti gradi delle forze armate: il 21 febbraio 1944 l'ammiraglio Osami Nagano e il maresciallo Hajime Sugiyama furono sollevati dall'incarico, rispettivamente, di capo di stato maggiore della Marina e dell'Esercito con l'accusa di incapacit\u00e0 e disfattismo; l'incarico di capo di stato maggiore della Marina and\u00f2 all'ammiraglio Shigetar\u014d Shimada, un fedelissimo di T\u014dj\u014d, mentre lo stesso primo ministro assunse l'incarico di capo di stato maggiore dell'Esercito.\nFurono immediatamente predisposti piani per rinforzare la restante linea difensiva nipponica nel Pacifico centrale e preparare la successiva battaglia decisiva contro la flotta statunitense, che in effetti era rapidamente in arrivo: dopo aver distaccato temporaneamente le sue portaerei in aprile per appoggiare gli sbarchi anfibi delle forze di MacArthur nel nord-ovest della Nuova Guinea, Nimitz prepar\u00f2 il suo successivo \"balzo\" nel Pacifico centrale per la met\u00e0 di giugno 1944, quando la Fifth Fleet lanci\u00f2 l'invasione anfibia delle isole Marianne. Le lezioni apprese durante l'operazione Galvanic nelle Gilbert e poi messe in pratica durante le operazioni Flintlock e Catchpole nelle Marshall furono fondamentali per la prosecuzione delle operazioni statunitensi nel Pacifico: ancora molti sbarchi e assalti anfibi attendevano i reparti dei marine e dell'US Army prima dell'agognata capitolazione del Giappone, ma le tattiche erano state assimiliate e gli equipaggiamenti messi a punto. Le grandi basi aeree e navali messe a punto a Eniwetok e Kwajalein furono inoltre fondamentali per garantire la catena dei rifornimenti e l'operativit\u00e0 delle forze statunitensi nel Pacifico.\nDopo gli anni turbolenti della seconda guerra mondiale, le isole Gilbert tornarono alla precedente dominazione coloniale britannica; l'autogoverno degli isolani fu progressivamente aumentato e, il 12 luglio 1979, l'arcipelago divenne uno Stato indipendente come Repubblica di Kiribati. Alla conclusione del conflitto il vecchio territorio del Mandato del Pacifico meridionale giapponese fu affidato dalle Nazioni Unite agli Stati Uniti come amministrazione fiduciaria e le isole Marshall furono quindi amministrate dal governo di Washington come parte del Territorio fiduciario delle Isole del Pacifico. Le Marshall rivestirono ancora una certa importanza militare per gli Stati Uniti durante gli anni della guerra fredda: Kwajalein fu impiegata come sito di monitoraggio durante gli esperimenti di lancio del programma statunitense riguardante i missili balistici, con l'ampia laguna dell'atollo designata come sito per la caduta degli ordigni lanciati dagli Stati Uniti continentali; gli atolli di Eniwetok e Bikini furono invece luoghi di diversi test di armi nucleari statunitensi. Le Marshall furono dotate di un autogoverno nel 1979, e ottennero infine l'indipendenza il 21 ottobre 1986 come Stato associato agli Stati Uniti."}
{"id": "88667", "revid": "1226", "url": "https://it.wikipedia.org/wiki?curid=88667", "title": "Maximilian Weber", "text": ""}
{"id": "88671", "revid": "1674410", "url": "https://it.wikipedia.org/wiki?curid=88671", "title": "Oscar ai migliori effetti speciali", "text": "L'Oscar ai migliori effetti speciali (\"Academy Award for Best Visual Effects\") viene assegnato ai tecnici degli effetti speciali votati come migliori dal comitato \"Visual Effects Branch Executive\" all'interno dell'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar. Il premio viene assegnato tenendo conto del contributo che gli effetti visivi hanno all'interno della produzione del film e tenendo conto dell'abilit\u00e0 e la fedelt\u00e0 con cui vengono ottenuti. Il premio viene assegnato al massimo a quattro tecnici che hanno contribuito direttamente alla produzione degli effetti visivi.\nDal 1940 al 1963 il premio veniva assegnato a due persone, 1 per gli effetti visivi e uno per gli effetti audio, anche se non sempre venivano assegnati tutti e due. Fino al 1964 la categoria premiata veniva chiamata in inglese \"Best Special Effects\", l'anno dopo fu cambiata in \"Best Special Visual Effects\".\nCi sono state 9 edizioni in cui l'Oscar per gli effetti speciali non \u00e8 stato assegnato, ma si \u00e8 assegnato l'Oscar Special Achievement Award per gli effetti visivi.\nVincitori e candidati.\nL'elenco mostra in grassetto, in cima alla lista, i vincitori di ogni anno, seguito dai tecnici che hanno ricevuto una nomination. Per ogni tecnico viene indicato il film che gli ha valso la candidatura.\nGli anni indicati sono quelli in cui \u00e8 stato assegnato il premio e non quello in cui \u00e8 stato prodotto il film. Per maggiori informazioni si veda la voce Cerimonie dei premi Oscar."}
{"id": "88673", "revid": "400694", "url": "https://it.wikipedia.org/wiki?curid=88673", "title": "L'appuntamento di Charlot", "text": "L'appuntamento di Charlot (\"Twenty Minutes of Love\") \u00e8 un film del 1914 diretto da Joseph Maddern e Charlie Chaplin. \nTrama.\nA Westlake Park, Charlot si diverte a disturbare una coppia che si scambia tenere effusioni su una panchina. Su un'altra panchina, una ragazza chiede al suo fidanzato un regalo come prova del suo amore. L'uomo allora si reca poco lontano e ruba l'orologio a un uomo addormentato. Mentre lo sta portando alla ragazza, per\u00f2, gli viene fugacemente sottratto da Charlot. Il ladro se ne accorge solo dopo essere arrivato dalla fidanzata, e mentre gira per il parco cercando l'orologio, Charlot arriva dalla ragazza e glielo regala. Ma, al ritorno del ladro, Charlot viene scoperto e fugge portandosi via l'orologio e cercando poi di venderlo a un uomo che per\u00f2 ne \u00e8 il legittimo proprietario. Charlot allora si riprende l'orologio e fugge nuovamente, imbattendosi nella coppia. Ne nasce una rissa a cui prendono parte anche l'uomo derubato e due poliziotti, in seguito alla quale tutti finiscono nel lago tranne Charlot e la ragazza, che si allontanano insieme.\nProduzione.\nIl cortometraggio, prodotto dalla Keystone Pictures Studio, rappresenta l'esordio di Chaplin come regista e sceneggiatore. Alcune fonti accreditano la regia a Maddern, ma Chaplin fu sicuramente la forza creativa.\nIl film fu girato in un pomeriggio, completato il 28 marzo 1914 e distribuito negli Stati Uniti dalla Mutual Film il 20 aprile. \nDistribuzione.\nIn italiano \u00e8 noto anche coi titoli \"Charlot pazzo per amore\" e \"Charlot e il cronometro\", mentre in inglese come \"Cops and Watches\", \"He Loves Her So\" e \"The Love Fiend\".\nData di uscita.\nLe date di uscita internazionali sono state:"}
{"id": "88678", "revid": "1632387", "url": "https://it.wikipedia.org/wiki?curid=88678", "title": "YMCA (associazione)", "text": "La YMCA, sigla di Young Men's Christian Association (it. Associazione Cristiana dei Giovani), \u00e8 un'organizzazione cristiana ecumenica che mira a fornire sostegno ai giovani e alle loro attivit\u00e0.\nOgni YMCA regionale gestisce il proprio personale e le proprie finanze. A livello nazionale, le YMCA regionali hanno relazioni soprattutto in termini di strategia globale e di direzione - l'organizzazione \u00e8 davvero basata sulla comunit\u00e0 e il personale che ci lavora o che la sostiene \u00e8 costituito da volontari e da impiegati locali. In molte regioni, attualmente, le YMCA locali sono quasi soltanto una comunit\u00e0 di centri sportivi, che poco hanno a che vedere con le origini religiose.\nStoria.\nIl movimento della YMCA fu fondato a Londra il 6 giugno 1844 da George Williams e da un gruppo di suoi amici cristiano-evangelici. Williams era un sarto, impiego frequente per i giovani uomini che affluivano nelle citt\u00e0 a causa della Rivoluzione industriale. I suoi compagni avevano impieghi simili. Erano preoccupati dalla mancanza di attivit\u00e0 salutari per i giovani uomini in citt\u00e0 come Londra. Le alternative erano spesso le taverne, i bordelli e altre tentazioni al peccato. La \"Y\" si espanse in Australia nel 1850. La prima YMCA nel Nord America apr\u00ec a Montr\u00e9al nel Quebec il 25 novembre 1851 e la prima negli Stati Uniti il 29 dicembre 1851.\nOggi le YMCA sono presenti in 122 nazioni.\nAttivit\u00e0.\nLe attivit\u00e0 della YMCA possono essere divise in quattro categorie:\nAttivit\u00e0 spirituali.\nLa YMCA degli inizi era fortemente impegnata nello studio della Bibbia. Rispondendo alle necessit\u00e0 delle comunit\u00e0 in cui agiscono, alcune YMCA si dedicano in modo pi\u00f9 generale ai valori spirituali.\nGenitori e figli.\nA livello nazionale, le Guide Indiane, le Principesse e i Coraggiosi della YMCA hanno fornito molteplici opportunit\u00e0 per fare amicizie, campeggi ed escursioni nelle trib\u00f9 (incluso l'artigianato e il volontariato sociale) per diverse generazioni di genitori e bambini.\nIl programma \u00e8 dedicato a bambini dall'et\u00e0 prescolare fino agli 8-9 anni.\nLe radici di questo sempre vivace programma affondano in simili attivit\u00e0 risalenti fino al 1926. Tra i principali fondatori di quello che oggi \u00e8 diventato il programma YMCA Genitori/Figli ci furono Harold Keltner, direttore della YMCA di Saint Louis, e indirettamente Joe Friday, attraverso la guida di caccia degli Indiani Ojibway. I due uomini si incontrarono nei primi anni venti del Novecento, quando Joe Friday tenne un discorso a un banchetto per Genitori e Figli della locale YMCA, organizzato da Harold Keltner. Oggi, Joe Friday e Harold Keltner sono commemorati con stemmi premio che rendono onore alla loro eredit\u00e0 e sono assegnati a meritevoli volontari del programma.\nGli aderenti alle Guide Indiane della YMCA sono storicamente orgogliosi di rendere omaggio e rispetto alla cultura dei Nativi americani. Seguendo i cambiamenti nella sensibilit\u00e0 politica, il nome ufficiale per questo programma \u00e8 oggi conosciuto ovunque come \"Guide dell'Avventura\", sebbene alcune federazioni nella California e nella Carolina del Nord hanno scelto di mantenere il riferimento indiano fino 2009. \"Trailblazers\" (Gli Apripista) \u00e8 il programma genitori/figli della YMCA per i bambini pi\u00f9 grandi.\nI bambini si guadagnano stemmi premio raggiungendo diversi obiettivi, come completare un prefissato percorso a piedi nella natura e partecipare a eventi promossi dalla Y. Un tipico incontro in una zona residenziale delle Guide Indiane \u00e8 parodiato nella commedia del 1960 di Bob Hope e Lucille Ball \"Un adulterio difficile\" \"(The Facts of Life)\". Pi\u00f9 recentemente, un'ulteriore testimonianza della continua popolarit\u00e0 delle Guide I della YMCA si vede nella commedia del 1995 di Chevy Chase e Farrah Fawcett \"L'uomo della casa\" \"(The Man of the House)\".\nEducazione fisica.\nLa pallacanestro e la pallavolo sono due sport di squadra ideati da istruttori YMCA, rispettivamente James Naismith e William Morgan. Anche i primi rudimentali tentativi di calcio a 5 sono da addebitarsi ad istruttori dell'YMCA: Juan Carlos Ceriani a Montevideo e Jo\u00e3o Lotufo a S\u00e3o Paolo durante gli anni 1930.\nIstruzione.\nMolti college ed universit\u00e0 devono la loro fondazione alla YMCA. Per esempio, la \"Sir George Williams University\", una delle due scuole che poi divennero la Concordia University, prese vita dai corsi serali proposti dalla YMCA di Montr\u00e9al.\nLa YMCA fu tra i pionieri del concetto di scuola serale, fornendo opportunit\u00e0 di istruzione alle persone con un lavoro a tempo pieno. Molte YMCA hanno tra le loro offerte di istruzione corsi di inglese per stranieri, scuole superiori a insegnamento alternativo e asili per l'infanzia.\nGli studenti delle scuole superiori hanno la possibilit\u00e0 di partecipare allo \"YMCA Youth and Government\" (YMCA Governo e Giovent\u00f9), nel quale gruppi di ragazzi in rappresentanza di ogni comunit\u00e0 YMCA si radunano annualmente nelle rispettive sedi legislative del loro Stato per \"impossessarsi della Capitale di Stato per un giorno\". Lo \"YMCA Youth and Government\" aiuta gli adolescenti nell'educazione e nella partecipazione civiche in un contesto realistico.\nYMCA e la comunit\u00e0 gay.\nPrima della legalizzazione dell'omosessualit\u00e0, alcuni uomini usavano spesso le \"Y\" locali come luoghi di incontro con altri uomini, una pratica che diminu\u00ec quando divennero pi\u00f9 diffuse le saune gay. L'omonima canzone dei \"Village People\" allude proprio a questo, nonch\u00e9 alla presenza di omosessuali nelle YMCA."}
{"id": "88681", "revid": "827882", "url": "https://it.wikipedia.org/wiki?curid=88681", "title": "Ymca", "text": ""}
{"id": "88682", "revid": "486946", "url": "https://it.wikipedia.org/wiki?curid=88682", "title": "Young Men's Christian Association", "text": ""}
{"id": "88684", "revid": "46291", "url": "https://it.wikipedia.org/wiki?curid=88684", "title": "Specie di Buxus", "text": "Elenco delle Specie di \"Buxus\":"}
{"id": "88686", "revid": "46291", "url": "https://it.wikipedia.org/wiki?curid=88686", "title": "Specie di Camellia", "text": "Elenco delle Specie di \"Camellia\":"}
{"id": "88688", "revid": "74801", "url": "https://it.wikipedia.org/wiki?curid=88688", "title": "Robert Ezra Park", "text": "Fu tra i fondatori e i principali esponenti della \"Scuola di Chicago\" di sociologia o scuola dell'ecologia sociale urbana.\nBiografia.\nDopo aver svolto attivit\u00e0 di giornalista, dal 1887 al 1898, a Minneapolis, Chicago e Detroit, studi\u00f2 con Josiah Royce e William James all'Universit\u00e0 Harvard e con Georg Simmel e Wilhelm Windelband all'Universit\u00e0 di Heidelberg.\nInizi\u00f2 la carriera universitaria nel 1904.\nFu professore di sociologia all'Universit\u00e0 Harvard (dal 1913 al 1933) e di Chicago, infine alla Fisk University (fino al 1943).\nRicerche.\nCon Ernest W. Burgess e Roderick D. McKenzie fu tra i fondatori della \"Scuola di Chicago\" di sociologia o scuola dell'ecologia sociale urbana: studiando la diversa incidenza di fenomeni come la criminalit\u00e0, il divorzio, il suicidio nelle aree urbane ed in quelle rurali, dimostr\u00f2 che i rapporti sociali e culturali sono strettamente condizionati dall'ambiente di appartenenza.\nA lui si devono importanti studi sulle \"personalit\u00e0 marginali\", cio\u00e8 su soggetti non inseriti in un ambiente sociale e perci\u00f2 caratterizzati dall'insicurezza e dal disorientamento, e sui giornali per immigrati e sul loro significato e funzionamento come mass media.\nMolto importante \u00e8 stata anche la sua definizione di \"uomo marginale\" inteso come colui che vive sul confine di due culture che non riescono ad integrarsi e la definizione di \"uomo asociale\" colui che viene escluso dal processo di produzione e comprende il malato di mente, l'alcolista ecc.\nOpere.\nI suoi numerosi articoli sono stati pubblicati nei volumi \"Race and Culture\" (1950), \"Human Communities\" (1952) e \"Society\" (1965)."}
{"id": "88689", "revid": "1297", "url": "https://it.wikipedia.org/wiki?curid=88689", "title": "Chimonantus", "text": ""}
{"id": "88694", "revid": "767487", "url": "https://it.wikipedia.org/wiki?curid=88694", "title": "Charlot falso barone", "text": "Charlot falso barone (\"Caught in a Cabaret\") \u00e8 un film del 1914 diretto e interpretato da Mabel Normand. Il cortometraggio, prodotto dalla Keystone Pictures Studio, \u00e8 considerato da alcune fonti come co-diretto da Charlie Chaplin (co-sceneggiatore e protagonista del film), ma la cosa non \u00e8 mai stata confermata ufficialmente. Il film, che presenta alcune tematiche (come le differenze di classe) che Chaplin avrebbe rielaborato nel corso della sua carriera, fu completato l'11 aprile 1914 e distribuito negli Stati Uniti dalla Mutual Film il 27 aprile. In italiano \u00e8 stato trasmesso in TV coi titoli Charlot bugiardo e Charlot cameriere, mentre in inglese \u00e8 noto anche come \"Charlie the Waiter\", \"Prime Minister Charlie\", \"Faking with Society\", \"Jazz Waiter\" e \"The Waiter\".\nTrama.\nCameriere in un caff\u00e8, durante la pausa Charlot si aggira per il parco e sventa l'aggressione di un malintenzionato alla giovane nobile Mabel (dopo che lo spasimante della ragazza era stato velocemente messo in fuga); Mabel gli \u00e8 riconoscente, e quando Charlot si presenta come barone Doobugle, primo ministro della Groenlandia, lo invita alla sua festa in villa nel tardo pomeriggio. Charlot, seguito dallo spasimante di Mabel, riprende in ritardo il lavoro venendo accolto a calci dal proprietario, che si calma quando Charlot mette KO da solo un energumeno armato che stava disturbando gli altri clienti.\nAll'ora della festa Charlot, elegantemente vestito come un vero barone, si presenta a Mabel che lo accoglie e lo introduce nel mondo della nobilt\u00e0. I drink si susseguono velocemente e subito la sbronza s'impadronisce del cameriere che, ricordatosi della sua attivit\u00e0, abbandona la festa e ritorna nel caff\u00e8. Lo spasimante di Mabel suggerisce alla comitiva festante un'improvvisata nel caff\u00e8 con danze dove Charlot sta lavorando. Quando il finto barone viene smascherato, si scatena una caotica rissa in cui il proprietario, impazzito, tenta di uccidere Charlot finendo per distruggere il locale. Dopo averlo messo KO, Charlot tenta di dichiararsi a Mabel ma viene violentemente respinto.\nDistribuzione.\nData di uscita.\nLe date di uscita internazionali sono state:"}
{"id": "88697", "revid": "68218093", "url": "https://it.wikipedia.org/wiki?curid=88697", "title": "Danza classica", "text": ""}
{"id": "88698", "revid": "1305772", "url": "https://it.wikipedia.org/wiki?curid=88698", "title": "La bella addormentata (disambigua)", "text": ""}
{"id": "88699", "revid": "1543377", "url": "https://it.wikipedia.org/wiki?curid=88699", "title": "Diavoletto di Maxwell", "text": "Il diavoletto di Maxwell \u00e8 un esperimento mentale ideato da James Clerk Maxwell circa la possibilit\u00e0 teorica di un congegno capace di agire a scala microscopica su singole particelle allo scopo di produrre una violazione macroscopica del secondo principio della termodinamica. In questo modo potrebbe produrre una variazione di temperatura tra due corpi senza alcuna spesa di energia. \nEsperimento mentale di Maxwell.\nMaxwell descrive l'esperimento in maniera semplice e facilmente immaginabile: si considerano infatti due contenitori immaginari, \"A\" e \"B\", riempiti con un gas identico e alle stesse temperature, posti uno a fianco dell'altro, separati solamente da una piccola botola apribile con cui \u00e8 possibile mettere in comunicazione i due vani.\nUn piccolo \"diavoletto\" sta a guardia della botola, mantenendola chiusa e osservando le molecole agitarsi nei due diversi contenitori. Quando una molecola pi\u00f9 veloce delle altre si dirige verso la botola, il diavoletto la apre e lascia che la molecola passi dal contenitore A al contenitore B. La velocit\u00e0 media delle molecole in B ne risulta quindi ogni volta aumentata, mentre quella delle molecole in A ne esce diminuita. Come noto, all'aumento della velocit\u00e0 media delle molecole, corrisponde un aumento della temperatura. Pertanto, successivi interventi del diavoletto comportano la diminuzione della temperatura in A, e l'aumento di quella in B: questo \u00e8 in contraddizione con la seconda legge della termodinamica.\nL'idea \u00e8 basata sul fatto che il secondo principio, a differenza del primo, ha carattere statistico. Se si accetta di poter descrivere un gas (o in generale un corpo macroscopico) come un insieme di particelle (eventualmente interagenti) si pu\u00f2 reinterpretare lo stato di equilibrio termodinamico di un sistema chiuso come quello pi\u00f9 probabile e quindi quello pi\u00f9 di frequente realizzato dalle particelle. Nulla vieta l'esistenza di fluttuazioni termodinamiche che possono portare il sistema in uno stato diverso da quello di equilibrio: esse sono escluse solo sulla base della loro improbabilit\u00e0, non per ragioni fisiche codificate nelle leggi della meccanica.\nIl diavoletto dovrebbe allora essere un congegno di qualche tipo, operante secondo tali leggi, ma a livello microscopico.\nRealizzazione pratica.\nFin dai tempi di Maxwell sono state proposte numerose versioni del diavoletto termodinamico. In una delle pi\u00f9 semplici, si produce una differenza di pressione anzich\u00e9 di temperatura, consentendo a tutte le molecole, indipendentemente dalla loro velocit\u00e0 di passare da B ad A, ma impedendone il passaggio nel verso opposto. Dopo un breve intervallo di tempo, la maggior parte delle molecole si concentrer\u00e0 in A, mentre in B si produrr\u00e0 un vuoto parziale. Questo diavoletto appare molto pi\u00f9 verosimile della creatura originale di Maxwell, dato che non \u00e8 necessario che sia in grado di vedere e di pensare. Non vi \u00e8 motivo immediatamente evidente che impedisca di realizzare questo diavoletto, ad esempio con una valvola a flusso unidirezionale per le molecole, utilizzando dispositivi inanimati, come un minuscolo battente a molla. Come il diavoletto di Maxwell, questo dispositivo a pressione potrebbe costituire una sorgente illimitata di energia per molte macchine.\nRagioni dell'impossibilit\u00e0.\nDelle molte possibili soluzioni simili a quella proposta nessuna \u00e8 stata realmente realizzata.\nNon appena si scende nel dettaglio, cercando di modellizzare concretamente il diavoletto, ad esempio chiedendosi come si possa costruire un setto con le propriet\u00e0 suddette, ci si scontra con una serie di problemi non banali che suggeriscono una natura fondamentale del secondo principio, che non \u00e8 quindi violabile con trucchi di questo genere. Uno di questi problemi \u00e8 legato al fatto che \u00e8 necessario individuare le particelle (determinare ad esempio se provengono da un lato o dall'altro del setto) tramite qualche meccanismo, che in genere richiede energia (ad esempio l'invio di un fotone) e che \u00e8 necessario implementare una struttura decisionale che consenta al diavoletto di agire in modo diverso a seconda del verso di provenienza della molecola (il diavoletto va quindi modellizzato come un computer, che necessita di energia per funzionare). In particolare il campo di studi che si occupa di questi problemi \u00e8 quello dell'informazione quantistica. Il principio di Landauer prevede che l'eliminazione di bit di informazione produca una quantit\u00e0 di calore che non possa essere diminuita oltre un determinato limite. Il principio di Landauer conferma quindi il secondo principio della termodinamica ed \u00e8 stato dimostrato sperimentalmente.\nApplicazione del teorema di ricorrenza di Poincar\u00e9.\nIn base al teorema di ricorrenza di Henri Poincar\u00e9, esiste una probabilit\u00e0 non nulla che il sistema descritto, in un tempo sufficientemente lungo, evolva spontaneamente verso lo stato finale che sarebbe prodotto dall'azione del \"diavoletto\".\nSebbene questa previsione sembri contraddire il secondo principio della termodinamica, va considerato tuttavia che il tempo di ricorrenza pu\u00f2 essere talmente lungo da vanificare qualsiasi tentativo di verifica sperimentale. In effetti, Ludwig Boltzmann, rispondendo alle critiche di Ernst Zermelo su questa apparente contraddizione tra meccanica e termodinamica, stim\u00f2 il tempo di ricorrenza per un sistema di formula_1 particelle pari circa formula_2 secondi. Quindi, anche solo con 41 particelle, il tempo richiesto dal teorema sarebbe ben maggiore dell'et\u00e0 dell'Universo."}
{"id": "88700", "revid": "224230", "url": "https://it.wikipedia.org/wiki?curid=88700", "title": "Ferdinand T\u00f6nnies", "text": "Professore presso l'Universit\u00e0 di Kiel, destituito nel 1934 per la sua opposizione al nazional-socialismo, \u00e8 stato uno dei fondatori e primo presidente della Societ\u00e0 tedesca di sociologia (1909).\nNell'opera \"Comunit\u00e0 e societ\u00e0\" (\"Gemeinschaft und Gesellschaft\", 1887) individua due forme diverse di organizzazione sociale: la comunit\u00e0 (\"Gemeinschaft\") e la societ\u00e0 (\"Gesellschaft\"). Mentre la forma comunitaria, fondata sul sentimento di appartenenza e sulla partecipazione spontanea, predomina in epoca pre-industriale, la forma societaria, basata sulla razionalit\u00e0 e sullo scambio, domina nella moderna societ\u00e0 industriale; T\u00f6nnies vede questi due tipi (\"Normaltypen\") di organizzazione sociale come contrapposti.\nPer comprendere efficacemente la distinzione che intercorre tra i due concetti \u00e8 utile riferirsi ad una celebre frase utilizzata dallo stesso autore nell'opera \"Comunit\u00e0 e societ\u00e0\": \u00abLa teoria della societ\u00e0 riguarda una costruzione artificiale, un aggregato di esseri umani che solo superficialmente assomiglia alla comunit\u00e0, nella misura in cui anche in essa gli individui vivono pacificamente gli uni accanto agli altri. Per\u00f2, mentre nella comunit\u00e0 gli esseri umani restano essenzialmente uniti nonostante i fattori che li separano, nella societ\u00e0 restano essenzialmente separati nonostante i fattori che li uniscono\u00bb.\nIl filosofo Paul Barth gli dedic\u00f2 il suo \"Die Philosophie der Geschichte als Soziologie\".\nPensiero.\nLa riflessione di T\u00f6nnies si presenta come un'indagine sui limiti del moderno contrattualismo e della soggettivit\u00e0 ad esso strettamente correlata. Le filosofie di Hobbes e Spinoza rappresenterebbero, secondo il sociologo tedesco, il punto di partenza del moderno soggettivismo in quanto esponenti, rispettivamente, del razionalismo e volontarismo che lo caratterizzerebbero. \nLa categoria di \"rapporto associativo\" gioca un ruolo fondamentale, in quanto: o l'individuo procede dalla comunit\u00e0, e quindi il legame normativo che consente la convivenza pacifica tra i membri di uno stesso gruppo appare come immediatamente naturale; o l'individuo fonda la societ\u00e0, e quindi il legame normativo acquista questa qualit\u00e0, diviene diritto naturale in funzione della sua socialit\u00e0, cio\u00e8 come esito di una scelta razionalmente voluta da tutti. Il diritto naturale \u00e8 considerato come la costituzione materiale di ogni realt\u00e0 associativa, stabilisce infatti le regole fondamentali della propriet\u00e0 e dei modi di appropriazione, e le regole in forza delle quali l'individuo pu\u00f2 decidere del suo destino (ossia stabiliscono il suo grado di libert\u00e0). L'et\u00e0 moderna conosce una enorme intensificazione dei traffici e dei commerci, e ci\u00f2 impone una normazione che coincide con l'ordinamento sociale che si va affermando: si stabilisce cos\u00ec la centralit\u00e0 in un tipo d'uomo che non preesiste in assoluto, ma \u00e8 piuttosto una considerazione antropologica politicamente funzionale alla nuova situazione sociale ed economica. Il paradigma contrattualistico legittima un unico modo, quello privato, di appropriarsi della ricchezza cos\u00ec che, bandita la violenza dalla societ\u00e0, l'individuo possa sperare di migliorare la sua condizione tramite una infinita serie di contratti.\nRazionalismo e diritto naturale operano quindi secondo T\u00f6nnies un processo di disciplinamento, che d\u00e0 come frutto il tipo umano considerato \"a posteriori\" come il fondamento naturale di tutto il processo. La societ\u00e0 si presenta come un ordine in movimento, costruzione astratta e impersonale che si compone grazie ai desideri e alle volont\u00e0 degli individui che coinvolge tutti in modo universalmente uguale; uguaglianza che non \u00e8 realmente presente nelle condizioni politiche e sociali degli individui, ma che rappresenta piuttosto questa relazione necessaria che gli individui stabiliscono con \"l'uomo collettivo\", cio\u00e8 con la totalit\u00e0 non-organizzata vincolata in una collettivit\u00e0. L'individuo societario \u00e8 guidato da quella che T\u00f6nnies chiama \"volont\u00e0 arbitraria\", una volont\u00e0 dominata interamente dal pensiero dello scopo, e volta ad una continua appropriazione del futuro; l'individuo \u00e8 una costruzione artificiale, grazie alla volont\u00e0 arbitraria i membri della societ\u00e0 possono entrare in relazione e perseguire i propri scopi facendo valere la loro naturale eguaglianza. Ma l'individuo societario \u00e8 s\u00ec libero nell'azione, ma non nella sua volont\u00e0, in quanto la struttura del desiderio \u00e8 determinata dalle relazioni complessive nelle quali si trova inserito; \u00e8 l'abitudine a dar forma al comportamento dell'individuo societario."}
{"id": "88702", "revid": "287204", "url": "https://it.wikipedia.org/wiki?curid=88702", "title": "Ferdinand Tonnies", "text": ""}
{"id": "88704", "revid": "88740", "url": "https://it.wikipedia.org/wiki?curid=88704", "title": "Lingua turca", "text": "La lingua turca (nome nativo \"T\u00fcrk\u00e7e\" o \"T\u00fcrk dili\", \"T\u00fcrkiye T\u00fcrk\u00e7esi\") \u00e8 una lingua appartenente al ceppo Oghuz delle lingue turche, con 82,2 milioni di madrelingua in Turchia, a Cipro, in Germania e sparsi per il mondo al 2021.\nStoria.\nIl turco era parlato nell'Impero ottomano usando, per la forma scritta, una versione modificata dell'alfabeto arabo. Nel 1928 Mustafa Kemal Atat\u00fcrk, nei suoi sforzi per modernizzare la Turchia, sostitu\u00ec l'alfabeto arabo con una versione modificata dell'alfabeto latino. Ora il turco \u00e8 regolato dall'Organizzazione linguistica turca.\nClassificazione.\nIl turco fa parte di un insieme di lingue tra loro strettamente correlate che include anche il turco balcanico, il gagauzo e il turco khorasani. Appartiene al sottogruppo delle lingue turche meridionali, che a loro volta appartengono al gruppo delle lingue turche, che alcuni linguisti considerano essere parte della disputata famiglia linguistica altaica (che \u00e8 considerata essere parte dell'ancora pi\u00f9 disputata famiglia linguistica uralo-altaica).\nDistribuzione geografica.\nIl turco \u00e8 parlato in Turchia e da minoranze di 35 altri paesi. \u00c8 usato in stati come l'Azerbaijan, la Bulgaria, la Grecia, la parte settentrionale di Cipro, occupata dalla Turchia fin dal 1974, la Macedonia del Nord, il Kosovo e l'Uzbekistan.\nLingua ufficiale.\nIl turco \u00e8 la lingua ufficiale della Turchia e una delle lingue ufficiali di Cipro.\nDialetti.\nCome conseguenza dell'originaria idea nazionalista di fissare il dialetto di Istanbul come uno standard, la dialettologia rimane una disciplina fortemente immatura in Turchia. La lingua standard \u00e8 essenzialmente l'ottomano emendato, scritto con l'alfabeto latino (e non pi\u00f9 quello arabo), con l'incentivazione dei neologismi e l'esclusione dei prestiti linguistici dall'arabo e dal persiano. La forma colloquiale dominante si chiama \"\u0130stanbul T\u00fcrk\u00e7esi\" come testimoniato nei lavori di eminenti panturchisti come Ziya G\u00f6kalp (\"G\u00fczel dil, T\u00fcrk\u00e7e bize / Ba\u015fka dil, gece bize. / \u0130stanbul konu\u015fmas\u0131 / En saf, en ince bize\") e \u0130smail Gasp\u0131ral\u0131. Accademicamente ci si riferisce spesso ai dialetti turchi come \"a\u011f\u0131z\" o \"\u015five\", facendo confusione con il concetto linguistico di accento. Il turco manca ancora di un atlante dialettologico completo ed \u00e8 determinante l'assimilazione entro il turco ufficiale.\nI principali dialetti turchi includono:\nLa riforma linguistica.\nDopo l'assunzione dell'Islam come religione ufficiale degli Ottomani, la lingua turca acquis\u00ec un vasto numero di prestiti dall'arabo e dal persiano. La letteratura turca, durante il periodo ottomano, specialmente la poesia Diwan, fu fortemente influenzata da forme persiane, con l'adozione dei metri della poesia persiana e infine con l'apporto di un gran numero di parole persiane in turco. Negli oltre seicento anni dell'impero ottomano, la lingua letteraria e ufficiale fu una miscela di turco, persiano e arabo, che differiva considerevolmente dal turco parlato dell'epoca e che viene oggi denominata turco ottomano.\nDopo l'instaurazione della Repubblica, nel 1923 fu istituita un'associazione per la lingua turca (\"T\u00fcrk Dil Kurumu\", TDK) da parte di Mustafa Kemal Atat\u00fcrk, allo scopo di condurre ricerche sul turco. Uno dei compiti della neonata associazione fu quella di sostituire i prestiti di origine araba e persiana con equivalenti turchi. La riforma linguistica del 1928 costitu\u00ec una parte delle pi\u00f9 ampie riforme culturali in corso all'epoca (che erano a loro volta una parte della pi\u00f9 vasta struttura delle riforme di Atat\u00fcrk) e inclusero l'abolizione dell'alfabeto arabo a favore del nuovo alfabeto turco derivato da quello latino, che ha molto contribuito ad aumentare il tasso di alfabetizzazione popolare. Vietando l'uso dei prestiti nella stampa, l'associazione riusc\u00ec a rimuovere centinaia di parole arabe dalla lingua. Bench\u00e9 la maggior parte delle parole introdotte dal TDK fossero nuove, esso sugger\u00ec pure di riutilizzare antichi termini turchi non pi\u00f9 in uso da secoli.\nI giovani e gli anziani, in Turchia, tendono a esprimersi con un vocabolario differente a causa di questo repentino cambiamento. Mentre i nati prima degli anni quaranta ricorrono ai vecchi termini di origine araba, i pi\u00f9 giovani preferiscono le nuove espressioni. Alcuni neologismi non sono usati altrettanto spesso dei loro vecchi equivalenti, o non sono riusciti a riprodurne esattamente il significato. Il dibattito su vecchio e nuovo nella lingua turca ha anche un significato politico, mentre d'altro canto i settori pi\u00f9 religiosi della popolazione tendono a far uso di parole arcaiche sia nella stampa sia nella lingua quotidiana. Di conseguenza, il diverso uso del turco \u00e8 indicativo dell'adozione o della resistenza alle riforme di Atat\u00fcrk, avvenute ormai pi\u00f9 di settant'anni fa. Gli ultimi decenni hanno visto da parte del TDK una continua opera di creazione di nuove parole turche per rappresentare concetti e tecnologie moderne, che tendono a entrare nella lingua come prestiti (principalmente inglesi), ma l'associazione viene talora criticata per il conio di parole che suonano artificiose e \"inventate\".\nComunque, molte delle parole introdotte dal TDK convivono con gli originali. I vari sinonimi - provenienti dal turco antico o introdotti dall'associazione, di origine araba o persiana, o talora provenienti da altre lingue europee come il francese - sono usati per esprimere significati leggermente diversi, specie allorch\u00e9 si parla di cose astratte. \u00c8 grossomodo ci\u00f2 che avviene con l'uso delle parole germaniche e di origine romanza in inglese.\nFra le parole sostituite c'\u00e8 la terminologia geometrica, i punti cardinali, i nomi di alcuni mesi e molti sostantivi e aggettivi. Molte nuove parole sono state tratte da antiche radici verbali.\nFonetica.\nUna delle caratteristiche del turco \u00e8 l'armonia vocalica (se la prima vocale di una parola turca \u00e8 una vocale palatale, la seconda e le altre vocali della parola o sono la stessa o sono altre vocali palatali; es.: Erdem). Si veda anche la \u011e (\"g dolce\" o \"g morbida\"). Nonostante le parole turche siano composte con questa regola, esistono delle eccezioni, che includono i prestiti stranieri.\nL'accento, tranne nei prestiti, in alcuni nomi propri di luogo (toponimi), in alcune interrogative e in alcuni avverbi, \u00e8 sull'ultima sillaba. Se una parola ha gi\u00e0 l'accento sull'ultima sillaba, nel momento in cui si crea una catena di suffissi esso si sposter\u00e0 sull'ultima sillaba del composto. Se il composto ha una radice verbale (e quindi \u00e8 la voce di un verbo), l'accento cade sul suffisso che stabilisce il tempo, che precede la persona. Se il verbo \u00e8 negativo, l'accento cade prima del suffisso del negativo.\nL'accento \u00e8 disambiguato nei dizionari ed \u00e8 orientato verso l'alto (ad esempio, \"\u0130st\u00e1nbul\").\nLe vocali.\nA volte sopra le vocali di prestiti arabi e persiani o di alcuni nomi propri (ad esempio, \"\"L\u00e2mia\", nome proprio femminile) pu\u00f2 trovarsi l'accento circonflesso \"^\" , che fa s\u00ec che si leggano pi\u00f9 lunghe. Questa grafia, nei prestiti, differenzia la grafia e pronuncia di due parole altrimenti identiche (ad esempio: \"hala\"\", zia paterna; \" \"h\u00e2l\u00e2\" \", ancora/di nuovo). Si pu\u00f2 trovare pure in aggettivi di derivazione araba come allungamento della \"i\" finale, che in grafia perde il punto (ad esempio, \" \"mill\u00ee\" \", nazionale).\nLe consonanti.\nLe consonanti dell'alfabeto turco, inclusa la Y/y semivocalica, sono le seguenti:\nGrammatica.\nIl turco, come il finlandese e l'ungherese, \u00e8 una lingua agglutinante. Essa possiede moltissimi suffissi e pochi prefissi. La sintassi della frase \u00e8 Soggetto Oggetto Verbo come nel giapponese. La grammatica turca \u00e8 sistematica ed ha un unico sostantivo irregolare \"su\" (acqua) ed un unico verbo irregolare, \"essere\", che difetta dell'infinito (come anche delle forme indipendenti, si supplisce con il verbo \"olmak\").\nRegola dell'eufonia.\nCome si \u00e8 detto esistono due gruppi vocalici: \"e i \u00f6 \u00fc\" (vocali anteriori) e \"a \u0131 o u\" (vocali centrali e posteriori). Ogni suffisso e desinenza ha due o quattro forme con una vocale scelta da ciascuno dei gruppi. Considerando l'ultima vocale della parola alla quale deve essere aggiunto il suffisso si sceglier\u00e0 la forma dello stesso gruppo vocalico. Questa regola \u00e8 chiamata anche armonia vocalica.\nEsempio 1: il suffisso del plurale ha due forme: pu\u00f2 essere \"-lar\" se nell'ultima sillaba c'\u00e8 una vocale posteriore o centrale o \"-ler\" in presenza di una qualunque vocale anteriore, a prescindere dal fatto che sia arrotondata o no. Nei verbi, il suffisso dell'infinito di un qualunque verbo nel dizionario \u00e8, per lo stesso principio, \"-mak\" o \"-mek\" (ad esempio, \"okumak\", \"leggere\"; \"g\u00f6rmek\", \"vedere\")\nEsempio 2: un suffisso con cui si creano dei nomi in turco, \"-lir\", ha 4 forme: \"-lik, -l\u00fck, -l\u0131k, -luk.\" La prima si usa dopo una vocale anteriore nella radice (e, i), la seconda se in pi\u00f9 \u00e8 arrotondata, la terza se \u00e8 centrale o posteriore, la quarta se in pi\u00f9 \u00e8 arrotondata. In generale, i suffissi del turco funzionano tutti in questa maniera e con queste vocali nelle combinazioni, quindi sono divisibili in due grandi classi: a 2 varianti e a 4 varianti. In generale, nella seconda classe, la vocale di ogni combinazione \u00e8 quella in cui la posizione della punta della lingua \u00e8 la pi\u00f9 alta (ad esempio, la \"i\" \u00e8 pi\u00f9 alta della \"e\", idem nelle versioni arrotondate; la \"u\" ha il dorso della lingua in posizione pi\u00f9 sopraelevata della \"o\").\nSostantivo.\nCome il latino e altre lingue, il turco declina il sostantivo secondo 6 casi: nominativo, genitivo, dativo, accusativo, ablativo e locativo.\nVerbi.\nLa coniugazione dei verbi turchi \u00e8 la seguente:\nPresente.\nkonu\u015fmak (parlare)\ni\u00e7mek (bere)\ns\u00f6ylemek / demek (dire)\nSistema di scrittura.\nIl turco \u00e8 scritto con una versione modificata dell'alfabeto latino, introdotta nel 1928 da Kemal Atat\u00fcrk insieme ad altre misure prese per modernizzare la Turchia. Sino al 1928 per scrivere il turco si utilizzava una versione modificata dell'alfabeto arabo (vedi turco ottomano), che divenne illegale dopo quella data.\nEsempi.\nNumeri.\nPer i numeri dall'undici al diciannove, letteralmente sono \"dieci uno\", \"dieci due\" e cos\u00ec via."}
{"id": "88705", "revid": "729019", "url": "https://it.wikipedia.org/wiki?curid=88705", "title": "Ry\u016bky\u016b", "text": "Le , dal nome cinese Liuqiu (), sono isole del Giappone e formano l'arcipelago che separa l'Oceano Pacifico dal Mar Cinese Orientale. Si collocano tra l'isola di Ky\u016bsh\u016b e Taiwan. La parte settentrionale dell'arcipelago forma le isole Satsunan, che appartengono alla prefettura di Kagoshima, mentre le altre isole fanno parte della prefettura di Okinawa.\nIn Giappone sono chiamate , e vengono chiamate Ry\u016bky\u016b solo quelle della Prefettura di Okinawa. Nella maggior parte dell'arcipelago si parlano le lingue ryukyuane, mentre nelle isole settentrionali pi\u00f9 vicine al Ky\u016bsh\u016b si parlano dialetti di Kagoshima. Le isole hanno un clima subtropicale con inverni miti ed estati calde. Le precipitazioni sono frequenti e la stagione delle piogge \u00e8 caratterizzata dalla presenza di tifoni.\nSuddivisione idrografica.\nLe Ryukyu vengono suddivise in base a tre criteri: \nDi seguito la suddivisione utilizzata dal Dipartimento Idrografico ed Oceanografico della guardia costiera giapponese delle isole principali, che vengono rappresentate da nord a sud:\nStoria.\nLe antiche isole meridionali.\nNell'antichit\u00e0, in Giappone ci si riferiva alle Ry\u016bky\u016b con il termine . Le prime notizie sulle isole sono riferite all'anno 618 e comparvero negli annali del \"Nihonshoki\", pubblicato nel 720, secondo cui gli abitanti di rispettavano la virt\u00f9 dell'imperatore del Giappone. Nel 629 la corte imperiale invi\u00f2 dei funzionari a \"Yaku\", toponimo che fonti storiche ritengono sia da attribuire all'odierna isola di Yakushima ed altre di quella zona. Nel 657, viaggiatori provenienti da arrivarono a Kyushu, dove affermarono di essere stati in precedenza ad . Fu questa la prima volta che venne registrato il nome \"Amami\".\nNel 677, la corte imperiale ricevette inviati dell'. Due anni dopo fu inviata sulla stessa isola una missione imperiale, che al ritorno porto con s\u00e9 degli abitanti locali descritti nel \"Nihonshoki\" come abitanti di Tane, Yaku e Amami. L'antico testo giapponese del 797 \"Shoku Nihongi\" riporta la spedizione del 698 di funzionari dell'esercito imperiale nelle isole a scopi esplorativi. Due anni dopo la visita fu ricambiata dagli abitanti di Tane, Yaku, Amami e Dokan, che secondo alcuni storiografi \u00e8 l'odierna Tokunoshima delle isole Amami. Una relazione del 714 riporta che una missione imperiale torn\u00f2 dalle isole con abitanti di Amami, e . Secondo alcuni, \"Kumi\" potrebbe essere Kumejima, isola dell'arcipelago delle Okinawa. In questo periodo il toponimo \"Isole Meridionali\" rimpiazz\u00f2 Yaku come riferimento per le odierne Ry\u016bky\u016b.\nAgli inizi dell'VIII secolo, la parte settentrionale dell'arcipelago fu formalmente incorporata nell'amministrazione imperiale. Le ribellioni che seguirono furono soffocate ed attorno al 702 venne creata la Provincia di Tane, che comprendeva le isole di Tanegashima e Yakushima. La provincia di Tane venne incorporata nell'824 nella nuova Provincia di \u014csumi. Una parte degli isolani, considerati barbari presso la corte imperiale, vennero trasferiti come manovalanza al servizio del sovrano. Il \"Nuovo libro dei Tang\", pubblicato in Cina nel 1060, riporta l'esistenza di tre principi provenienti da , e . Nel sito dove sorgeva l'ufficio dell'antico governatore di Kyushu, furono ritrovate nel 1984 due tavole in legno risalenti all'VIII secolo che menzionano Amamijima e .\nLe Ry\u016bky\u016b furono importanti per le missioni giapponesi presso la Cina della dinastia Tang, che permisero grandi scambi commerciali e culturali evitando di passare per la Corea. Nel 754, il monaco cinese Jianzhen raggiunse il Giappone, dove avrebbe contribuito alla diffusione del Buddhismo. Nella sua biografia \"T\u014d Daiwaj\u014d T\u014dseiden\" del 779, descrive il suo passaggio ad , che si presume sia l'isola di Okinawa. Dopo il 777, quando venne inaugurata una nuova rotta che collegava Ky\u016bsh\u016b alla Cina, il governo giapponese perse l'interesse per le isole meridionali.\nKikaigashima e I\u014dgashima.\nLe isole tornarono d'attualit\u00e0 nel 997, quando i pirati \"nanban\" (lett.: barbari meridionali) delle isole Amami saccheggiarono vaste aree di Ky\u016bsh\u016b, il cui governatore ordin\u00f2 alle forze dell'odierna di arrestare i \"nanban\". Fu questa la prima volta che venne riportata negli annali \"Kikaigashima\", menzionata spesso nei documenti degli anni successivi. Le doti marinare nelle isole Amami si erano raffinate grazie agli scambi con Ky\u016bsh\u016b, la Cina della dinastia Song ed il Regno coreano di Goguryeo. Secondo il testo \"Azuma Kagami\" del XIII secolo, il futuro sh\u014dgun Minamoto no Yoritomo, nel 1188 invi\u00f2 delle truppe a pacificare Kikai, che a quel tempo non ricadeva sotto la giurisdizione giapponese. Il romanzo epico \"Heike Monogatari\" del XIII secolo descrive l'esilio a Kikaigashima di tre nobili della corte imperiale. Kikaigashima viene identificata come l'isola vulcanica di I\u014dgashima, l'odierna I\u014djima, dove si trova il cratere di Kikai.\nCon l'invenzione in Cina della polvere da sparo, il Giappone divenne uno dei principali produttori di zolfo, sostanza alla base della polvere da sparo, e la vulcanica isola di I\u014dgashima divenne un importante centro di commerci grazie all'estrazione di zolfo nel suo territorio. Scavi effettuati sull'altopiano di Kikai hanno portato alla luce manufatti importati da Cina, Giappone e Corea tra il IX ed il XIV secolo, periodo in cui Kikaigashima raggiunse l'apice dello splendore.\nEspansione nelle Ry\u016bky\u016b del clan Shimazu e dello shogunato Kamakura.\nDurante l'era H\u014den (1135\u20131141), Tanegashima fu assegnata al daimy\u014d di Shimazu del Ky\u016bsh\u016b meridionale, a cui erano gi\u00e0 stati assegnati territori delle province di Satsuma e di \u014csumi. Il membro del clan Fujiwara Koremune no Tadahisa fu nominato signore del daimyo di Shimazu nel 1185. Mut\u00f2 quindi il suo cognome e divenne Shimazu Tadahisa, fondatore del clan Shimazu. Nel 1197 ricevette il titolo di \"shugo\" delle province di Satsuma e \u014csumi dallo sh\u014dgun Minamoto no Yoritomo. Avrebbe perso potere nel 1203, quando il suo potente parente Hiki Yoshikazu venne accusato di cospirazione contro lo shogun ed ucciso, ma riusc\u00ec a riprendersi i titoli di \"shugo\" della provincia di Satsuma e \"jit\u014d\" (consigliere dello shogun) del dominio di Satsuma (parte del dominio di Shimazu). I titoli di \"shugo\" di \u014csumi e \"jit\u014d\" del territorio \u014csumi di Shimazu, che controllavano Tanegashima, divennero appannaggio del clan H\u014dj\u014d. Il ramo dei Nagoe del clan H\u014dj\u014d nomin\u00f2 governatore di Tanegashima il capo del clan Higo, che fond\u00f2 cos\u00ec il clan Tanegashima.\nDodici isole tra cui Tanegashima furono inserite nel distretto di Kawanabe, in Provincia di Satsuma. Furono suddivise nelle e nelle . Le \"5 vicine\" corrispondono alle odierne isole \u014csumi mentre le \"7 lontane\" sono oggi le isole Tokara. Nel 1221, il \"jit\u014d\" di Kawanabe fu assegnato al clan Chikama. Nel 1306, il capo-clan Chikama Tokiie allarg\u00f2 la sua influenza su Amami \u014cshima, Kikai e Tokunoshima, tre delle isole Amami. Anche gli Shimazu proclamarono i loro diritti sulle 12 isole, e nel 1227 lo sh\u014dgun Kuj\u014d Yoritsune le pose sotto la giurisdizione di Shimazu Tadayoshi. Dopo il crollo dello shogunato Kamakura, il clan Shimazu aument\u00f2 di importanza. Nel 1364, reclam\u00f2 i diritti sulle 18 isole del distretto di Kawanabe, compresa l'isola di Amami.\nIl potere al clan Tanegashima fu dato inizialmente dal clan Nagoe, ma in seguito si rese autonomo. Fu spesso alleato ed altre volte sottomesso al clan Shimazu, dal quale ottenne il controllo di Yakushima e Kuchinoerabu nel 1415. Nel 1436, gli Shimazu affidarono ai Tanegashima il controllo delle \"7 isole\" Tokara pi\u00f9 altre due. Fu a Tageshima che vennero importate per la prima volta le armi da fuoco europee da mercanti portoghesi. Tanegashima Tokitaka riusc\u00ec a riprodurre i fucili dei portoghesi, e nel giro di qualche anno le armi \"tanegashima\" si diffusero in tutto il Giappone. La riunificazione del Giappone da parte di Toyotomi Hideyoshi pose fine al vassallaggio dei Tanegashima verso gli Shimazu. Il clan fu trasferito a Ky\u016bsh\u016b nel 1595 e rimandato a Tanegashima nel 1599, mentre Yakushima e Kuchinoerabu passarono sotto il diretto controllo del clan Shimazu ed avrebbero costituito il dominio di Satsuma durante il periodo Edo.\nRegno delle Ry\u016bky\u016b.\nLe isole di Okinawa furono unificate nel 1429, evento che corrisponde alla fondazione del Regno delle Ry\u016bky\u016b. Furono in seguito annesse anche le isole Miyako, le Yaeyama e, nel periodo di massimo splendore, anche le Amami. In tale periodo, il suo dominio comprendeva tutte le isole da Yonaguni, nel sud-ovest, fino a Amami \u014cshima nel nord. Il regno nacque con il benestare dell'imperatore cinese e sin da allora divenne uno Stato tributario della Cina. Una spedizione armata del 1609 guidata dal signore di Satsuma Shimazu Tadatsune, prese possesso dell'isola di Okinawa, dove aveva sede il regno. Data la scarsa familiarit\u00e0 dei soldati di Okinawa con le battaglie campali, il sovrano evit\u00f2 il sacrificio del suo popolo e si arrese senza combattere Si determin\u00f2 pertanto una situazione di doppio protettorato, con l'obbligo di pagamenti di tributi sia allo sh\u014dgun giapponese che all'imperatore cinese. Nel 1655, lo shogunato approv\u00f2 i tributi versati dalle Ry\u016bky\u016b agli imperatori cinesi della dinastia Qing.\nAnnessione al Giappone.\nL'obbligo di versare tributi alla Cina ebbe fine nel 1874, due anni dopo che il Giappone aveva instaurato nel regno il sistema degli han. Nel 1879 il governo Meiji annunci\u00f2 l'annessione ufficiale delle isole. I messaggeri del re delle Ry\u016bky\u016b cercarono di ottenere protezione militare dall'Impero Cinese, ma i Qing erano troppo deboli per intervenire militarmente in difesa dei suoi ex tributari. L'arbitrato dell'ex presidente degli Stati Uniti Ulysses S. Grant, assegn\u00f2 le isole al Giappone. Le richieste delle popolazioni indigene furono ignorate e nel processo di annessione i giapponesi uccisero i politici che si opponevano all'occupazione. Il regno di Ry\u016bky\u016b divenne parte dell'Han di Satsuma. Successivamente, quando il sistema degli han fu sostituito da quello delle prefetture, buona parte delle isole entr\u00f2 a far parte della Prefettura di Okinawa. Fu imposto l'utilizzo della lingua, della cultura e dell'identit\u00e0 giapponese ai bambini delle Ry\u016bky\u016b.\nCon la sconfitta del Giappone nella seconda guerra mondiale, le Ry\u016bky\u016b furono occupate dagli Stati Uniti nel 1945, e restituite al Giappone nel 1972. Oggi ci sono varie problematiche concernenti le Ry\u016bky\u016b. Alcuni abitanti delle isole e alcuni giapponesi non considerano le popolazioni autoctone delle Ry\u016bky\u016b veri giapponesi. Alcuni nativi affermano che il governo centrale porta avanti una politica discriminatoria nei loro confronti, permettendo a molti soldati americani di stazionare prevalentemente sull'isola di Okinawa e lasciando cos\u00ec libere le altre quattro isole principali."}
{"id": "88710", "revid": "21880", "url": "https://it.wikipedia.org/wiki?curid=88710", "title": "Specie di Clematis", "text": "Elenco delle specie di \"Clematis\":"}
{"id": "88712", "revid": "15756", "url": "https://it.wikipedia.org/wiki?curid=88712", "title": "Andeer", "text": "Andeer (toponimo tedesco) \u00e8 un comune svizzero di 908 abitanti del Canton Grigioni, nella regione Viamala. Il 1\u00ba gennaio 2009 ha inglobato i comuni soppressi di Clugin e Pignia.\nGeografia fisica.\nAndeer \u00e8 situato nella Val Schams (o \"Val Schons\"), alla destra del Reno Posteriore. Dista 37\u00a0km da Coira, 80\u00a0km da Bellinzona.\nIl punto pi\u00f9 elevato del comune \u00e8 la cima del Cufercalhorn (2\u00a0800\u00a0m s.l.m.), sul confine con i territori comunali di Sufers e Casti-Wergenstein.\nStoria.\nDa Andeer, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nIl nome romano di Andeer era Lapidaria. I ritrovamenti di monete risalenti al primo periodo imperiale indicano che i Romani probabilmente gi\u00e0 nella conquista della provincia, la Raetia (dal 15 aC), passarono da Andeer. Si ritiene che l'insediamento chiamato Lapidaria fosse gi\u00e0 un'importante tappa del viaggio attraverso le Alpi.\nA sud del villaggio, nella frazione di B\u00e4renburg, si trovano le rovine del castello B\u00e4renburg (\"Balanburtg\" in romancio).\nLa costruzione di strade sui passi di Spluga e San Bernardino provoc\u00f2 un boom nel 1820, che port\u00f2 al declino del trasporto merci con l'apertura delle gallerie ferroviarie attraverso le Alpi verso la fine del XIX secolo. Dall'apertura del tunnel stradale di San Bernardino nel 1967, Andeer \u00e8 tornata su una strada trafficata (A 13).\nVerso la met\u00e0 del XX secolo, il romancio era la lingua prevalente parlata ad Andeer. Da allora, il tedesco sta lentamente guadagnando terreno.\nMonumenti e luoghi d'interesse.\n. Attrazione naturale presente nel territorio \u00e8 la gola della Rofla sulla Viamala, formate dal Reno Posteriore. Nelle vicinanze \u00e8 possibile effettuare escursioni a piedi o in bicicletta di svariati gradi di difficolt\u00e0.\nInfrastrutture e trasporti.\nAndeer dista 13\u00a0km dalla stazione ferroviaria di Thusis. \u00c8 servito dalle uscite autostradali di Andeer e Rofla-Avers, sulla A13/E43.\nDistano pochi chilometri da Andeer gli impianti di risalita per lo sci alpino di Sarn, Tschappina, Lenzerheide, Spl\u00fcgen, Davos, San Bernardino e Madesimo, sito poco oltre il confine con l'Italia."}
{"id": "88713", "revid": "373458", "url": "https://it.wikipedia.org/wiki?curid=88713", "title": "Isole Cook", "text": "Le isole Cook (\"K\u016bki '\u0100irani\" nella lingua m\u0101ori) sono una democrazia parlamentare, dotata di autogoverno e in libera associazione con la Nuova Zelanda: secondo lo statuto possono divenire del tutto indipendenti in qualsiasi momento con un atto unilaterale.\nLa difesa \u00e8 gestita dalla Nuova Zelanda, con obbligo di consultazione e su richiesta del governo locale. La politica estera \u00e8 condotta indipendentemente, soprattutto dopo l'adozione di una politica isolazionistica e non allineata da parte della Nuova Zelanda a partire dagli anni ottanta.\nL'arcipelago \u00e8 costituito da 15 piccole isole nell'oceano Pacifico meridionale (Polinesia) con una superficie complessiva di 240\u00a0km\u00b2 e una popolazione di poco meno di abitanti (stima per il 2005). Il territorio marittimo ha invece una superficie complessiva di circa 2,2 milioni di km\u00b2.\nEsistono due porti (Avarua e Avatiu) e 6 piccoli aeroporti. Ci sono 187\u00a0km di strade, solo per 35\u00a0km asfaltate.\nIl turismo \u00e8 la principale risorsa economica delle isole, insieme alle banche offshore e alla produzione di perle, prodotti marini e frutti tropicali. Un tipico prodotto artigianale \u00e8 costituito dal tivaevae.\nStoria.\nAbitate gi\u00e0 dal 1000 a.C. da popolazioni polinesiane, i primi europei a visitarle furono gli spagnoli dell'esploratore \u00c1lvaro de Menda\u00f1a de Neira e poi spesso visitate dal Capitano James Cook nel suo secondo e terzo viaggio nei tragitti tra le isole Tonga e Tahiti. Il nome Isole Cook deriva da una cartina di navigazione russa dei primi anni del Novecento, in onore al famoso Comandante. Aitutaki fu visitata per la prima volta da William Bligh (alla guida del Bounty). Rarotonga non fu mai visitata da Cook. La prima visita registrata in Rarotonga \u00e8 dovuta a una nave commerciale in sosta per rifornimenti. Parte dell'equipaggio fu uccisa e la moglie del comandante fu mangiata.\nIl Capitano Cook giunse due volte alle isole nel 1773 e nel 1777, dando a esse il nome \"Isole Hervey\" e rivendicandole per la corona britannica. Divennero un protettorato britannico nel 1888 e passarono quindi alla Nuova Zelanda nel 1901. Rimasero un protettorato neozelandese fino al 1965 e in seguito hanno assunto l'attuale forma di autogoverno. Sono de facto largamente indipendenti, ma ufficialmente sono ancora considerate sotto la sovranit\u00e0 della Nuova Zelanda.\nL'11 giugno 1980 \u00e8 stato firmato un trattato con gli Stati Uniti d'America, con il quale si sono definiti i confini marittimi tra le isole Cook e le Samoa Americane, con il quale gli statunitensi hanno inoltre rinunciato alle loro pretese sulle isole Penrhyn, Pukapuka, Manihiki, e Rakahanga, delle isole Cook settentrionali.\nArte.\nLa popolazione locale raggiunse un buon livello nella produzione di sculture di pietra, caratterizzate dal \"dio-bastone\", elemento scultoreo-decorativo. Generalmente la produzione scultorea lignea, dalle case alle canoe conferma il raggiungimento di linee equilibrate e plasticit\u00e0 armoniosa.\nEconomia.\nPer la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie, le Isole Cook sono annoverate tra i cosiddetti \"paradisi fiscali\". Infatti, insieme a Filippine, Belize, Liberia, Isole Marshall, Montserrat, Nauru, Niue, Panama, Vanuatu, Brunei, Costa Rica, Guatemala e Uruguay, sono fra le 14 giurisdizioni che, in base al Rapporto del giugno 2010 dell'Organizzazione con sede a Parigi, ancora figurano nella cosiddetta lista grigia dell'OCSE sotto la voce paradisi fiscali e centri finanziari. Anche il sistema fiscale italiano, col Decreto Ministeriale 04/05/1999, le ha inserite tra gli Stati o Territori aventi un regime fiscale privilegiato, cosiddetta \"lista nera\", ponendo quindi limitazioni fiscali ai rapporti economico-commerciali che si intrattengono tra le aziende italiane ed i soggetti ubicati in tale territorio.\nGeografia.\nLe isole sono suddivise in due sottogruppi:\nReligione.\nLa maggior parte della popolazione \u00e8 cristiana protestante.\nSport.\nLo sport maggiormente praticato \u00e8 il rugby league.\nCalcio.\nLa nazionale calcistica ha esordito nel 1970 ed \u00e8 affiliata a OFC e alla FIFA. Ha partecipato due volte alla Coppa d'Oceania, nel 1998 e nel 2000.\nL'organo calcistico nazionale \u00e8 la Cook Islands Football Association, abbreviata CIFA."}
{"id": "88717", "revid": "1345938", "url": "https://it.wikipedia.org/wiki?curid=88717", "title": "Georg Simmel", "text": "Ad oggi \u00e8 considerato uno dei padri fondatori della sociologia, insieme ad \u00c9mile Durkheim e Max Weber. Il suo pensiero ha ispirato molti e in modi diversi, anche per la vastit\u00e0 della sua opera. Attraverso la mediazione di Robert Park divenne un autore di riferimento per la Scuola di Chicago; la sua sociologia venne accostata alla psicologia sociale di George Herbert Mead.\nBiografia.\nNasce a Berlino da una famiglia di origine ebraica convertita al Cristianesimo. Nel 1881 consegue la laurea presso l'universit\u00e0 di Berlino e nel 1885 ottiene la prima cattedra. \nNel periodo compreso tra il 1890 e il 1900 compone i suoi pi\u00f9 importanti trattati sociologici: \nTra il 1900 e il 1914 compone altre opere, continuando la sua ricerca in ambito sociologico e alcuni saggi sul relativismo. Nel 1914 diventa professore ordinario all'universit\u00e0 di Strasburgo.\nDurante la guerra scrive le sue ultime opere, riguardanti esclusivamente la filosofia della vita: \nL'influsso di Simmel, che annoverava tra i suoi studenti a Berlino figure importanti come Bloch, Luk\u00e0cs, Buber, Pannwitz, \u00e8 stato notevole sia sul pensiero filosofico, sia su quello sociologico. L'esistenzialismo, poi, ha ripreso alcuni dei temi da lui affrontati; si pensi in particolare all'originale trattazione del problema della morte e del tempo. I suoi personali riferimenti furono Kant, Nietzsche, Schopenhauer, a partire dai quali elabor\u00f2 tuttavia una concezione mistica, nella quale non \u00e8 assente l'influsso di Bergson. Mor\u00ec a Strasburgo nel 1918.\nIn Italia la sua opera \u00e8 stata tradotta dal milanese Antonio Banfi a cavallo tra le due guerre mondiali ed \u00e8 stata punto di partenza fondamentale per la fenomenologia degli stili, influenzando lo studio dell'arte moderna e contemporanea.\nRicerche sociologiche.\nSimmel per primo si interessa dal punto di vista sociologico dei fenomeni legati ai grandi agglomerati metropolitani.\nPer Simmel la sociologia studia le forme dell'interazione pi\u00f9 di quanto queste incidano effettivamente; in pratica i sociologi non possono spiegare il perch\u00e9 di un'azione, perch\u00e9 l'azione \u00e8 legata alla spontaneit\u00e0 individuale, ma possono analizzare le forme che l'azione pu\u00f2 assumere. Simmel analizza gli effetti sociali della modernizzazione e nella sua opera troviamo riferimento a tre temi fondamentali:\nEgli studia il passaggio dal piccolo gruppo al grande gruppo (il quale, raggiunta una certa dimensione, deve sviluppare forme e organi), in cui l'individuo diventa sempre pi\u00f9 solo, analizzando gruppi di elementi (diade, triade, ecc.). \nLa divisione del lavoro porta alla frammentazione della vita sociale, le cerchie sociali da concentriche diventano tangenziali e incoraggia l'individualismo e l'egoismo.\nIl denaro \u00e8 la fonte e l'espressione della razionalit\u00e0 e dell'intellettualismo metropolitano ed \u00e8 qualcosa di assolutamente impersonale, \u00e8 un livellatore, riduce qualsiasi valore qualitativo ad una base quantitativa, portando quindi al determinarsi dell'ipertrofia della cultura oggettiva e all'atrofia della cultura soggettiva.\nLa citt\u00e0 moderna, la metropoli, porta ad una vita alienata.\nNell'individuo metropolitano le sfere della famiglia e del vicinato, tipiche della comunit\u00e0, perdono il loro peso, per essere sostituite dalla sfera dei mille contatti superficiali. L'individuo metropolitano vive una vita nervosa, perch\u00e9 un susseguirsi frenetico di immagini colpiscono il suo sistema nervoso, causando una diminuzione della capacit\u00e0 di reazione agli stimoli (uomo \"blas\u00e9\"). L'individuo \u00e8 quindi costretto a cercare rifugio negli spazi interstiziali dove si sostanzia la ricerca dell'\"altrove\" e dove \u00e8 totalmente assente il condizionamento rigido del contesto sociale.\nLa diffusione del pensiero di Georg Simmel la si deve anche al contributo del sociologo statunitense di origine tedesca e allievo di Karl Mannheim, Kurt Heinrich Wolff accademico alla Brandeis University, Presidente del Comitato di Ricerca per la Sociologia della conoscenza dell'International Sociological Association e Presidente della Societ\u00e0 Internazionale per la Sociologia della Conoscenza, che ne tradusse parte dell'opera in inglese.\nL'autore distingue tra sociologia generale, formale e filosofica. La sociologia generale ha per oggetto l'intera vita storica per come \u00e8 determinata dalle relazioni sociali. Quella formale studia le forme della societ\u00e0 per come emergono dalle interazioni tra gli individui. La sociologia filosofica riguarda l'epistemologia delle scienze sociali e e la metafisica degli specifici argomenti d'investigazione. Il pensiero di Simmel \u00e8 sostanzialmente caratterizzato da idee relativistiche, in quanto egli non ritiene che vi siano leggi storiche valide obiettivamente. A questa conclusione perviene con \"L'intuizione della vita\" del 1918, in cui individua il contenuto storico in \"forme\" in cui si cristallizza la vita, ovvero il modo in cui si esprime, ma non si esaurisce solo in esse, ma anche nello stesso meccanismo evolutivo che le muta, per cui non si pu\u00f2 pervenire all'individualizzazione di un fattore intrinseco, riconoscibile, poich\u00e9 delle due componenti, forma e meccanismo evolutivo, solo il primo pu\u00f2 essere noto.\nLa filosofia del denaro.\nNel 1889, Simmel pubblica un articolo denominato \"La Psicologia del denaro\" in un seminario di scienze politiche. Questo sar\u00e0 il primo di tanti altri articoli che verranno pubblicati tra il 1896 ed il 1899 e che formeranno la base sulla quale verr\u00e0 pubblicato nel 1900 il libro \"La filosofia del denaro\". Il denaro, per Simmel, rappresentava tutta una visione del mondo basata sullo scambio e sulle mille interrelazioni sociali che questi scambi contribuiscono a creare. Nelle intenzioni dell'autore, l'opera non dovrebbe contenere una singola riga relativa all'economia. Karl Joel, nel recensire il libro, ha suggerito che questo spazia dall'economia alla filosofia e si pone in uno spazio di idee nel quale l'economia cessa di operare.\nNel libro il denaro viene visto come vero simbolo astratto di relazioni astratte di tipo economico. Goldscheid e Conrad Schmidt hanno criticato questa opera per aver ignorato la funzione di capitale, ovvero accumulo, del denaro, per come viene visto in Karl Marx. In difesa dell'autore \u00e8 stato scritto che, sebbene \"La filosofia del denaro\" non sarebbe stata possibile senza Il Capitale, i due libri trattando lo stesso argomento, hanno punti di vista molto diversi. Marx vede l'aspetto economico, Simmel quello sociologico.\nWeber afferma che Simmel abbia eseguito una dettagliata analisi della razionalit\u00e0 dei mezzi e dei fini ed abbia trovato nel denaro il primo esempio di un mezzo che diventa un fine.\nAlcune delle tematiche principali del libro sono le seguenti:\nOpere.\nTra parentesi e in corsivo sono indicati i titoli delle edizioni italiane."}
{"id": "88718", "revid": "122742458", "url": "https://it.wikipedia.org/wiki?curid=88718", "title": "Ausserferrera", "text": "Ausserferrera (toponimo tedesco; in romancio \"Farera\"; ) \u00e8 una frazione di 46 abitanti del comune svizzero di Ferrera, nella regione Viamala (Canton Grigioni).\nGeografia fisica.\nAusserferrera \u00e8 situata nella Val Ferrera, lungo il \"Ragn da Ferrera\" (Reno di Ferrera); dista 43\u00a0km da Coira. Il punto pi\u00f9 elevato del paese \u00e8 la cima del Piz Grisch (3062\u00a0m s.l.m.), sul confine con Innerferrera.\nI toponimi della cartografia ufficiale svizzera del paese sono in lingua romancia.\nStoria.\nLa pi\u00f9 antica menzione storica del toponimo risale alla met\u00e0 del XII secolo, quando il villaggio viene attestato come \"Farreira\". La fondazione dell'insediamento sarebbe tuttavia anteriore di almeno un secolo, per mano di popolazioni romanizzate. La parte pi\u00f9 antica di Ausserferrera \u00e8 probabilmente la localit\u00e0 Cresta.\nNel corso dei secoli, Ausserferrera segu\u00ec in un primo momento le sorti del resto dello Schams: dapprima propriet\u00e0 della Diocesi di Coira, pass\u00f2 poi ai Vazer, successivamente ai Werdenberger e infine di nuovo a Coira (1456). Nel 1458 gli abitanti di Ausserferrera si comprarono la valle.\nA partire dal XVI secolo Ausserferrera costitu\u00ec una zona di attivit\u00e0 estrattiva di minerali ferrosi, testimoniata dai resti di un forno fusorio poco pi\u00f9 a valle del villaggio. L'estrazione, che raggiunse il culmine nel XIX secolo, comport\u00f2 un ampio disboscamento della vallata.\nFino al 1851 Ausserferrera fece parte della vicinia (\"Nachbarschaft\") della comunit\u00e0 giudiziaria dello Schams e, assieme a Innerferrera, Andeer e Pignia, di una Corte di bassa giustizia civile.\nLa costruzione della carrozzabile risale agli anni 1890-1895.\nNel XX secolo la costruzione delle centrali elettriche lungo il Reno Posteriore (che ancora oggi fruttano al comune un introito legato al canone d'acqua versati dalla societ\u00e0 elettrica al cantone) comport\u00f2 un uno sviluppo della valle, che durante i lavori venne popolata da un gran numero di persone (tra i quali alcuni minatori austriaci). \nFino al 31 dicembre 2007 \u00e8 stato un comune autonomo che si estendeva per 31,51\u00a0km\u00b2; il 1\u00ba gennaio 2008 \u00e8 stato accorpato all'altro comune soppresso di Innerferrera per formare il nuovo comune di Ferrera.\nMonumenti e luoghi d'interesse.\nArchitetture religiose.\nChiesa riformata di Ausserferrera.\nL'attuale Chiesa riformata di Ausserferrera (1718) \u00e8 una costruzione che nella sua struttura originaria risale al XV secolo. La chiesa ader\u00ec alla Riforma protestante gi\u00e0 prima del 1538, mentre nel 1707 avvenne la definitiva separazione dalla parrocchia di San Martino di Zillis.\nInternamente, sulla parete sinistra campeggia una citazione della lettera di Giacomo (Gc 1, 22) in retoromancio sottosilvano:\nIl campanile ospita due campane, una del 1831 e l'altra del 1954.\nChiesa riformata di Cresta.\nNella localit\u00e0 di Cresta si trova la pi\u00f9 antica chiesa filiale della valle, fondata presumibilmente attorno al 1200. Al 1486 risale la campana che, azionabile a mano, si trova all'interno del campanile. \nInternamente, un organo a pompa e, nel mezzo dell'abside del coro, un fonte battesimale utilizzato anche come tavola eucaristica. Anche la parete sinistra di questa chiesa riporta un passo della lettera di Giacomo in retoromancio sottosilvano:\nSociet\u00e0.\nLingue e dialetti.\n il villaggio \u00e8 stato prevalentemente di lingua romancia, nella variante sottosilvano (\"sutsilvan\"), mentre in seguito si \u00e8 assistito a una graduale germanizzazione degli abitanti.\nInfrastrutture e trasporti.\nDista 19\u00a0km dalla stazione ferroviaria di Thusis e 3\u00a0km dall'uscita autostradale di Rofla-Avers, sulla A13/E43."}
{"id": "88721", "revid": "1745361", "url": "https://it.wikipedia.org/wiki?curid=88721", "title": "Dado (gioco)", "text": "I dadi (dal latino \"datum\", che indica il gesto del lancio del dado) sono piccoli oggetti di forma cubica, utilizzati nel contesto di diversi giochi per generare esiti numerici o di altro tipo. I dadi tradizionali, utilizzati dalla maggior parte dei giochi, sono cubi con le facce marcate con i numeri naturali da 1 a 6; tuttavia, giochi specifici possono fare uso di varianti. Per ottenere un valore casuale, si fa rotolare il dado su una superficie piana, e convenzionalmente viene preso in considerazione come \"risultato\" il valore che si viene a trovare sulla faccia rivolta verso l'alto quando il dado termina il proprio movimento. L'esito cos\u00ec ottenuto si pu\u00f2 considerare casuale (ai fini pratici) solo se il movimento impartito inizialmente al dado \u00e8 sufficiente a farlo rotolare e rimbalzare in modo complesso (e quindi imprevedibile). L'atto che impartisce il movimento iniziale deve quindi essere abbastanza deciso, e nella lingua comune viene indicato con l'espressione \"lanciare i dadi\".\nIl tipo pi\u00f9 comune di dado \u00e8 un piccolo cubo con il lato lungo da 1 a 2\u00a0cm e le cui facce sono numerate da uno a sei (usando generalmente dei puntini). Tradizionalmente i numeri sono assegnati in modo che la somma delle facce opposte sia sette, rimane da scegliere se ordinare le facce rappresentanti 1, 2 e 3 in senso orario o in senso opposto intorno al vertice che hanno in comune.\nIn Unicode, le facce dei normali dadi cubici sono:\nI dadi vengono lanciati per fornire dei numeri casuali (si suppone distribuiti uniformemente) nei giochi d'azzardo e in altri giochi. Comunque poich\u00e9 i numeri sui dadi giocattolo sono generalmente marcati con piccole incisioni viene rimosso lievemente pi\u00f9 materiale dalle facce di valore maggiore, questo causa una piccola deviazione e pertanto non generano numeri distribuiti uniformemente. I dadi usati nei Casin\u00f2 hanno segni incisi a filo della superficie e sono molto vicini a essere veri generatori di numeri casuali distribuiti uniformemente.\nI dadi sono lanciati singolarmente o in gruppo dalla mano o da una tazza o scatola progettata appositamente per questo scopo e fatti rotolare su una superficie piatta. Un'alternativa meno diffusa \u00e8 quella di utilizzare una torre lanciadadi, ovvero un semplice dispositivo attraverso cui si fanno cadere i dadi pensato per garantire il risultato casuale del lancio, evitando possibili influenze volontarie. Una volta arrestato la faccia del dado che resta orientata verso l'alto fornisce il risultato del tiro. Un tipico gioco americano di dadi \u00e8 \"craps\" nel quale si lanciano due dadi alla volta e si scommette sul valore totale del risultato dei due dadi. Vengono anche usati frequentemente per generare il numero di mosse disponibili in giochi da tavolo come backgammon.\nStoria.\nIl fatto che i dadi sono stati usati in tutto l'Oriente da tempo immemorabile \u00e8 stato provato dai ritrovamenti in antiche tombe, che paiono indicare chiaramente una loro origine Asiatica. Il gioco dei dadi viene citato nei Rig-veda, nell'Atharvaveda e nella lista di giochi di Buddha. I dadi hanno un ruolo importante nel poema epico del \"Mah\u0101bh\u0101rata\" dove Yudhisthira gioca a dadi contro Kaurava per il possesso del regno di Hastinapur facendo scoppiare una guerra.\nI dadi si sono probabilmente evoluti dall'uso degli aliossi creati con gli astragali, ossi del tarso che negli ungulati sono di forma approssimativamente tetraedica. \u00c8 praticamente impossibile rintracciare lo sviluppo dei dadi separatamente da quello degli astragali dato che gli scrittori antichi usano il termine intercambiabilmente, ma \u00e8 comunque certo che entrambi sono stati usati in tempi antecedenti le prime registrazioni scritte. Nella sua forma primitiva l'astragalo era essenzialmente un gioco di abilit\u00e0 giocato da donne e bambini. In una forma derivata dell'astragalo alle quattro facce dell'osso venivano dati valori diversi e venivano usate come nei dadi moderni. I giochi d'azzardo con tre o qualche volta due dadi erano una forma di divertimento nella Grecia antica, specialmente tra le classi superiori ed era un accompagnamento quasi immancabile dei banchetti.\nI dadi sono stati comunemente realizzati in vari materiali, avorio, osso, legno, metallo e roccia, anche se al giorno d'oggi l'uso di materie plastiche come l'acetato di cellulosa \u00e8 praticamente universale.\nI Romani furono scommettitori appassionati, specialmente ai tempi dell'Impero Romano, e il gioco dei dadi (\"tesserae\") era popolare, seppur proibito da una \"Lex alearia\" del 204 a.C. circa, eccetto che durante i Saturnali. Orazio derise la giovent\u00f9 dell'epoca che sprecava tempo tra i pericoli del gioco invece di domare il suo cavallo e darsi alle durezze dell'inseguimento. Le scommesse sui dadi per denaro fu l'oggetto di molte leggi Romane. Una di queste diceva che nessuna causa poteva essere intentata da una persona che permetteva il gioco d'azzardo nella sua casa anche se era stata imbrogliata o assalita. I giocatori professionisti erano comuni e alcuni dei loro dadi truccati sono conservati nei musei. Le case pubbliche erano il ritrovo dei giocatori e un affresco ancora esistente ritrae due giocatori di dadi che litigano dopo essere stati espulsi dal proprietario indignato. \u00c8 celeberrima la frase \"il dado \u00e8 tratto\" (\"alea iacta est\") pronunciata da Gaio Giulio Cesare al momento di oltrepassare con l'esercito il fiume Rubicone per marciare alla volta di Roma. Sappiamo che l'imperatore Claudio scrisse un testo sui dadi che per\u00f2 non ci \u00e8 pervenuto. Tacito afferm\u00f2 che i germani erano appassionati del gioco dei dadi, cos\u00ec tanto, che una volta perso tutto avrebbero messo all'asta la loro libert\u00e0 personale. In epoca tardo-imperiale lo scrittore Agazia Scolastico vi dedic\u00f2 un epigramma:\nSecoli dopo, durante il Medioevo il gioco dei dadi divenne un passatempo comune dei cavalieri ed esistevano sia scuole sia corporazioni di gioco ai dadi. Dopo la caduta del feudalesimo i famosi mercenari tedeschi lanzichenecchi si guadagnarono la fama di maggiori scommettitori della loro epoca. Molti dei dadi di questo periodo furono curiosamente intagliati nell'immagine di uomini e bestie. In Francia sia dame sia cavalieri giocavano ai dadi. Questo perdur\u00f2 per molte legislazioni, inclusa un'interdizione da parte di Luigi IX di Francia (San Luigi) nel 1254 e nel 1256. Nella Divina Commedia Dante menziona il gioco della zara, che si giocava con tre dadi..\nIn Giappone, Cina, Corea, India e in altri paesi asiatici i dadi sono sempre stati popolari e lo sono tuttora. I segni sui pezzi del domino cinese si sono evoluti a partire dai segni sulle facce di due dadi affiancati (presi nelle loro varie combinazioni).\nDadi truccati.\nEsistono molti modi di truccare i dadi per rendere pi\u00f9 probabili certi risultati e una faccia pi\u00f9 spesso di quanto sarebbe normalmente probabile. Questi includono aggiungere dei pesi, arrotondare bordi lasciandone altri acuti o rendere alcune facce lievemente non allineate.\nSe i dadi non sono trasparenti si possono aggiungere pesi su una faccia o sull'altra. Possono essere modificati per essere vincenti o perdenti. Un modo sofisticato \u00e8 di inserire un serbatoio contenente mercurio al centro del cubo con dei canali capillari che conducono a un altro serbatoio su un lato. Dando dei colpetti sul tavolo con il dado si fa in modo di trasferire il mercurio da un serbatoio all'altro (pertanto il dado si comporter\u00e0 normalmente fino a che il mercurio non viene trasferito). Spesso si pu\u00f2 vedere il filo del taglio usato per rimuovere la faccia e nascondere il peso. In un dado professionale il peso \u00e8 inserito dal produttore, nel caso di un dado in legno questo viene fatto intagliando il dado intorno a un'inclusione pesante, come un ciottolino, attorno alla quale l'albero \u00e8 cresciuto.\nUn dado truccato a peso variabile \u00e8 cavo con all'interno un piccolo peso e una sostanza semisolida con un punto di fusione appena inferiore alla temperatura del corpo umano (di solito si usa quello della cera). Questo permette al baro di cambiare la posizione del peso respirando su di esso o tenendolo fermamente in pugno, in modo da fondere la cera e far spostare il peso verso il basso, rendendo pi\u00f9 probabile l'uscita del risultato sulla faccia opposta. Un tipo meno comune di dado a peso variabile pu\u00f2 essere realizzato inserendo un magnete nel dado e incorporando una spira di cavo nel tavolo da gioco: se non viene data corrente il dado rotoler\u00e0 normalmente, se viene data corrente si incrementer\u00e0 la probabilit\u00e0 d'uscita della faccia con il polo nord o sud del magnete (a seconda della direzione della corrente).\nI dadi trasparenti in materiale acrilico, usati in tutti i casin\u00f2 rispettabili, sono pi\u00f9 difficili da truccare.\nMateriali.\nI dadi poliedrici sono realizzati normalmente in plastica, sebbene se ne possano trovare anche di metallo, legno e di pietra semipreziosa. I primi dadi poliedrici moderni vennero prodotti con plastica soffice che si usurava facilmente con l'uso: gli angoli e gli spigoli man mano si arrotondavano fino al punto che il dado diventava inutilizzabile. I dadi pi\u00f9 recenti sono realizzati con plastica ad alto impatto e possono sopportare anni di uso senza che rimangano tracce di usura visibili.\nI dadi poliedrici possono essere comprati nei negozi di giochi in diverse combinazioni. Nei primi giorni dei giochi di ruolo i numeri sulle facce non erano colorati e i giocatori dovevano dipingere i propri dadi. Molti dei primi dadi a 20 facce erano numerati da 0 a 9 (ogni numero compariva su due facce di colori contrastanti), per utilizzarli come dadi a 10 facce (leggendo solo il numero) o come dadi a 20 facce (uno dei colori era designato come \"alto\", e si aggiungeva 10 al valore mostrato sulla faccia).\nDadi cubici con facce non marcate con numeri da 1 a 6.\nCome indicato le facce sulla maggior parte dei dadi sono marcate usando una serie continua di numeri che inizia da uno (o zero) espressa con numeri o punti. Alcune comuni eccezioni includono:\nForme.\nIl principale criterio distintivo dei dadi \u00e8 il loro numero di facce e quindi l'intervallo di numeri che possono generare. Nei giochi che usano dadi con un numero di facce diverso da sei questi sono spesso descritti anteponendo al loro numero di facce il prefisso \"d\", pertanto \"d6\" \u00e8 un dado a 6 facce, un \"d10\" un dado a dieci facce e cos\u00ec via. Il lancio di pi\u00f9 dadi contemporaneamente viene indicato apponendo come prefisso il numero di dadi da lanciare, quindi \"3d6\" indica di tirare tre dadi a sei facce.\nDadi con un numero di facce diverso da sei (detti dadi poliedrici) sono stati in precedenza usati praticamente solo dagli indovini e in altre pratiche occulte, ma a partire dagli settanta del XX secolo sono diventati popolari tra i giocatori di wargame, giochi da tavolo e di ruolo. Sebbene i dadi poliedrici siano considerati una novit\u00e0 dei tempi moderni, i primi esempi conosciuti di dadi tetraedrici sono quelli del gioco reale di Ur risalenti al 3.000 a.C., mentre un dado a venti facce risalente all'era Tolemaica \u00e8 conservato al Metropolitan Museum of Art. Questi dadi sono tipicamente di plastica e hanno sulle facce dei numeri piuttosto che schemi di puntini. I numeri reciprocamente simmetrici sono distinti da un puntino nell'angolo in basso a destra (6. rispetto a 9.) o da una sottolineatura (6 rispetto a 9).\nVarianti standard.\nI dadi non cubici pi\u00f9 comuni sono spesso venduti in set di sei o sette dadi ognuno di forma diversa ma con gli stessi colori e stile di segni, oltre ai cinque solidi platonici vengono generalmente aggiunti due d10 (trapezoedro pentagonale): uno marcato da 0 a 9, l'altro marcato con le decine (00, 10, 20, 30, 40, 50,60, 70, 80, 90).\nAltri poliedri.\nQuesti dadi hanno forme molto simmetriche ma non sono solidi platonici, in particolare i solidi di Catalan e quelli archimedei sono particolarmente adatti a questo scopo.\nSi pu\u00f2 ottenere un gran numero di differenti distribuzioni di probabilit\u00e0 usando in maniera diversa questi dadi, per esempio i dadi a 10 facce vengono spesso usati in coppie per produrre una distribuzione uniforme di numeri da 1 a 100 (un dado viene letto come decine, il secondo come unit\u00e0). Sommando pi\u00f9 dadi si otteniene un'approssimazione della distribuzione normale (la \"curva a campana\"), mentre eliminando i risultati alti o bassi si pu\u00f2 distorcere la distribuzione in maniere diverse. Usando queste tecniche i giochi possono approssimare sufficientemente la reale distribuzione di probabilit\u00e0 dell'evento simulato.\nEsistono anche dadi sferici, che funzionano come i normali dadi e hanno al loro interno una cavit\u00e0 ottaedrica nella quale si muove un peso che forza la sfera a fermarsi in uno dei sei possibili orientamenti.\nSi possono anche considerare le monete come una specie di dadi a 2 facce (\"d2\").\nVarianti pi\u00f9 rare.\nSpesso il nome dei dadi compare in formule per il calcolo dei parametri di gioco, come, per esempio, i 'punti ferita'. La formula '6d8+10' indica un numero tra 16 (6\u00d71+10) e 58 (6\u00d78+10), dato che significa 'Tira un dado a otto\u2010facce sei volte e aggiungi 10 alla somma totale di tutti i tiri'. Occasionalmente pu\u00f2 essere scritto '10\u00d7d6+20' o '1d6\u00d710+20'; questo significa 'lancia un dado a sei facce. Moltiplica per 10 e aggiungi 20', questo evita il noioso e ripetuto tiro dello stesso pi\u00f9 dadi al costo di ridurre la variet\u00e0 di possibili risultati (gli unici risultati possibili sono 30, 40, 50, 60, 70, e 80) rispetto al tirare il dado 10 volte (che pu\u00f2 potenzialmente generare tutti i numeri compresi tra 30 e 80).\nUso dei dadi.\nNei giochi di ruolo.\n\"Dungeons &amp; Dragons\" \u00e8 famoso per aver introdotto l'uso dei dadi poliedrici nei tempi moderni. Pur usando di tanto in tanto i tradizionali dadi a sei facce, altri tipi di dado vengono usati pi\u00f9 frequentemente. L'edizione 3.0 di \"Dungeons &amp; Dragons\" e la sua discendenza (il \"d20 System\") usa il d20 come meccanica base. La maggior parte degli altri tipi di dado sono usati per altri scopi (danno delle armi, degli incantesimi, generazione iniziale delle statistiche dei personaggi).\nPraticamente ogni dado pu\u00f2 essere usato quando si deve generare un risultato binario (vero o falso). Generalmente, in questi casi il giocatore chiama il valore del dado quando viene lanciato (\"pari\" o \"dispari\"), oppure si decide precedentemente che un risultato basso \u00e8 \"falso\" e uno alto \"vero\". Alcune compagnie producono \"dadi binari\" appositamente per questa piccola nicchia \u2014 tipicamente un d6 su cui sono stampati segni \"+\" e \"\u2212\", oppure le parole \"even\" (pari) e \"odd\" (dispari).\nDue d10 sono usati quando serve un risultato tra 1 e 100. Si lancia una coppia di d10, uno dei quali \u00e8 marcato con 00, 10, 20, \u2026 90, l'altro marcato normalmente da 0 a 9, oppure si lanciano due dadi di colore diverso uno dei quali convenzionalmente scelto in precedenza (o chiamato durante il lanci \u2014 \"rosso \u00e8 le decine\") come quello delle decine. Questo tipo di tiro viene normalmente indicato come \"tiro percentuale\".\nAlle volte i d20 sono usati come rimpiazzi per i d10, in questo caso si tira il d20 e si legge solo la cifra delle unit\u00e0 (esistono in commercio anche d20 numerati da 0 a 9 con ogni cifra ripetuta due volte).\nIl sistema di gioco di \"Earthdawn\" ha introdotto un meccanismo a \"passo di dado\" mediante l'uso della sua tabella dei \"passi azione\". In termini generali a un valore basso d'abilit\u00e0 corrisponde un dado con un piccolo numero di facce, mente a un'abilit\u00e0 alta corrisponde un dado con un maggior numero di facce. La tabella di gioco di Earthdawn elenca per ogni valore da 1 a 40 le combinazioni di dadi che hanno come media quel valore e questa viene usata per quasi tutti i tiri di dado nel gioco. Anche \"Deadlands\" usa una meccanica simile.\nIn \"Ghostbusters\" comparve un primo regolamento che usa la riserva di dado (generalmente l'abilit\u00e0 indica il numero di dadi da tirare, piuttosto che un valore da sommare al tiro). Una versione pi\u00f9 dettagliata del sistema fu usata in \"Guerre stellari - Il gioco di ruolo\" e divenne il sistema base alla base del \"D6 System\". Come primo sistema ad usare una meccanica a riserva di dadi per le prove di abilit\u00e0 influenz\u00f2 probabilmente il regolamento di \"Shadowrun\" e Tom Dowd che aveva partecipato allo sviluppo di \"Shadowrun\" lo riutilizz\u00f2 a sua volta per \"\", quando fu chiamato da Mark Rein\u00b7Hagen per creare le regole di quest'ultimo. Sia \"Vampiri: la masquerade\" (e generalmente tutti i giochi della White Wolf) sia \"Shadowrun\" usano una meccanica di \"conteggio dei successi\", in cui il giocatore lancia un certo numero di dadi uguali fra loro (d6 in \"Shadowrun\", d10 in \"Vampiri\") e solo i dadi che hanno ottenuto un risultato maggiore di una certa soglia vengono contati per valutare il numero di successi.\nNumerosi sistemi di gioco usano tiri \"aperti\", in cui se un dado mostra il valore massimo allora viene tirato ancora e sommato al risultato gi\u00e0 ottenuto (alle volte ritirando fintantoch\u00e9 si ottiene il risultato massimo) o viceversa se ottiene il risultato minimo viene ritirato nella stessa maniera, ma \"sottraendo\" anzich\u00e9 aggiungendo. Di solito i sistemi usano un gergo colorito per descrivere questa meccanica di gioco (nell'horror-western \"Deadlands\" questo dado viene detto \"asso\", in \"7th Sea\" il dado \"esplode\".\nIn informatica.\nIn informatica si impiegano frequentemente algoritmi per generare sequenze pseudo-casuali di numeri. Tra i numerosi usi della pseudo-casualit\u00e0 in informatica vi \u00e8 la generazione di password, la cui sicurezza verr\u00e0 pertanto a dipendere dalla bont\u00e0 con cui gli algoritmi di generazione avvicineranno una distribuzione probabilistica opportuna. (altre possibilit\u00e0 vi sono in simulazioni di sistemi reali, nei quali si desidera introdurre alee analoghe a quelle del sistema fisico simulato).\nDadi normali sono impiegati nel metodo Diceware per generare sequenze casuali di numeri, successivamente utilizzati come base per costruire password, passphrase e altre variabili crittografiche."}
{"id": "88726", "revid": "115369089", "url": "https://it.wikipedia.org/wiki?curid=88726", "title": "Zhejiang", "text": "Lo Zhejiang () o Cho-kiang \u00e8 una provincia orientale costiera della Repubblica Popolare Cinese. Il termine Zhejiang era l'antico nome del fiume Qiantang, che passa attraverso Hangzhou, il capoluogo della provincia. Altre citt\u00e0 importanti della provincia sono Ningbo e Wenzhou.\nLo Zhejiang confina a nord con la provincia dello Jiangsu e la municipalit\u00e0 di Shanghai, a nord-ovest con la provincia dell'Anhui, a ovest con la provincia dello Jiangxi e a sud con la provincia del Fujian; ad est si affaccia sul Mar Cinese Orientale, oltre il quale vi sono le isole giapponesi Ryu Kyu.\nAmministrazione.\nLa suddivisione della provincia dello Zhejiang \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n).\nMappa della suddivisione amministrativa della provincia:\nStoria.\nAll'epoca della Dinastia Zhou (XVI secolo a.C. - XX secolo a.C.), lo Zhejiang era al di fuori della sfera di influenza della prima vera e propria civilt\u00e0 cinese. La regione era popolata dagli Yue, a loro volta suddivisi in Dongyue e Ouyue. Durante il Periodo delle primavere e degli autunni nel Nord dello Zhejiang emerse il regno di Yue, un reame molto influenzato dalla civilt\u00e0 cinese, che raggiunse il suo massimo splendore sotto Guojian di Yue, riuscendo, nel 473 a.C., a prevalere su una delle maggiori potenze dell'epoca, il regno di Wu, situato a Nord. Nel 333 a.C. Yue fu a sua volta conquistato dal Regno di Chu, un reame occidentale. Ci\u00f2 avveniva prima che nel 221 a.C. il regno di Qin soggiogasse tutti i reami cinesi, unificandoli sotto il proprio controllo e fondando il primo impero cinese.\nDurante la dinastia Qin (221 a.C.-206 a.C.) e la dinastia Han (206 a.C.-220 d.C.) gli Yue riuscirono a preservare le proprie strutture politiche e sociali, malgrado lo Zhejiang fosse sotto il controllo dell'impero centrale. Tale controllo era in alcuni casi solo nominale, soprattutto nel caso dello Zhejiang meridionale, dal momento che la provincia si trovava ai confini dell'impero. Intorno alla fine della dinastia Han, lo Zhejiang divenne il feudo di signorotti quali Yan Baihu e Wang Lang. In seguito, sia Yan che Wang, sarebbero stati sconfitti da Sun Ce e Sun Quan, il quale fond\u00f2 il regno di Wu (222-280), uno dei Tre Regni.\nA partire dal IV secolo la Cina sub\u00ec una serie di invasioni ad opera di popolazioni nomadi, che conquistarono l'intero Nord del paese, fondandovi i Sedici Regni (il numero 16 \u00e8 da considerare puramente simbolico, dato che il numero di questi regni era superiore) e dando vita alle Dinastie Settentrionali. In seguito alle invasioni, un enorme numero di profughi si trasfer\u00ec dal Nord dal Sud della Cina, che divenne sede della dinastia J\u00ecn e delle Dinastie Meridionali. Tale processo acceler\u00f2 la cinesizzazione della Cina del Sud, e dello Zhejiang in particolare.\nL'unit\u00e0 dell'impero fu ristabilita dalla dinastia Sui, che edific\u00f2 il Gran Canale, che collegava la citt\u00e0 di Hangzhou alla Pianura della Cina Settentrionale, consentendo allo Zhejiang l'accesso al cuore della civilt\u00e0 cinese.\nAl tempo della Dinastia Tang (618-907) - epoca d'oro della civilt\u00e0 cinese - lo Zhejiang divenne parte del Circuito del Jiangnandong, acquisendo una notevole prosperit\u00e0. Dopo il crollo della dinastia Tang, lo Zhejiang divenne parte del territorio del reame di Wuyue.\nL'unit\u00e0 dell'impero fu ristabilita, intorno al 960 dalla Dinastia Song Settentrionale. Fu in questo periodo che il Sud della Cina riusc\u00ec a superare il Nord per prosperit\u00e0 e ricchezza. Il periodo di massimo splendore dello Zhejiang fu dovuto alla perdita, nel 1127 del Nord della Cina ad opera degli Jurchi. Hangzhou, la capitale provinciale, divenne capitale della Dinastia Song Meridionale, una dinastia Han, che regnava sui territori della Cina meridionale. Famosa per la sua prosperit\u00e0 e bellezza, Hangzhou era probabilmente una delle citt\u00e0 pi\u00f9 grandi al mondo. \nA partire da allora, lo Zhejiang del Nord, insieme allo Jiangsu meridionale, divennero sinonimi del lusso e dell'opulenza della cultura cinese. La conquista Mongola nel 1279 e la fondazione della Dinastia Yuan segnarono il declino politico di Hangzhou, anche se la citt\u00e0 continuava a prosperare. Sembra che Hangzhou sia stata visitata da Marco Polo, che la rinomin\u00f2 \"Kinsay\", considerandola la \"pi\u00f9 bella e nobile citt\u00e0 del mondo\". \nGli attuali confini della provincia furono fissati nel periodo della Dinastia Ming, che prevalse sui Mongoli nel 1368, e da allora hanno subito poche variazioni. Dopo la fondazione della Repubblica Popolare Cinese, nel 1949, le Isole Dachen restarono sotto il controllo della Repubblica di Cina fino al 1955. Inoltre, si cerc\u00f2 di fondare un'\"anti-governo\" della provincia dello Zhejiang.\nIl Sud dello Zhejiang \u00e8 sede di territori prevalentemente montuosi, inadatti all'agricoltura, ed \u00e8 tradizionalmente una regione sottosviluppata. Le riforme economiche di Deng Xiaoping tuttavia hanno prodotto notevoli cambiamenti. Lo Zhejiang del Sud, e particolarmente le citt\u00e0 di Wenzhou e Yiwu sono diventate due dei maggior centri del commercio da esportazione, grazie allo spirito imprenditoriale dei loro abitanti, ai bassi costi della manodopera, al duro lavoro ed alla capacit\u00e0 di osservazione dei mercati mondiali. Combinato con la tradizionale ricchezza dello Zhejiang del Nord, ci\u00f2 ha consentito allo Zhejiang di sorpassare altre province, diventando una delle province pi\u00f9 prospere della Cina."}
{"id": "88727", "revid": "642594", "url": "https://it.wikipedia.org/wiki?curid=88727", "title": "Cirami (legge)", "text": ""}
{"id": "88729", "revid": "110157", "url": "https://it.wikipedia.org/wiki?curid=88729", "title": "Casti-Wergenstein", "text": "Casti-Wergenstein (toponimo tedesco; in romancio \"Casti-Vargistagn\"; in italiano \"-Vergasteno\", desueto) \u00e8 un comune svizzero di 52 abitanti del Canton Grigioni, nella regione Viamala. \u00c8 stato istituito nel 1923 con la fusione dei comuni soppressi di Casti e Wergenstein.\nGeografia fisica.\nCasti e Wergenstein sono situati in una valle laterale della valle di Schams, alla sinistra del Reno Posteriore (\"Hinterrhein\"). Casti dista 37\u00a0km da Coira e 87\u00a0km da Bellinzona\nIl punto pi\u00f9 elevato del comune \u00e8 la cima del Bruschghorn (3 056\u00a0m s.l.m.), sul confine con Safiental.\nInfrastrutture e trasporti.\nCasti-Wergenstein dista 13\u00a0km dalla stazione ferroviaria di Thusis e 4\u00a0km dall'uscita autostradale di Zillis, sulla A13/E43."}
{"id": "88730", "revid": "1779418", "url": "https://it.wikipedia.org/wiki?curid=88730", "title": "Dado (disambigua)", "text": ""}
{"id": "88731", "revid": "122742508", "url": "https://it.wikipedia.org/wiki?curid=88731", "title": "Innerferrera", "text": "Innerferrera (toponimo tedesco; in romancio \"Calantgil\"; ) \u00e8 una frazione di 38 abitanti del comune svizzero di Ferrera, nella regione Viamala (Canton Grigioni).\nGeografia fisica.\nInnerferrera \u00e8 situata nella Val Ferrera, lungo il \"Ragn da Ferrera\" (Reno di Ferrera); dista 48\u00a0km da Coira. Il punto pi\u00f9 elevato del paese \u00e8 la cima del Piz Timun (o \"Pizzo d'Emet\") (3 209\u00a0m s.l.m.), sul confine con Madesimo e Piuro.\nStoria.\nStoricamente attestato con il nome di \"Canic\u00fcl\" o \"Calantgil\", l'abitato di Innerferrera risale all'XI secolo, quando fu fondato da popolazioni romanizzate.\nNel corso dei secoli, Innerferrera segu\u00ec in un primo momento le sorti del resto dello Schams: dapprima propriet\u00e0 della Diocesi di Coira, pass\u00f2 poi ai Vazer, successivamente ai Werdenberger e infine di nuovo a Coira (1456). Fu proprio il vescovo, nel 1458, a vendere tutta la valle. \nFino al 1851 Innerferrera fece parte della vicinia (\"Nachbarschaft\") della comunit\u00e0 giudiziaria dello Schams e, assieme ad Ausserferrera, Andeer e Pignia, di una Corte di bassa giustizia civile.\nLa costruzione della carrozzabile risale agli anni 1890-1895. \nPer lungo tempo il passo di Niemet, che mete in comunicazione Innerferrera con il territorio di Madesimo, costitu\u00ec un passaggio chiave per il traffico di merci verso l'Italia (in particolare manufatti di bottai). Rilevante fino al secondo dopoguerra fu anche il contrabbando. \nFino al XX secolo, il territorio di Innerferrera fu interessato da una rilevante attivit\u00e0 estrattiva di minerali ferrosi, alla quale parteciparono numerosi minatori provenienti dall'Austria.\nA partire dagli anni 1962-1963, la diga della Val di Lei costituisce un'exclave facente parte del territorio di Innerferrera. \nFino al 31 dicembre 2007, Innerferrera fu un comune autonomo che si estendeva per 43,95\u00a0km\u00b2; il 1\u00ba gennaio 2008 venne accorpato all'altro comune soppresso di Ausserferrera per formare il nuovo comune di Ferrera.\nMonumenti e luoghi d'interesse.\nArchitetture religiose.\nChiesa riformata di Innerferrera.\nCostruita sulla base di un precedente edificio religioso risalente probabilmente all'inizio del XVI secolo, l'odierna chiesa \u00e8 del 1834. Al tempo della precedente chiesa si presume risalga una campana datata 1522, collocata di fronte all'attuale ingresso.\nInternamente, il coro ospita una scritta che riporta un passo della lettera agli Ebrei in retoromancio sottosilvano:\nIl campanile ospita due campane, una del 1726 e l'altra del 1967.\nInfrastrutture e trasporti.\nDista 24\u00a0km dalla stazione ferroviaria di Thusis e 8\u00a0km dall'uscita autostradale di Rofla-Avers, sulla A13/E43."}
{"id": "88733", "revid": "73843", "url": "https://it.wikipedia.org/wiki?curid=88733", "title": "Avers", "text": "Avers (toponimo tedesco; in romancio \"Avras\") \u00e8 un comune svizzero di 168 abitanti del Canton Grigioni, nella regione Viamala. \u00c8 il comune svizzero posto a una maggiore altitudine, 1 960 m s.l.m.; la sua frazione Juf (2 126 m s.l.m.) \u00e8 il pi\u00f9 alto centro abitato permanente d'Europa.\nGeografia fisica.\nAvers \u00e8 situato nella valle omonima, lungo l'Averser Rhein (Reno di Avers). Dista 56\u00a0km da Coira; il punto pi\u00f9 elevato del comune \u00e8 la cima del Mazzaspitz (3 164\u00a0m s.l.m.), sul confine con Surses.\nStoria.\nLa pi\u00f9 antica testimonianza della presenza umana nel territorio di Avers \u00e8 un'ascia a martello risalente alla fine del Neolitico. \nProbabilmente, la valle fu tuttavia abitata in modo stabile solo a partire dall'XI secolo, con un insediamento di una popolazione retica di lingua romancia attraverso l'ospizio San Pietro al passo del Settimo.\nSuccessivamente al 1280 si registr\u00f2 l'arrivo di coloni Walser germanofoni dalla Val Formazza, fondatori di un insediamento inizialmente posto sotto la protezione della citt\u00e0 di Como ma gi\u00e0 agli inizi del XIV secolo divenuto propriet\u00e0 della Diocesi di Coira. Menzionato come \"Auers\" nel 1354, il villaggio \u00e8 attestato entit\u00e0 comunale gi\u00e0 nel 1377, anche se non si esclude che il comune possa esser stato fondato gi\u00e0 nel 1292, periodo a cui risale un documento in cui si riporta il toponimo \"Anue\" (o \"Avre\"). L'indipendenza di Avers, che faceva parte Lega Caddea, risale tuttavia al 1367.\nDopo aver stretto un patto con la Vecchia Confederazione (1498), negli anni tra il 1524 e il 1526 Avers entr\u00f2 a far parte della Repubblica delle Tre Leghe.\nGi\u00e0 teatro di numerose esecuzioni di presunte streghe eseguite poco oltre la met\u00e0 del XVII secolo, il municipio di Avers ospit\u00f2 un tribunale fino al 1867. Sempre nel Seicento inizi\u00f2 la crisi dell'economia di Avers, incentrata sull'allevamento, sulla pastorizia di alpeggio e sul commercio di bestiame verso l'Italia tramite il passo del Settimo e il passo della Forcellina. Una decisa ripresa dell'economia si registr\u00f2 con la costruzione della diga della val di Lei (1958-1963), avvenuta una sessantina di anni dopo la costruzione della strada di collegamento con il resto della rete cantonale (1895).\nSociet\u00e0.\nLingue e dialetti.\nIn origine il territorio fu abitato da popolazione di lingua romancia. Successivamente, coloni walser di lingua tedesca, provenienti dalla Val Formazza, in Italia, insediatisi dopo il 1280 sul terrazzo vallivo pi\u00f9 alto, si diffusero nell'intera valle, soppiantando verso il 1310-20 la popolazione di lingua romancia. Gran parte dei toponimi hanno mantenuto la forma originaria, di matrice romancia: Cresta, Campsut (letteralmente Campo-di-sotto), Crot, Capetta, ecc. \nOggi il tedesco \u00e8 parlato dalla stragrande maggioranza della popolazione ed \u00e8 l'unica lingua ufficiale. .\nInfrastrutture e trasporti.\nAvers dista 32\u00a0km dalla stazione ferroviaria di Thusis. \u00c8 servito dall'uscita autostradale di Rofla-Avers, sulla A13/E43."}
{"id": "88734", "revid": "320578", "url": "https://it.wikipedia.org/wiki?curid=88734", "title": "Microsoft Internet Explorer", "text": ""}
{"id": "88735", "revid": "116973742", "url": "https://it.wikipedia.org/wiki?curid=88735", "title": "Irraggiamento", "text": "In termodinamica ed elettromagnetismo, per irraggiamento si intende il trasferimento di energia tra due corpi per mezzo di onde elettromagnetiche. Nel caso dell'irraggiamento di energia termica, si parla pi\u00f9 precisamente di irraggiamento termico.\nOrigine fisica.\nL'origine dell'irradiazione elettromagnetica dei corpi per effetto macroscopico della temperatura va ricercata a livello microscopico come conseguenza del moto roto-vibrazionale molecolare e quindi delle correnti elettriche variabili nel tempo degli elementi portatori di carica elettrica (protoni ed elettroni) in accordo con le leggi base dell'Elettrodinamica classica ovvero le Equazioni di Maxwell. La frequenza e l'intensit\u00e0 dei fotoni emessi, ovvero dell'onda elettromagnetica, aumenta all'aumentare della temperatura, in conseguenza dell'aumentato moto di agitazione molecolare, ovvero delle correnti elettriche atomico-molecolari.\nIrraggiamento termico.\nSe ci poniamo di fronte ad una sorgente termica luminosa avvertiamo una sensazione di caldo; tale sensazione \u00e8 dovuta da una parte alla convezione (in quanto il calore riscalda l'aria circostante) e in parte all'irraggiamento.\nL'\"irraggiamento\" \u00e8 uno dei tre modi attraverso cui avviene la propagazione del calore. In particolare, al contrario della conduzione e della convezione, l'irraggiamento non prevede contatto diretto tra gli scambiatori, e non necessita di un mezzo per propagarsi. Quindi \u00e8 un fenomeno che interessa ogni aggregato materiale, non importa se solido, liquido o gassoso, e avviene anche nel vuoto. Questo \u00e8 giustificato dal fatto che il trasferimento di calore per irraggiamento avviene sotto forma di onde elettromagnetiche.\nSi ha sia emissione sia assorbimento di radiazione elettromagnetica.\n\u00c8 un fenomeno che si presenta ad ogni temperatura, ma solo a temperature abbastanza elevate il contributo allo scambio termico per irraggiamento supera i contributi per conduzione e convezione.\nLa quantit\u00e0 di calore emessa da un corpo per irraggiamento \u00e8 infatti proporzionale a formula_1, cio\u00e8 alla quarta potenza della sua temperatura: perci\u00f2 a basse temperature l'irraggiamento \u00e8 responsabile di una frazione trascurabile del flusso di calore rispetto alla convezione e alla conduzione, ma al crescere della temperatura la sua importanza aumenta rapidamente fino a diventare il principale artefice della trasmissione del calore per temperature medio-alte.\nFisicamente l'irraggiamento consiste nell'emissione di onde elettromagnetiche generate dagli atomi e molecole eccitati dall'agitazione termica, che si diseccitano emettendo fotoni di frequenza proporzionale alla loro temperatura: per esempio i corpi a temperatura ambiente emettono in prevalenza fotoni nella gamma degli infrarossi, che per questo sono anche detti \"raggi termici\"; corpi molto freddi irradiano microonde (quelli vicini allo zero assoluto semplici onde radio), mentre i corpi molto caldi arrivano ad emettere luce visibile, dapprima rossa (temperatura del cosiddetto \"calor rosso\", circa 700 \u00b0C) poi sempre pi\u00f9 bianca (temperatura del \"calor bianco\", circa 1200 \u00b0C): man mano che la temperatura aumenta, la frequenza della luce emessa aumenta fino al bianco-azzurrino, per poi passare ai raggi ultravioletti, e ai raggi X nel caso di plasmi stellari a temperature dell'ordine di milioni di gradi.\nIl calore scambiato per irraggiamento si trasmette prevalentemente dal corpo a temperatura maggiore a quello a temperatura minore; in realt\u00e0, l'energia si propaga in entrambe le direzioni, ma con minore intensit\u00e0 da quello freddo a quello caldo. Infatti, se un corpo emanasse soltanto e non assorbisse mai energia elettromagnetica, la sua temperatura raggiungerebbe lo zero assoluto. Un corpo con la temperatura pari allo zero assoluto non potrebbe inoltre trasmettere calore per irraggiamento.\nL'emissione e l'assorbimento dipendono dalla frequenza della radiazione, dalla natura del corpo e da alcune caratteristiche della sua superficie; un corpo avente una superficie scura \u00e8 un buon assorbitore e un buon emettitore di calore per irraggiamento.\nGrandezze associate all'energia radiante.\nL'energia raggiante incidente su una superficie \u00e8 misurata dalla grandezza nota come irraggiamento; essa si scompone in tre termini: una parte viene \"riflessa\", una parte viene \"assorbita\" e una terza parte riesce, eventualmente, a passare attraverso la superficie ovvero \"trasmessa\".\nPer questo motivo si stabiliscono tre coefficienti:\nDa quanto detto segue che la somma dei coefficienti \u00e8 pari a uno cio\u00e8: formula_5 (conservazione dell'energia).\nDa questo bilancio energetico possiamo stabilire che per un corpo nero i coefficienti di riflessione e di trasparenza sono nulli, r = t = 0 e quindi a = 1. \nPer corpi grigi ciascun termine \u00e8 compreso tra 0 ed 1. \nPer i corpi opachi t = 0 e quindi a + r = 1.\nPer analizzare in maniera completa una sorgente di energia raggiante possiamo definire tre grandezze: la prima che caratterizza l'irraggiamento in modo globale detta \"emittanza\" \"globale\", la seconda che tenga conto della lunghezza d'onda formula_6 detta \"emittanza monocromatica\" e la terza che descriva la distribuzione spaziale della radiazione detta \"emittanza angolare spettrale\".\nI coefficienti prima definiti dipendono quindi dalla Temperatura formula_11, dalla lunghezza d'onda e dagli angoli di incidenza della radiazione,\nin particolare il coefficiente di assorbimento spettrale angolare sar\u00e0 espresso da una relazione del tipo formula_12, il coefficiente di assorbimento spettrale da formula_13, il coefficiente di assorbimento da formula_14.\nPrincipio di Kirchhoff.\nStabilito che la trasmissione per irraggiamento \u00e8 il risultato di un bilancio fra energia emessa ed energia assorbita possiamo affermare che il rapporto tra emittanza monocromatica e coefficiente di assorbimento di uno stesso corpo \u00e8 indipendente dal corpo stesso e funzione della sola lunghezza d'onda e della temperatura:\nformula_15\nposto formula_16 per il corpo nero vale:\nformula_17\nCorpo nero.\nIn genere il corpo a temperatura maggiore irradia pi\u00f9 energia al corpo a temperatura minore rispetto a quella che ne assorbe, finch\u00e9 non si ha una situazione di equilibrio, in cui raggiungono la stessa temperatura. In tal caso l'energia irradiata e quella assorbita si compensano.\nUn corpo nero assorbe tutta la radiazione incidente sul corpo e pertanto il suo coefficiente di assorbimento \u00e8 a = 1.\nEssendo un corpo nero indipendente dalla lunghezza di radiazione e dall'angolo di incidenza dell'energia raggiante la sua emittanza monocromatica \u00e8 stabilita dalla legge di Planck:\ndove C1 e C2 sono due costanti ricavate sperimentalmente:\nLegge di Stefan-Boltzmann.\nDalle propriet\u00e0 dei corpi neri sopra descritte possiamo definire l'emittanza globale di un corpo nero come:\ndove \u03c3 \u00e8 la costante di Stefan-Boltzmann.\nStabilite le grandezze fondamentali di un corpo nero, possiamo descrivere il comportamento dei corpi non neri dall'emissivit\u00e0 globale, cio\u00e8 il rapporto tra l'emittanza del corpo e quella del corpo nero, e dall'emissivit\u00e0 spettrale come rapporto tra l'emittanza monocromatica del corpo e quella del corpo nero."}
{"id": "88736", "revid": "110157", "url": "https://it.wikipedia.org/wiki?curid=88736", "title": "Mulegns", "text": "Mulegns (toponimo romancio; in tedesco \"M\u00fchlen\", desueto, ufficiale fino al 1943, ) \u00e8 una frazione di 25 abitanti del comune svizzero di Surses, nella regione Albula (Canton Grigioni).\nGeografia fisica.\nMulegns \u00e8 situato nella Val Sursette, sulla sponda sinistra del torrente Giulia. Dista 30\u00a0km da Sankt Moritz e 47\u00a0km da Coira. Il punto pi\u00f9 elevato del territorio \u00e8 la cima del Piz Platta (3\u00a0392\u00a0m s.l.m.).\nStoria.\nGi\u00e0 comune autonomo istituito nel 1851 e che si estendeva per 33,79\u00a0km\u00b2, il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Riom-Parsonz, Salouf, Savognin, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 19\u00a0km, mentre l'uscita autostradale di Thusis, sulla A13/E43, dista 31\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "88737", "revid": "70217", "url": "https://it.wikipedia.org/wiki?curid=88737", "title": "NeoModus Direct Connect", "text": ""}
{"id": "88738", "revid": "18778", "url": "https://it.wikipedia.org/wiki?curid=88738", "title": "EDonkey2000", "text": ""}
{"id": "88741", "revid": "254059", "url": "https://it.wikipedia.org/wiki?curid=88741", "title": "Distretto dell'Albula", "text": "Il distretto dell'Albula \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto dell'Albula coincide con quello della nuova regione Albula con l'eccezione del comune di Mutten, assegnato alla regione Viamala.\nIl distretto confinava con i distretti di Plessur a nord, di Prettigovia/Davos a nord-est, di Maloggia a sud-est e di Hinterrhein a ovest. Il capoluogo era Albula. Il distretto di Albula era il quinto distretto per superficie ed il nono per popolazione del Canton Grigioni.\nSuddivisione amministrativa.\nIl distretto dell'Albula era diviso in 4 circoli e 16 comuni."}
{"id": "88744", "revid": "244253", "url": "https://it.wikipedia.org/wiki?curid=88744", "title": "KaZaA Media Desktop", "text": "KaZaA Media Desktop \u00e8 stata un'applicazione peer-to-peer per il file sharing sviluppata tra il 2002 ed il 2006.\nUtilizzava il protocollo FastTrack ed era adoperato per scambiare file musicali MP3 e file di film. L'utilizzo di questo software viene finanziato grazie agli spyware e adware installati all'interno, assieme al software di Kazaa.\nStoria.\nNell'agosto del 2003, venne messo in commercio \"KaZaA Plus\". Questa versione a pagamento non aveva ne spyware ne adware. \u00c8 stata anche creata una versione commerciale chiamata \"KaZaA Gold\". Esiste anche un'altra versione di Kazaa chiamata \"Kazaa Lite\" (chiamata anche \"K-Lite\"). \u00c8 una modifica alla versione di KaZaA che esclude tutti gli spyware e adware, fornisce qualche funzionalit\u00e0 in pi\u00f9 e pu\u00f2 essere scaricata liberamente. Si collega anch'essa alla rete FastTrack consentendo lo scambio di file con gli utenti di KaZaA. \u00c8 stata realizzata da altri programmatori modificando il file binario dell'applicazione KaZaA originale. All'interno delle pi\u00f9 recenti versioni di KaZaA \u00e8 presente una patch chiamata \"K++\" che rimuove i limiti di ricerca, i limiti nel multisource, e setta il livello di partecipazione al valore massimo di 1000.\nLa Sharman Network ha considerato l'applicazione Kazaa Lite, come una violazione del copyright. L'11 agosto 2003, inviarono una lettera a Google chiedendo che tutti i link all'applicazione K-Lite venissero rimossi dal loro database. Nel dicembre 2003 Sherman minacci\u00f2 di agire per vie legali contro i proprietari di tutti i siti che ospitavano una copia di K-Lite, a meno che non l'avessero rimosso. A seguito di un'azione legale avviata dalla \"Australian Record Industry Association\" nel febbraio del 2004, lo sviluppo del software cess\u00f2; nel 2006 un gruppo di programmatori russi realizz\u00f2 una nuova versione dell'edizione lite denominata \"KaZaA Lite Resurrection\", anche se il sito web di tale software non risulta pi\u00f9 attivo.\nLimiti legali.\nCome altri proprietari di prodotti simili, i creatori di KaZaA, sono stati citati a giudizio dalle major al fine di limitare lo scambio e la condivisione di materiale coperto da copyright. La magistratura dei Paesi Bassi ordin\u00f2 ai proprietari di Kazaa di impedire ai loro utenti la violazione del copyright, altrimenti avrebbero dovuto pagare una pesante multa. I proprietari di Kazaa risposero vendendo l'applicazione alla Sharman Networks con quartier generale in Australia e con una filiale nell'isola di Vanuatu. Verso la fine di marzo del 2002 la corte di appello dei Paesi Bassi capovolse il precedente giudizio affermando che KaZaA non poteva essere responsabile delle azioni dei suoi utenti. \nNel 2002 la Sharman fu citata in giudizio dalla RIAA e dalla MPAA. Il processo \u00e8 ancora in corso. La Sharman rispose attraverso un'azione legale antitrust, sostenendo che le major avevano cospirato contro la Sharman a causa del servizio a pagamento di Altnet. Nel luglio 2003 la causa fin\u00ec. La Sharman inoltre sostenne che non poteva essere citata in giudizio in California in quanto non aveva sufficienti relazioni con quello stato.\nNel settembre 2003 la RIAA present\u00f2 una richiesta di citazione a giudizio, alla corte civile contro diversi utenti privati che avevano condiviso una grande quantit\u00e0 di file con KaZaA. Questi furono costretti a pagare alla RIAA un piccolo risarcimento. Come risultato il traffico sulla rete di FastTrack sub\u00ec una contrazione di circa il 10-15%. La Sharman rispose citando a giudizio la RIAA, affermando che la propria rete era stata violata da altri software client (come Kazaa Lite) usati per investigare chi stava condividendo file, sulla rete di KaZaA. Nel gennaio 2004 la corte rigett\u00f2 le accuse dalla Sharman.\nNel febbraio 2004, la Australian Record Industry Association (ARIA), annunci\u00f2 una propria azione legale contro KaZaA, affermando che erano state compiute, ai suoi danni, pesanti violazioni del copyright. Gli investigarori dell'ARIA dissero che questa \"era il pi\u00f9 massiccio caso di violazione di copyright mai accaduto in Australia\", aggiunsero inoltre che la loro operazione era concentrata quasi totalmente sul traffico illegale.\nDescrizione.\nI protocolli KaZaa e FastTrack sono stati inventati dagli scandinavi Niklas Zennstr\u00f6m e Janus Friis e vennero resi disponibili per la prima volta nel marzo 2001 dalla loro ditta tedesco-olandese Consumer Empowerment. Attualmente i diritti di KaZaA sono esercitati dalla Sharman Networks.\nIl programma viene attualmente distribuito solo per il sistema operativo Windows. \u00c8 possibile eseguirlo anche su Linux o macOS o altri sistemi operativi ma \u00e8 necessario dotarsi di un software di emulazione come Wine e Virtual PC. Utenti avanzati per\u00f2 preferiscono il programma open source giFT, migliore in stabilit\u00e0, flessibilit\u00e0, e performance. KaZaA \u00e8 molto simile a Morpheus e Grokster in quanto utilizza lo stesso protocollo. Questa tecnologia peer-to-peer decentralizzata, \u00e8 simile a quella di Gnutella.\nKaZaA\u00e8 stato molto criticato in quanto installava diversi programm adware e spyware, come ad esempio il software Altnet che utilizza una certa ampiezza di banda per inviare pubblicit\u00e0. Questo programma consente anche il prelievo di musica a pagamento, creando un'alternativa legale allo scambio di file musicali coperti da copyright."}
{"id": "88746", "revid": "1543377", "url": "https://it.wikipedia.org/wiki?curid=88746", "title": "Lago di Van", "text": "Il lago di Van (in turco: Van G\u00f6l\u00fc, in curdo: Behra Wan\u00ea, in armeno: \u054e\u0561\u0576\u0561 \u056c\u056b\u0573) \u00e8 il pi\u00f9 grande lago della Turchia (seguito dal Lago Salato) e si trova nella parte pi\u00f9 orientale del paese. Sulla sponda orientale del lago si trova la citt\u00e0 di Van.\n\u00c8 un lago salato che riceve acqua da numerosi piccoli corsi d'acqua che scendono dalla montagne circostanti ed \u00e8 uno dei pi\u00f9 grandi laghi endoreici (senza sbocchi) del mondo. L'originario emissario del bacino venne bloccato da un'antica eruzione vulcanica.\nIl territorio presso le sponde del lago di Van \u00e8 stato il centro dell'antico regno di Urartu. Sull'isola di Akdamar c'\u00e8 una chiesa armena del X secolo.\nIdrologia e chimica.\nLa massima larghezza del lago di Van \u00e8 di 119\u00a0km, con una profondit\u00e0 media di 171\u00a0m e massima di 451\u00a0m. La superficie del lago si trova a 1640\u00a0m sopra il livello del mare e la lunghezza della linea costiera e di 430\u00a0km. Il lago di Van ha un'area di 3755\u00a0km2 e un volume di 607\u00a0km3.\nLa parte del bacino occidentale del lago \u00e8 la pi\u00f9 profonda, pi\u00f9 di 400\u00a0m, giacente a nord-est di Tatvan e a sud di Ahlat. I bracci orientali del lago hanno una minore profondit\u00e0. La parte di Van-Ahtamar digrada man mano, con una profondit\u00e0 massima di circa 250\u00a0m verso il suo lato nord-ovest dove si unisce al resto del lago. Il braccio di Erci\u015f \u00e8 molto meno profondo, in massima parte minore di 50\u00a0m, con una profondit\u00e0 massima di circa 150\u00a0m.\nL'acqua del lago \u00e8 fortemente alcalina (pH 9.7\u00a0\u2013 9.8) e ricca di carbonato di sodio e altri sali, i quali vengono estratti tramite evaporazione e usati come detergenti. Caratteristico \u00e8 il fatto che l'acqua non geli mai.\nGeologia.\nLo sbocco del lago venne a un certo punto bloccato durante il pleistocene, quando i flussi lavici del vulcano Nemrut bloccarono a ovest il flusso uscente verso la pianura di Mu\u015f. Attualmente inattivo, il Nemrut Da\u011f\u0131 \u00e8 chiuso verso la riva occidentale del lago, mentre un altro stratovulcano inattivo, S\u00fcphan Da\u011f\u0131 domina il lato settentrionale del lago.\nIl livello dell'acqua del lago viene spesso modificato drammaticamente: vicino Tatvan, Oswald (vedi Geologia dell'Armenia, 1901) notava un alto sollevamento della spiaggia al di sopra del livello del lago, come pure alberi attualmente sommersi. Le indagini svolte da Degens e altri agli inizi degli anni '80 determinarono che il livelli pi\u00f9 alti del lago (72\u00a0m al sopra di quello attuale) si verificarono durante l'ultima era glaciale, pressappoco 18.000 anni fa. Mentre circa 9.500 anni fa ci fu una drastica diminuzione con pi\u00f9 di 300\u00a0m sotto l'attuale livello, a cui segu\u00ec un altrettanto drastico innalzamento, circa 6.500 anni fa.\nRecentemente sono state notate simili fluttuazioni anche se in misura minore. Il livello del lago si alz\u00f2 di almeno tre metri durante gli anni '90, allagando molti terreni agricoli, e (dopo un breve periodo di stabilit\u00e0 e dunque di arretramento delle acque) sembra essersi di nuovo innalzato, di circa due metri nei dieci anni immediatamente prima del 2004.\nEssendo senza sbocchi, il lago di Van ha accumulato una grande quantit\u00e0 di sedimenti asportati dalle pianure e valli circostanti, e occasionalmente depositati come cenere delle eruzioni dei vulcani vicini.\nQuesto strato di sedimenti viene stimato fino a 400\u00a0m di spessore, attirando climatologi e vulcanologi interessati alla trivellazione di carote per esaminare i sedimenti stratificati.\nNel 1989 e 1990, una squadra internazionale di geologi condotta da Stephan Kempe dell'universit\u00e0 di Amburgo (attualmente professore alla Technische Universit\u00e4t Darmstadt) prelev\u00f2 dieci carote di sedimenti estratte a una profondit\u00e0 massima di 446\u00a0m. Sebbene le perforazioni penetrassero soltanto i primi pochi metri di sedimento, esse forniscono varve sufficienti per i dati climatici risalenti fino a 14.570 anni BP.\nUna squadra di scienziati condotta dal paleontologo Thomas Litt dell'Universit\u00e0 di Bonn ha condotto, con il finanziamento dell'ICDP, un nuovo progetto di perforazione per esaminare i sedimenti lacustri. Litt si aspettava di trovare che il lago di Van avesse \"immagazzinato la storia del clima degli ultimi 800.000 anni \u2014 un'incomparabile stanza del tesoro di dati dei quali vorremmo sfruttare almeno gli ultimi 500.000 anni\". Un test di perforazione nel 2004 mostr\u00f2 l'evidenza di 15 eruzioni vulcaniche avvenute negli ultimi 20.000 anni.\nEcologia.\nIl solo pesce noto che vive nell'acqua salmastra del lago di Van \u00e8 il \"Chalcalburnus tarichi\" (la \"perla della triglia\" o \"inci kefal\u0131\"), un pesce della famiglia dei ciprinidi relazionato al cavedano e alla lasca, il quale viene catturato durante le inondazioni primaverili. Nel periodo della riproduzione, nei mesi di maggio e giugno, questo pesce dal lago migra verso l'acqua meno alcalina dei suoi immissari o anche nei fiumi stessi, ritornando al lago dopo la stagione della fecondazione.\nNel lago sono state registrate 103 specie di fitoplancton compresi i flagellati, diatomee, batteri, cianobatteri, alghe verdi e alghe brune e ben 36 specie di zooplancton, comprese rotatoria, cladocera e copepoda.\nNel 1991, alcuni ricercatori riferirono la scoperta nel lago di Van di microbialiti alti 40\u00a0m. Ci sono solide torri sul fondo lacustre create da tappeti di cianobatteri coccoidi (gruppo \"Pleurocapsa\") che creano aragoniti in combinazione con calcite precipitata fuori dall'acqua del lago.\nNei pressi del lago vive una particolare variet\u00e0 di gatto, il Gatto di Van (Van Kedisi), caratterizzato dalla possibilit\u00e0 di avere occhi di colore l'uno diverso dall'altro, e dalla capacit\u00e0 di nuotare per procurarsi il cibo attraverso la pesca.\nFin dal 1995 sono stati riferiti avvistamenti di un mostro del lago di Van, di circa 15\u00a0m di lunghezza, chiamato \"Van G\u00f6l\u00fc Canavar\u0131\" (\"Mostro del lago Van\").\nIl lago \u00e8 circondato da aree agricole dove si coltivano alberi da frutta e cereali.\nStoria.\nTushpa, la capitale di Urartu, venne localizzata nei pressi delle rive del lago di Van, sul sito di ci\u00f2 che divenne poi il castello medievale di Van, a ovest dell'attuale citt\u00e0 di Van. Le rovine della citt\u00e0 medievale di Van sono ancora visibili sotto i pendii meridionali rocciosi sopra i quali sorge il castello di Van.\nRegni armeni.\nIl lago fu il centro del regno armeno di Ararat dal 1000 a.C. circa, e successivamente della satrapia di Armina, regno della Grande Armenia, e del regno armeno di Vaspurakan.\nInsieme al lago Sevan (nell'odierna Armenia) e al lago di Urmia (nell'attuale Iran), Van era uno dei tre grandi laghi del regno armeno, riferiti come i \"mari di Armenia\" (nelle fonti antiche assire: \"t\u00e2mtu \u0161a m\u00e2t Nairi\" (Mare Superiore di Nairi), essendo il Mare Inferiore il lago di Urmia). Nel corso del tempo, il lago venne ad essere conosciuto con vari nomi armeni: \u054e\u0561\u0576\u0561 \u056c\u056b\u0573 (lago di Van), \u054e\u0561\u0576\u0561 \u056e\u0578\u057e (mare di Van), \u0531\u0580\u0573\u0565\u0577\u056b \u056e\u0578\u057e (mare di Ar\u010de\u0161), \u0532\u0566\u0576\u0578\u0582\u0576\u0565\u0561\u0581 \u056e\u0578\u057e (mare di Bznunik), \u054c\u0577\u057f\u0578\u0582\u0576\u0565\u0561\u0581 \u056e\u0578\u057e (mare di Rshtunik), e \u054f\u0578\u057d\u057a\u0561\u0575 \u056c\u056b\u0573 (lago di Tosp).\nImpero bizantino.\nVerso l'XI secolo la regione intorno al lago di Van veniva a trovarsi lungo il confine tra l'impero bizantino, con la sua capitale a Costantinopoli, e l'impero turco selgiuchide, con capitale a Esfahan. Nella non facile pace tra i due imperi, i proprietari terrieri armeno-bizantini impiegavano i gazi turcomanni e gli akritoi bizantini per la loro protezione.\nNella seconda met\u00e0 dell'XI secolo l'imperatore Romano IV Diogene lanci\u00f2 una campagna per riconquistare l'Armenia onde prevenire l'espansione del controllo selgiuchide sulla regione. Diogene e il suo esercito attraversarono l'Eufrate, affrontando il 6 agosto 1071 l'armata selgiuchide molto pi\u00f9 piccola, condotta da Alp Arslan, nella Battaglia di Manzikert, a nord del lago di Van. Nonostante il numero sproporzionato, l'ingombrante forza bizantina venne sconfitta dal pi\u00f9 mobile cavalleria turca e Diogene stesso venne fatto prigioniero.\nImpero selgiuchide.\nAlp Arslan divise le parti orientali conquistate dell'impero bizantino tra i suoi generali turcomanni, ognuna delle quali governata come beilicato ereditario, sotto la completa sovranit\u00e0 del grande impero selgiuchide. Alp Arslan concesee la regione intorno al lago di Van al suo comandante S\u00f6kmen el Kutb\u00ee (letteralmente \"S\u00f6kmen lo schiavo\"), che stabil\u00ec la sua capitale ad Ahlat sulla riva occidentale del lago. La dinastia di Ahlatshahs (anche nota come \"S\u00f6kmenler\") govern\u00f2 questa regione dal 1085 al 1192.\nAgli Ahlatshahs succedettero gli Ayyubidi.\nArchitettura.\nNei pressi del castello di Van, lungo la riva meridionale, sull'isola di Akdamar si trova la chiesa della Croce Santa armena del X secolo (armeno: \u054d\u0578\u0582\u0580\u0562 \u053d\u0561\u0579, Surb Khach), una chiesa reale del regno armeno di Vaspurakan. Le rovine dei monasteri armeni (ad esempio il Monastero di Ktuts) esistono anche in altre tre isole del lago di Van: Lim, Arter e Ktuts. anche la regione intorno al lago di Van era disseminata di un grande numero di monasteri armeni, tra i quali i pi\u00f9 importanti furono quelli di Narekavank del X secolo e di Varagavank (XI secolo), entrambi al giorno d'oggi distrutti.\nI s\u00f6kmenli lasciarono un gran numero di lapidi funerarie \"nella\" e \"intorno alla\" citt\u00e0 di Ahlat. Gli amministratori locali stanno attualmente cercando di far includere le lapidi nell'elenco dei beni dell'UNESCO, dove gi\u00e0 oggi figurano, sebbene in modo sperimentale.\nTrasporto.\nLa ferrovia che unisce Turchia e Iran costruita negli anni 1970 utilizza anche una nave traghetto che attraversa il lago di Van collegando le citt\u00e0 Tatvan e Van, invece di una linea ferroviaria che corre intorno alla linea costiera. Il trasferimento dal treno alla nave e poi dalla nave di nuovo alla ferrovia limita la capacit\u00e0 complessiva del carico trasportato.\nNel maggio del 2008, iniziarono negoziati tra Iran e Turchia per aggiungere una doppia linea ferroviaria elettrificata."}
{"id": "88747", "revid": "110157", "url": "https://it.wikipedia.org/wiki?curid=88747", "title": "Riom-Parsonz", "text": "Riom-Parsonz (toponimo romancio) \u00e8 stato dal 1979 al 2015 un comune svizzero nel distretto dell'Albula (Canton Grigioni).\nGeografia fisica.\nParsonz e Riom sono situati nella Val Sursette, sulla sponda sinistra del torrente Giulia. Il comune distava 38\u00a0km da Coira e 42\u00a0km da Sankt Moritz. Il punto pi\u00f9 elevato del comune era la cima del Piz Forbesch (3\u00a0262\u00a0m\u00a0s.l.m.), sul confine con Mulegns.\nStoria.\nIl comune, che si estendeva per 55,97\u00a0km\u00b2, era stato istituito nel 1979 con la fusione dei comuni soppressi di Parsonz e Riom ed \u00e8 stato soppresso il 31 dicembre 2015. Il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Salouf, Savognin, Sur e Tinizong-Rona per formare il nuovo comune di Surses, nella regione Albula che ha sostituto il soppresso distretto dell'Albula cui apparteneva Riom-Parsonz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 10\u00a0km, mentre l'uscita autostradale di Thusis, sulla A13/E43, dista 22\u00a0km.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "88748", "revid": "123287202", "url": "https://it.wikipedia.org/wiki?curid=88748", "title": "Mimnermo", "text": "Biografia.\nIl nome di Mimnermo ha il significato etimologico di \"colui che resiste su l'Ermo\", un fiume dell'Eolide e fu probabilmente attribuito a un avo del poeta in ricordo della sua valorosa partecipazione a una vittoria riportata dai Greci di Smirne contro i Lidi del re Gige in questa localit\u00e0.\nDella sua vita sono ad oggi giunte pochissime notizie, per lo pi\u00f9 abbastanza vaghe\u02d0 nacque, secondo Strabone, a Colofone, o a Smirne secondo la testimonianza di Pausania il Periegeta, e visse probabilmente tra la seconda met\u00e0 del VII e l'inizio del VI secolo a.C..\nIl lessico \"Suda\" pone il periodo della sua maturit\u00e0 tra il 632 e il 629 a.C.; tale informazione potrebbe essere confermata dalla notizia riportata da Plutarco, secondo cui Mimnermo sarebbe stato testimone di un'eclissi di sole che potrebbe essere la stessa riferita anche da Archiloco, nel 647 a.C.. Risulta, tuttavia, possibile che l'eclissi citata da Plutarco sia invece da identificare con quella verificatasi nel 585 a.C.: in tal caso la data di nascita e il periodo di attivit\u00e0 di Mimnermo sarebbero da posticipare. Ad avvalorare questa tesi contribuisce lo scambio di elegie che Mimnermo ebbe con Solone, nato nel 640 a.C. e solo di pochi anni pi\u00f9 giovane dello stesso Mimnermo, nonch\u00e9 il fr. 14 W., in cui Mimnermo racconta la partecipazione di un suo avo alla guerra condotta da Smirne contro il re di Lidia, Gige, morto intorno alla met\u00e0 del VII secolo a.C.. Solone lo chiama Ligiastiade, patronimico che significa \"figlio di Ligiaste\" (e se \"Suda\" lo dice figlio di Ligiastiade c'\u00e8 forse soltanto una storpiatura del nome).\nFu un flautista, come la donna di cui fu innamorato (o almeno cos\u00ec tramanda la tradizione).\nOpere.\nLa produzione di Mimnermo comprendeva elegie, divise dai filologi alessandrini in due libri, il primo dei quali era intitolato \"Smirneide,\" un poemetto o una raccolta elegiaca che raccontava la guerra dei Greci di Smirne contro i Lidi governati dal re Gige, mentre il secondo \"Nann\u00f2\", dal nome della donna amata dal poeta, una flautista - quindi una donna trasgressiva, rispetto allo standard greco; tale nome non si ritrova tuttavia nei frammenti superstiti, ma \u00e8 dato da Ateneo. Di tutta la sua produzione poetica \u00e8 giunta fino a noi una ventina di frammenti per un totale di circa 80 versi. Tuttavia il prologo degli \"Aitia\" di Callimaco rende problematica tale bipartizione:\n \"La grande donna\" di cui parla Callimaco \u00e8 sicuramente la \"Smirneide\", che, essendo un poema, dunque un'opera molto corposa, e probabilmente di argomento epico, non doveva rispondere agli ideali callimachei di brevit\u00e0 e leggerezza, da ci\u00f2 deriva dunque il giudizio negativo del poeta alessandrino. \nResta invece dubbio se le \"sottili poesiole\" siano un riferimento a una terza opera o alla Nann\u00f2. La prima tesi sembra per\u00f2 invalidata dal primo verso citato, in cui il poeta fa esplicito riferimento a due opere (in greco \u03b4\u03c5\u03bf\u03af\u03bd): l'espressione sarebbe dunque da intendere come un riferimento all'altra opera nota di Mimnermo (la \"Nann\u00f2\"). L'apprezzamento espresso da Callimaco fa intuire che non potesse trattarsi di un poema; si \u00e8 dunque ipotizzato che fosse un insieme di componimenti brevi, rispondenti al gusto alessandrino del \"lepos\" e \"brevitas\". A quest'ultima opera si ispirer\u00e0 un concittadino di Mimnermo, Ermesianatte per la propria opera dedicata all'amata Leonzio.\nIl mondo poetico e concettuale di Mimnermo.\nDai pochi frammenti giunti a noi \u00e8 difficile giudicare dell'arte di un autore. Nell'antichit\u00e0 era apprezzato soprattutto in qualit\u00e0 di poeta d'amore, come testimoniato da Ermesianatte, poeta alessandrino, che, nell'ultimo di tre libri di elegie dedicati ad una certa Leonzio, annovera, tra altri nomi illustri (Omero, Esiodo, Alceo, Anacreonte), anche Mimnermo quale poeta erotico. In tale veste \u00e8 apprezzato anche da Properzio. Tuttavia di questa tanto elogiata produzione poetica amorosa a noi nulla \u00e8 giunto.\nTemi comuni nei frammenti a noi giunti sono \"l'amore, la giovinezza, le gioie della vita, l'orrore e paura della vecchiaia: interessi antichi che hanno avuto posto nel cuore degli uomini in ogni tempo. Nuovo \u00e8 il modo in cui egli si accosta a tali esperienze naturali, insieme unendole in splendido connubio o in drammatico contrasto\". La sua poesia \u00e8 pervasa da un profondo pessimismo. Pessimisti erano anche Omero, Archiloco, Pindaro, Simonide, tuttavia in questi casi il pessimismo \u00e8 solo di breve impaccio al loro canto, che riesce ad affissarsi sulle immagini di bellezza, esaltandole e sublimandole, senza mortificarle con le ombre della morte e della vecchiaia. Al contrario, in Mimnermo, tali immagini, pur colpendo il suo animo, vengono subito offuscate da lugubri meditazioni, com'\u00e8 evidente nel confronto tra la similitudine della vita umana con le foglie e l'analoga similitudine omerica. Infatti, se nell\"'Iliade\" le generazioni sono paragonate al cadere delle foglie con una immagine dinamica in cui nuove foglie sostituiscono quelle cadute e che si conclude con la visione della primavera, nel frammento 2 West il dato pittoresco viene appena ricordato, dopo il poeta si abbandona in una triste riflessione che termina con le figure delle nere parche. Anche l'amore si accompagna costantemente al dolore: il rimpianto sovrasta sempre il piacere.\nIl tema della giovinezza, contrapposta alla vecchiaia, definita odiosa, riveste un ruolo di primo piano nella sua produzione poetica: il poeta si augura che la morte lo colga a 60 anni (fr. 6 W). Dinanzi alla prospettiva desolante del decadimento, morire \u00e8 meglio che vivere; \u00e8 il tipico atteggiamento mentale ionico che si pone al disopra della vita e, a partire da un orientamento soggettivo, \u00e8 in grado di osservarla nella sua totalit\u00e0, auspicandone addirittura la fine se essa dovesse perdere il suo valore.Visione altrettanto negativa della senilit\u00e0 emerge nel frammento 4 West, in cui, tramite l'exemplum mitologico di Titono, la vecchiaia \u00e8 definita un male infinito, pi\u00f9 gelido della triste morte. \nLa visione positiva della vecchiaia, accolta da Solone, poeta di elegia politica, \u00e8 rinnegata da Mimnermo, che invece la ritiene una fase di decadenza fisica che impedisce all'uomo di godere di tutti i piaceri della vita, anche la vista del sole, tormentato da tristi pensieri. La condizione giovanile \u00e8 migliore perch\u00e9 una situazione di spensieratezza, in cui il fanciullo non \u00e8 in grado di discernere il bene dal male, a lui ancora sconosciuti, come si legge nel frammento 2 West: ci\u00f2 da un lato rende il giovane sprovveduto e spesso incosciente (si pensi al Paride omerico dinanzi alle porte Scee), dall'altro invece gli assicura quella serenit\u00e0 fanciullesca che si contrappone alla pensierosit\u00e0 della condizione senile.\nStile e influssi.\nDai pochi versi conservati, Mimnermo risulta un \"maestro della parola e del metro elegiaco\".\nLa sua dipendenza dal lessico omerico \u00e8 notevole, anche se ha la capacit\u00e0 di rendere pensieri non omerici (come quelli del fr. 1 citato) in un linguaggio che \u00e8 quasi interamente ripreso da Omero. Il vocabolario dei poemi, gli emistichi, le formule, le similitudini, tutto \u00e8 omerico, ma da questo materiale Mimnermo crea un nuovo tipo di poesia, di facile grazia e ritmo piacevole. Laddove \u00e8 necessario, ricorre a neologismi o aggettivi estremamente ricercati, arricchendo l'eredit\u00e0 epica attingendo alla concretezza dell'esperienza soggettiva. Le sue elegie sono imbevute di una grande musicalit\u00e0: fu un melico anzich\u00e9 un ritmico, prediligendo l'elemento femmineo del \"melos\" a quello mascolino del ritmo.\nTuttavia accanto alle poesie pi\u00f9 flebili possediamo 3 frammenti (uno sul vello d'oro\",\" citato da Strabone, due sull'antica colonizzazione degli Ionii) che mancano della solita musicalit\u00e0\".\"\nSconosciuta ai pi\u00f9, la poesia di Mimnermo ha affascinato i poeti successivi, che molto devono all'opera del flautista di Colofone. Soprattutto il tema della fugacit\u00e0 della vita ha avuto grande fortuna: da Orazio a Catullo, che nel celebre carme 5 invita l'amata Lesbia ad abbandonarsi ai baci, con la consapevolezza che \"Il giorno pu\u00f2 morire e poi risorgere,/ma quando muore il nostro breve giorno,/ una notte infinita dormiremo\". \nMa l'autore che forse pi\u00f9 deve a Mimnermo \u00e8 Leopardi, che nello stile molto ricorda l'elegiaco greco: la sua influenza si denota nel culto della giovinezza, la malinconia dei versi e il rimpianto di un tempo che sfugge all'uomo; il poeta di Recanati riprende poi l'immagine delle foglie quali simbolo della caducit\u00e0 umana nel Frammento XLI dei \"Canti\"."}
{"id": "88750", "revid": "446353", "url": "https://it.wikipedia.org/wiki?curid=88750", "title": "Guerra franco-prussiana", "text": "La guerra franco-prussiana (in tedesco \"Deutsch-Franz\u00f6sischer Krieg\", in francese \"Guerre Franco-Allemande\" o \"Guerre Franco-Prussienne\") fu combattuta dal 19 luglio 1870 al 10 maggio 1871 tra il Secondo Impero francese (e, dopo la caduta del regime, dalla terza Repubblica francese) e la Confederazione Tedesca del Nord (guidata dal Regno di Prussia), alleata con i regni tedeschi del sud di Baden, Baviera e W\u00fcrttemberg.\nIl conflitto segn\u00f2 l'esplodere della tensione tra le due potenze, andata accrescendosi in seguito al fallimento del progetto di Napoleone III di annessione del Lussemburgo, evento che caus\u00f2 la fine di un rapporto relativamente bilanciato con la Prussia di Otto von Bismarck. I contrasti si erano fatti pi\u00f9 accesi a causa della crescente influenza, per nulla tollerata da Parigi, esercitata dalla Prussia sugli Stati tedeschi a sud del fiume Meno appartenenti all'ex Confederazione germanica e del ruolo guida prussiano esercitato all'interno della Confederazione Tedesca del Nord, creata nel 1867 dopo la vittoria prussiana nella guerra contro l'Impero austriaco.\nLa guerra franco-prussiana fu il pi\u00f9 importante conflitto combattuto in Europa tra l'epoca delle guerre napoleoniche e la prima guerra mondiale, e si concluse con la completa vittoria della Prussia e l'umiliazione francese. La conseguenza pi\u00f9 rilevante fu la creazione dell'Impero tedesco, che mantenne un ruolo di grande autorevolezza nelle relazioni politiche internazionali dei decenni successivi. La \"d\u00e9b\u00e2cle\" francese determin\u00f2 anche la fine del Secondo Impero di Napoleone III e, con il crollo di questo, la temporanea subalternit\u00e0 del ruolo francese rispetto alle altre potenze del consesso europeo. Indirettamente, la sconfitta ebbe ripercussioni anche nella penisola italiana: il governo sabaudo approfitt\u00f2 della fine del Secondo Impero, tradizionalmente protettore dei territori pontifici, per conquistare Roma il 20 settembre 1870 (Breccia di Porta Pia).\nLa fine del periodo imperiale signific\u00f2 per la Francia l'inizio di un regime repubblicano, che - per dimensioni e influenza - divenne il pi\u00f9 importante tra quelli allora esistenti nel continente.\nCause.\nL'acuirsi dei contrasti dopo la guerra austro-prussiana.\nMentre la Prussia conseguiva un successo completo nella guerra contro l'Austria, la Francia decideva di non farsi coinvolgere nel conflitto, sebbene circolasse negli ambienti politici l'idea di un intervento \"immediato\". Al termine della guerra, il primo ministro prussiano Otto von Bismarck si affrett\u00f2 ad allargare il proprio controllo su quasi tutto il Nord della Germania. Dopo la vittoria risolutiva di Sadowa, i territori di Schleswig, Holstein, Hannover, Assia-Kassel, Nassau e la citt\u00e0 di Francoforte sul Meno finirono in mano prussiana. Berlino si apprestava a ottenere il dominio di fatto di Sassonia, Assia-Darmstadt, Meclemburgo, dei ducati della Turingia e delle citt\u00e0 libere di Amburgo, Lubecca e di Brema, attraverso la loro riunione sotto l'influenza prussiana nella Confederazione Tedesca del Nord. La \"guerra delle sette settimane\" sconvolse l'equilibrio europeo che era seguito alle guerre napoleoniche e che era stato stabilito nel congresso di Vienna del 1815, sancendo la dissoluzione della Confederazione germanica sotto l'egemonia austriaca. Dopo il 1866, Francia e Prussia furono pi\u00f9 volte sul punto di scatenare un conflitto e in un primo momento solo la volont\u00e0 da parte di Bismarck di far crescere il sentimento nazionale tedesco, e la necessit\u00e0 di Napoleone III di portare a termine le vitali riforme dell'esercito poterono impedirne la deflagrazione.\nDurante il 1868 si verific\u00f2 una delle crisi pi\u00f9 acute. Quell'anno Bismarck tent\u00f2 di realizzare una nuova e pi\u00f9 forte unione doganale con la Germania meridionale (essendo decaduto lo \"Zollverein\", poi sostanzialmente rinnovato), attraverso la costituzione di uno \"Zollparlament\": tale azione fu interpretata come una nuova sfida all'autorit\u00e0 francese. Nel 1866, infatti, durante i negoziati per l'armistizio fra prussiani e austriaci, Napoleone III si era energicamente opposto a un'unione della Prussia con gli Stati tedeschi meridionali. L'imperatore pertanto mobilit\u00f2 in estate l'esercito, minacciando di scatenare la guerra qualora Bismarck avesse proceduto ad annettere uno dei tre Stati della Germania meridionale: Baviera, W\u00fcrttemberg o Baden.\nAnche nel 1869 la guerra venne sfiorata: Napoleone III doveva completare la messa a punto dell'esercito, mentre Bismarck nutriva riserve sulla lealt\u00e0 degli Stati del Sud. Quando, poi, la Baviera e il W\u00fcrttemberg entrarono a far parte dello \"Zollparlament\", i loro governi ritennero che questo passo avesse consentito di risolvere i dissapori con la Francia, ma cos\u00ec non fu, e le loro aspettative in una risoluzione serena della crisi sarebbero andate tragicamente deluse.\nL'impero francese verso lo scontro con la Prussia.\nLa Francia del Secondo Impero aspirava a occupare una posizione di massimo prestigio e potere in Europa. Nel 1870 a Parigi si era appena completata una vasta opera di ristrutturazione e modernizzazione urbanistica, iniziata nel 1852 dal prefetto Georges Eug\u00e8ne Haussmann. La capitale francese, con una popolazione di due milioni di abitanti, rivaleggiava con Londra in termini di grandezza e influenza. L'esercito aveva ottenuto una brillante vittoria tra il 1854 e il 1856 in Crimea, mentre in Italia il ricordo dell'intervento francese a sostegno del Regno sardo-piemontese e la netta vittoria degli italo-francesi ottenuta grazie alle ottime azioni dell'esercito d'Oltralpe nella seconda guerra d'indipendenza avevano lasciato un'impressione indelebile sulla potenza dell'apparato militare bonapartista.\nLa posizione francese in Europa era per\u00f2 messa in pericolo dall'emergere di uno Stato germanico guidato dalla Prussia; vi erano inoltre difficolt\u00e0 interne, dovute al fatto che Napoleone III aveva perso molto del suo prestigio in patria sovvertendo la Seconda Repubblica francese attraverso il colpo di Stato del 2 dicembre 1851, cosa che gli aveva permesso d'instaurare con la forza il Secondo Impero. L'anno successivo eman\u00f2 una Costituzione (ispirata a quella dell'illustre zio conosciuta come costituzione napoleonica dell'anno VIII) che gli confer\u00ec un potere assoluto. In quegli stessi anni il nuovo imperatore dovette affrontare le pressioni dei capi repubblicani che chiedevano l'attuazione di riforme democratiche (in un tempo successivo e pi\u00f9 prossimo al conflitto, pratic\u00f2 concessioni al Parlamento in materia di partecipazione all'attivit\u00e0 di governo) e la costante minaccia di una rivoluzione. Umiliare la Prussia facendo in modo di ricondurla a un ruolo subalterno alla Francia, e soffocare le agitazioni democratiche costituivano per Napoleone due momenti della stessa strategia.\nNonostante i problemi politici interni, la Francia del 1870 reputava la propria posizione militare (rinvigorita dal compimento di un processo di riforma dell'esercito) migliorata rispetto a quella di tre anni prima e in grado di affrontare lo scontro con la Prussia. Le pressioni del nazionalismo (che lo stesso Napoleone III aveva incitato), un governo formato da ministri antiprussiani e l'impossibilit\u00e0 di giungere con la diplomazia ad acquisire quelle contropartite che Napoleone III riteneva vitali per il consenso in patria, stavano spingendo inesorabilmente verso la guerra.\nIn questo panorama di tensione, la questione del Lussemburgo giunse a deteriorare ulteriormente le relazioni franco-prussiane. Il Lussemburgo, fortezza federale presidiata da soldati prussiani ed ex possedimento olandese, era escluso dalla Confederazione Tedesca del Nord. Rientrava da tempo nelle mire francesi, e lo stesso Bismarck aveva suggerito in segreto a Napoleone III di avanzare pretese sul piccolo ducato a titolo di compenso per la neutralit\u00e0 francese mantenuta durante la guerra austro-prussiana (Bismarck promise vagamente, all'incontro di Biarritz con Bonaparte, anche l'annessione del Palatinato del Reno), salvo poi ritrattare le rassicurazioni, contestando fortemente i progetti di annessione francese. I piani francesi sfumarono definitivamente durante la conferenza internazionale di Londra del 1867, quando venne decisa la smilitarizzazione del Ducato, del quale venne dichiarata la neutralit\u00e0. Tale evento pregiudic\u00f2 definitivamente ogni possibile compromesso diplomatico fra le due potenze europee, con il risultato che ambedue dettero ormai per assodato che una resa dei conti decisa attraverso lo scontro delle armi costituisse un evento ineludibile. Inoltre, sulla necessit\u00e0 francese di ottenere dei successi in politica estera pesava ancora l'eco del fallimento dell'intervento militare in Messico, e la fine delle aspirazioni sullo Stato nordamericano, che rifiut\u00f2 l'imposizione di Massimiliano I d'Asburgo come proprio sovrano.\nIl Regno di Prussia tra questioni interne e predominio nella Confederazione.\nLa Prussia aveva ottenuto milioni di nuovi cittadini come risultato della \"Bruderkrieg\" (guerra civile) contro l'Austria e l'esercito prussiano era cresciuto di un terzo rispetto al periodo precedente la guerra. I reggimenti di fanteria passarono da 70 a 105 e gli eserciti degli Stati annessi vennero inglobati nella macchina militare prussiana. Nel 1867 le miniere di carbone prussiane e sassoni superavano quelle francesi di tre a uno; grande impulso era stato dato allo sviluppo industriale, mentre nello sviluppo delle ferrovie erano stati ottenuti risultati incoraggianti (la Prussia nel 1870 disponeva di 18\u00a0876\u00a0km di ferrovia contro i 15\u00a0544 della Francia). Questi dati apparivano indicatori di una crescente superiorit\u00e0 prussiana, tanto dal punto di vista economico, quanto da quello militare.\nSul fronte interno, sebbene il fermento rivoluzionario fosse meno pressante che in Francia, l'opposizione del movimento nazionale appariva (anche nei territori di recente incorporazione) molto dura. Quest'ultimo, tuttavia, aveva trovato un terreno comune assieme al tradizionalismo degli \"junker\" nella \"politica di potenza\" bismarckiana (\"Machtpolitik\").\nL'ostilit\u00e0 della borghesia nazionale, con la quale Bismarck dovette misurarsi dopo il 1866, e la fine delle guerre \"di gabinetto\", apparve particolarmente sviluppata e acrimoniosa, all'indomani del riconoscimento della sovranit\u00e0 danese sullo Schleswig-Holstein (cosa che non avrebbe impedito al Cancelliere di muovere guerra al regno danese subito dopo), e della spartizione tra Austria e Prussia, nel 1864, dei ducati dell'Elba che non erano entrati a far parte della Confederazione germanica. I patrioti, che consideravano i ducati danesi alla stregua di \"terre irredente\", espressero tutto il loro dissenso verso il comportamento di Bismarck, inizialmente accomodante alle richieste danesi, e un dissenso ancor pi\u00f9 acceso quando con la forza delle armi fu imposta l'occupazione dei due ducati a danno delle stesse popolazioni tedesche.\nTuttavia il Cancelliere tedesco mostr\u00f2 la propria abilit\u00e0 nel saper sfruttare l'opposizione nazionalista a proprio vantaggio, celando i propri piani di espansione dell'egemonia prussiana dietro le istanze patriottiche. L'atteggiamento pragmatico di Bismarck (gi\u00e0 manifestatosi nel 1862 quando afferm\u00f2 che \"le grandi questioni del nostro tempo non saranno sciolte n\u00e9 con i discorsi, n\u00e9 con le deliberazioni di maggioranza, ma col ferro e col sangue\"), in tali occasioni era riuscito a conquistare le simpatie del fronte liberale.\nGli altri Stati tedeschi, sul fronte della politica estera, mantennero un atteggiamento campanilistico oltrech\u00e9 diffidente verso l'ingombrante e ambizioso Stato prussiano, con i suoi progetti di unificazione della Germania. Bismarck era impegnato a garantirsi il successo del processo d'incorporazione delle conquiste a nord del Meno, ma stava cercando anche di stabilire dei legami pi\u00f9 saldi con il Sud della Germania. I principi tedeschi avrebbero garantito la difesa dei confini tedeschi al fianco della Prussia, ma insistevano nel sostenere la loro indipendenza, e pertanto bloccarono qualsiasi tentativo di creare uno Stato federale su cui avrebbe inevitabilmente dominato Berlino.\nLe paure dei loro governi si erano accresciute ed erano apparse pi\u00f9 realistiche all'indomani della vittoria prussiana sull'Austria e delle conseguenti annessioni. Visitando il Baden nel 1868, il comandante in capo dell'esercito prussiano Helmuth von Moltke, che sognava la nascita di un unico esercito tedesco, sostenne: \"Questa gente deve capire che il loro futuro \u00e8 nelle nostre mani e che siamo in grado di assicurare loro un gran bene o un gran male\". Bismarck, malgrado gli evidenti ostacoli alla nascita di una nuova Germania, che a met\u00e0 del 1870 sembravano essere pi\u00f9 forti rispetto al 1867 (al tempo delle annessioni operate dopo il conflitto con l'Austria), era comunque determinato a realizzare il progetto di una nazione tedesca unita. Guard\u00f2 alla guerra con la Francia come all'occasione per neutralizzare il problema francese: la sconfitta francese avrebbe, in un sol colpo, evitato la possibile costituzione di alleanze antiprussiane, favorito l'avvicinamento del Sud tedesco alla Prussia e impedito per sempre il rafforzamento di Napoleone III, con i suoi sforzi volti a imporre una condizione di \"Stato cliente\" alla Prussia.\nLa candidatura Hohenzollern e la dichiarazione di guerra francese.\nLa crisi diplomatica da cui scatur\u00ec lo scoppio del conflitto fu determinata dalle difficolt\u00e0 di giungere a un accordo sulla successione al trono di Spagna, rimasto vacante a causa del rovesciamento di Isabella II a seguito della rivoluzione del settembre 1868. In tal senso era stato prospettato che fosse chiamato un esponente della famiglia Hohenzollern, nonch\u00e9 parente del re Guglielmo I, Leopoldo di Hohenzollern-Sigmaringen. Le \"Cortes\" spagnole accolsero con favore la proposta prussiana.\nAlla possibile ascesa del candidato tedesco al trono spagnolo, la Francia si oppose con forza, decisa a impedire che si potesse realizzare un nuovo accerchiamento dei territori francesi, come gi\u00e0 avvenuto ai tempi dell'impero di Carlo V. Nel maggio del 1870 Bismarck si mise in contatto con il padre di Leopoldo, Carlo Antonio, per spingere il figlio ad accettare la candidatura, che venne poi ufficializzata due settimane dopo. Il Cancelliere stava preparando la trappola in cui far cadere Napoleone III. Non \u00e8 chiaro per\u00f2 se Bismarck avesse previsto sin dall'inizio l'evolversi della crisi della candidatura Hohenzollern. Secondo alcuni storici la candidatura fu un errore \"dal quale Bismarck si distric\u00f2 con una rapida improvvisazione\".\nDi fronte al veto francese, il 12 luglio 1870 il principe Leopoldo ricus\u00f2 il trono. Ancora insoddisfatto, lo stesso giorno il ministro degli esteri francese Gramont fece chiedere al re Guglielmo I (mentre questi si trovava nella localit\u00e0 termale di Ems, presso Coblenza), tramite l'ambasciatore in Prussia Vincent Benedetti, l'impegno ufficiale a non presentare pi\u00f9 la candidatura neanche in futuro. Guglielmo I, nonostante fosse molto indispettito da tanta insistenza, oppose un composto rifiuto, e attraverso il suo aiutante di campo rifer\u00ec all'ambasciatore francese che considerava conclusa la vicenda della candidatura e che non si sarebbe prestato a ulteriori colloqui. Il 13 luglio telegraf\u00f2 a Bismarck, raccontando le circostanze dell'episodio.\nLa comunicazione, intitolata \"dispaccio di Ems\", arriv\u00f2 al cancelliere Bismarck (che non aveva raggiunto il monarca perch\u00e9 indisposto) mentre questi si trovava a Berlino. Bismarck manipol\u00f2 il dispaccio con lo scopo di far apparire la risposta di Guglielmo I irriguardosa nei confronti dell'ambasciatore e suscitare cos\u00ec l'irritazione di Napoleone III. L'incontro con l'ambasciatore, diffuso dai giornali berlinesi, fu interpretato dall'opinione pubblica francese come umiliante, oltrech\u00e9 profondamente offensivo. Il 19 luglio la dichiarazione di guerra francese venne consegnata a Berlino. Bismarck aveva raggiunto lo scopo di farsi aggredire dalla Francia, facendo passare agli occhi dell'intera Europa l'idea di un'eccessiva spavalda violenza francese. Per provocare ulteriormente Napoleone III, Bismarck pubblic\u00f2 i documenti riservati risalenti al 1866 in cui l'imperatore francese chiedeva il Belgio e il Lussemburgo in cambio della sua neutralit\u00e0 nella guerra austro-prussiana. Gli Stati tedeschi a sud del fiume Meno (contrariamente alle previsioni francesi) - Baviera, W\u00fcrttemberg e Baden - si unirono immediatamente alla Confederazione Tedesca del Nord, come nella guerra contro Napoleone.\nFasi iniziali.\nL'isolamento diplomatico della Francia.\nLo scontro apparve evidentemente desiderato da entrambe le parti. Bismarck, come la stessa stampa parigina, aveva preparato il terreno per la guerra, ma il governo imperiale commise grossolani errori di valutazione. Il ministro degli esteri Gramont, infatti, diede per scontate determinate ipotetiche alleanze che, invece, non aveva provveduto a concludere e a ufficializzare, cos\u00ec come aveva dato per scontato che si sarebbero unite alla Francia, in una guerra di rivalsa contro la Prussia, sia l'Austria-Ungheria (secondo lui desiderosa di cancellare \"i ricordi del 1866\"), sia la Danimarca (che avrebbe potuto riconquistare lo Schleswig perso nel 1864, grazie all'appoggio di uno sbarco francese nel mar Baltico). La valutazione francese fu che gli italiani si sarebbero alleati con loro per dimostrare gratitudine per il sostegno militare ricevuto nella seconda guerra d'indipendenza contro l'Austria del 1859. In realt\u00e0, la diplomazia italiana era divisa su questo punto: il re era favorevole all'intervento, mentre il ministro degli esteri propendeva per la neutralit\u00e0. L'Italia avrebbe sostenuto la Francia solo nel caso di aperture transalpine su Roma, ma Napoleone III non era disposto a concedere nulla sull'Urbe, e l'appoggio italiano sfum\u00f2.\nPer quanto riguardava l'Impero austro-ungarico, malgrado fosse giunta da parte dei russi la minaccia di ricorrere alle armi in caso di mobilitazione con la Francia, il cancelliere austriaco Friedrich Ferdinand von Beust non fu in nessun modo intenzionato a unirsi ai francesi contro la Prussia. La neutralit\u00e0 austriaca fu raggiunta prescindendo dalle minacce del Cancelliere dell'Impero russo, Aleksandr Gor\u010dakov, il quale temeva che la vittoria di una coalizione austro-francese ai danni della monarchia Hohenzollern avrebbe potuto aprire una grave crisi nella regione polacca, gi\u00e0 al centro di forti sollevazioni contro l'autorit\u00e0 dello Zar.\nLa vaghezza delle promesse, le lungaggini nelle trattative e le difficolt\u00e0 organizzative portarono al fallimento delle trattative segrete intavolate dai francesi con tutti i potenziali alleati, che rimasero in disparte e non intervennero al fianco di nessuna delle due potenze. Infatti, non vi era alcun accordo formale con nessuno dei due Stati belligeranti che potesse costringere una terza potenza a fare ingresso nel conflitto; un'alleanza con l'Austria-Ungheria si era rivelata infatti impraticabile per l'ostilit\u00e0 del popolo ungherese e per la debole situazione finanziaria dell'impero; la Russia si adoper\u00f2 a sostegno della Prussia, l'Italia non aveva alcun interesse a condurre una guerra contro quest'ultima, mentre il Regno Unito temeva molto il rafforzamento francese. La Francia, in questo senso, mostr\u00f2 tutta la propria impreparazione al conflitto, sottovalutando l'importanza del fattore \"certezza\" nei patti con le nazioni straniere. Allo scoppio della guerra, un corpo d'armata francese fu inoltre inviato sui Pirenei, nel timore che la Spagna potesse prendere parte alla guerra al fianco della Prussia.\nLa Prussia, al contrario, attraverso clausole contenute nella pace di Praga, strinse accordi segreti con gli Stati tedeschi meridionali, i quali si mobilitarono contro l'Impero francese.\nMobilitazione delle truppe e piani di guerra.\nIl 24 luglio ebbe inizio il dispiegamento delle truppe prussiane tra il Reno e la Mosella, portato a termine con grande celerit\u00e0 grazie allo sviluppo dei mezzi e dei percorsi ferroviari. In diciotto giorni si mobilitarono 1\u00a0183\u00a0000 uomini, incluse le forze degli alleati, e circa 462\u00a0000 vennero concentrati lungo la frontiera. Tre corpi d'armata furono lasciati in Germania, allo scopo di contrastare un eventuale attacco austro-ungarico o comunque per arginare possibili invasioni via mare attraverso il mar Baltico. La Francia, invece, a causa della carente organizzazione logistica, riusc\u00ec a mobilitare solo 288\u00a0000 uomini.\nPiani di guerra francesi.\nI francesi, secondo un piano di guerra formulato dal defunto maresciallo Niel, avrebbero dovuto lanciare un'offensiva fra Thionville e Treviri nella Renania. Questo piano, che non fu convertito in un progetto definitivo, venne abbandonato in favore del progetto del generale Charles Auguste Frossard, improntato a un atteggiamento essenzialmente attendista, che prevedeva di schierare in una posizione difensiva l'armata del Reno aspettando l'attacco prussiano. Dopo la visita in febbraio del feldmaresciallo austriaco Alberto d'Asburgo-Teschen, veterano del 1866 e desideroso di vendetta sui prussiani, Napoleone III attu\u00f2 inusuali modifiche al piano di Frossard. Prevedendo l'ingresso in guerra dell'Austria-Ungheria, i francesi, con le proprie forze divise in due gruppi, una in posizione difensiva a Metz e l'altra con ordine di attaccare a Strasburgo, avrebbero dovuto procedere facendo leva su quest'ultimo gruppo nel Palatinato al fine di separare dalla Prussia, e quindi \"liberare\", gli Stati tedeschi del Sud. Tale piano era tuttavia rischioso, e poteva provocare la separazione dell'esercito francese a destra e a sinistra dei Vosgi. Napoleone III decise quindi di organizzare l'esercito in tre armate, l'armata del Reno sottoposta al suo stesso controllo, quella dell'Alsazia, raggruppata a Strasburgo e guidata dal maresciallo di Francia Patrice de Mac-Mahon (I corpo d'armata) e l'armata di Ch\u00e2lons al comando di Fran\u00e7ois Certain de Canrobert (VI corpo d'armata). In seguito fu assegnato al maresciallo Bazaine, quando Napoleone III arriv\u00f2 il 28 luglio a Metz presso l\"'Hotel de l'Europe\" (dove era collocato il quartier generale), il comando temporaneo di tutte le unit\u00e0 della Lorena.\nOgni corpo era di norma costituito da tre o quattro divisioni. Canrobert assunse successivamente, su ordine del ministro della guerra Le B\u0153uf, il controllo della riserva presso Ch\u00e2lons, per evitare un improbabile avvolgimento a nord, attraverso il Belgio, da parte dell'esercito prussiano. Alla fine per\u00f2 l'armata del Reno fu sostanzialmente divisa in due raggruppamenti separati e scarsamente collegati tra loro: tre corpi d'armata e la \"Garde imp\u00e9riale\" a nord e altri tre corpi d'armata a sud. Napoleone III, giunto a Metz assieme al figlio quattordicenne, prese in mano la situazione: si trov\u00f2, contrariamente alle previsioni, con soli 40\u00a0000 uomini a Strasburgo, anzich\u00e9 i 100\u00a0000 previsti, e quasi 100\u00a0000 uomini male organizzati a Metz, anzich\u00e9 i 150\u00a0000 ritenuti la forza minima mobilitabile. Canrobert a Ch\u00e2lons, dove mancavano all'appello due divisioni, non godeva di numeri pi\u00f9 confortanti.\nL'Imperatore, al comando della sua \"Grande Arm\u00e9e\", presiedeva il quartier generale assieme al maresciallo Le B\u0153uf come suo \"major g\u00e9n\u00e9ral\" (capo di stato maggiore), mentre i migliori generali francesi erano collocati al comando di corpi d'armata subordinati. In particolare, il potere decisionale e strategico del maresciallo Bazaine, sin dal suo rientro dal Messico, fu fortemente ridimensionato, per volont\u00e0 dell'Imperatore, a favore di altri generali ai quali era legato da rapporti pi\u00f9 solidi, come Lebrun e Le B\u0153uf. La scelta dell'Imperatore di concentrare la struttura di comando attorno alla sua persona, limitando drasticamente la possibilit\u00e0 d'iniziative autonome da parte dei singoli generali, fu assai deleteria per l'efficienza dell'esercito, come nel caso degli eventi che condussero all'assedio di Metz, quando furono le sue intromissioni a impedire a gran parte dell'esercito di ripiegare su Ch\u00e2lons, bench\u00e9 pesassero anche l'indecisione di Bazaine e la grande confusione nello stato maggiore sulla sorte dell'armata francese. Anche dopo la cattura dell'Imperatore e il mutamento della struttura istituzionale francese, la situazione sembr\u00f2 non essersi modificata: la strategia di Bazaine, infatti - come se l'Imperatore fosse stato ancora al comando - continu\u00f2 a essere influenzata dalle comunicazioni e dalle direttive diramate dal comando parigino.\nIl piano di Von Moltke.\nL'alto comando prussiano, sotto la guida dell'abile stratega von Moltke (il quale credeva nell'importanza di un attacco rapido, che facesse perno su una vasta strategia di accerchiamento), decise di suddividere l'esercito in tre armate distinte, al contrario dei francesi che nell'armata del Reno (la loro pi\u00f9 grande forza d'urto) avevano confusamente raccolto 22 divisioni. Le prime due armate prussiane, comandate da Karl Friedrich von Steinmetz (al comando di 65\u00a0000 uomini stanziati vicino Wadern) e dal principe Federico Carlo di Prussia (che contava 174\u00a0000 uomini collocati a Neunkirchen, certamente quella pi\u00f9 difficilmente manovrabile), la terza al comando del principe ereditario Federico (141\u00a0000 uomini presso Landau), disposta pi\u00f9 a sud delle altre due. Lo Stato Maggiore tedesco stabil\u00ec che le tre armate stanziate lungo il Reno, tra Coblenza a nord e Karlsruhe a sud, dovevano impegnare i francesi sui due fronti mentre questi attaccavano a est del Palatinato. La prima e la seconda avrebbero aggirato le forze francesi a sud-ovest, per coglierle sia sul fianco sia alle spalle, in una vasta manovra di avvolgimento, mentre la terza avrebbe operato la manovra conclusiva giungendo attraverso i Vosgi a minacciare l'altro fianco dell'armata del Reno, volta a interrompere le comunicazioni con la capitale francese. In modo diverso da Le B\u0153uf che gest\u00ec la fase preparatoria della guerra senza un piano coerente, von Moltke possedeva una pianificazione del conflitto sin dal 1866, che pot\u00e9 essere pi\u00f9 agevolmente attuata grazie alla migliore rete ferroviaria e fu in principal modo dettata dalla conformazione stessa del complesso di strade ferrate.\nSvolgimento della guerra.\nOccupazione francese di Saarbr\u00fccken.\nNella prima settimana di agosto del 1870 Napoleone III fu sottoposto a forti pressioni per lanciare un'offensiva, in quanto appariva l'unica mossa politicamente e strategicamente necessaria. Una riuscita iniziativa francese avrebbe avuto pi\u00f9 probabilit\u00e0 di indurre altre potenze a entrare nel conflitto al fianco dell'Imperatore, e sarebbe stata l'unica manovra tattica efficace al fine di avere ragione della superiorit\u00e0 organizzativa e numerica prussiana. L'idea di prendere la citt\u00e0 di confine di Saarbr\u00fccken fu del generale Charles Frossard, il quale il 29 luglio ottenne l'autorizzazione a lanciare l'attacco. La 16\u00aa divisione prussiana, separata dall'armata di Karl von Steinmetz, era collocata a difesa della linea della Saar. Nonostante l'offensiva fosse stata sconsigliata da alcuni generali per i rischi che poteva implicare, esponendo l'armata del Reno a un accerchiamento da parte dei 400\u00a0000 prussiani, oltrech\u00e9 perch\u00e9 ormai troppo tardiva, l'Imperatore, prima dell'inevitabile ripiegamento francese e con l'approssimarsi di un attacco in forze prussiano, autorizz\u00f2 la presa di Saarbr\u00fccken. Di conseguenza, il 31 luglio i francesi marciarono verso la Saar per occupare la cittadina.\nIl generale Frossard con il suo II corpo d'armata, e il III corpo d'armata di Bazaine, attraversarono il confine con la Germania il 2 agosto e cominciarono a respingere il 40\u00ba reggimento prussiano della 16\u00aa divisione di fanteria nella citt\u00e0 di Saarbr\u00fccken, con una serie di attacchi frontali, vincendone la resistenza in giornata. Alla fine presero la citt\u00e0 sei divisioni del III corpo d'armata di Bazaine e il II corpo d'armata di Frossard. Il fucile Dreyse prussiano, contrariamente alle rassicurazioni fornite da Napoleone III ai suoi uomini su una sua netta inferiorit\u00e0 rispetto allo \"Chassepot\" francese, fece pressoch\u00e9 lo stesso numero di morti (86 francesi e 83 prussiani) dell'arma francese, tanto da mettere in imbarazzo l'Imperatore.\nL'attacco contribu\u00ec a logorare i rapporti, gi\u00e0 peraltro difficili sin dall'inizio della campagna, tra Napoleone III e il maresciallo Bazaine, la cui unit\u00e0 era stata declassata a forza di riserva nel corso dell'operazione di conquista della citt\u00e0. Bazaine avrebbe voluto trasformare la presa del centro di frontiera in un attacco in piena regola contro i 40\u00a0000 prussiani presenti nelle zone limitrofe, ma trov\u00f2 l'indifferenza di Napoleone III rispetto ai suoi progetti. Mentre per\u00f2 la stampa francese salutava l'inizio dell'invasione come una grande vittoria, il generale Le B\u0153uf e Napoleone III ricevettero notizie allarmanti provenienti da giornali esteri, belgi e britannici, circa la preparazione di massicci attacchi prussiani a Spicheren, Wissembourg e Fr\u0153schwiller.\nAllarmati da queste informazioni, Le B\u0153uf e l'Imperatore iniziarono a programmare di disimpegnare le formazioni troppo esposte, schierate a ridosso del confine, iniziando a trasferire i corpi d'armata lungo una linea di difesa, a protezione dei confini orientali francesi. Mentre il IV corpo del generale Louis Ladmirault bloccava la valle della Mosella e il corridoio per Thionville, Frossard abbandon\u00f2 Saarbr\u00fccken gi\u00e0 il 5 agosto, schierandosi in posizione difensiva a Forbach e Spicheren. Bazaine si ritir\u00f2 verso Saint-Avold, mentre Mac-Mahon, con il I corpo, rimase a Fr\u0153schwiller, in Alsazia. La campagna, che era iniziata con la promessa di una \"nuova Jena\", ora si era tramutata in un insieme di confuse manovre difensive dirette a contenere una potenziale invasione prussiana su vasta scala.\nPrima fase della guerra.\nLe prime sconfitte francesi.\nI francesi si mostrarono impreparati alla guerra sotto il profilo logistico, organizzativo e tattico, avendo elaborato piani rudimentali. Il conflitto franco-tedesco \u00e8 stato riconosciuto come il primo del secolo in cui l'aggressore sia apparso pi\u00f9 impreparato alla guerra della potenza teoricamente aggredita. Von Moltke, tuttavia, non era a conoscenza dell'inadeguatezza dell'organizzazione francese, e punt\u00f2 tutto sulla celerit\u00e0 dell'attacco mobilitando il maggior numero di uomini lungo la frontiera.\nLa terza armata prussiana messa in marcia verso l'Alsazia del nord, attraversato il fiume Lauter il 4 agosto, dopo aver avuto i primi contatti col nemico, incontr\u00f2 nella battaglia di Wissembourg la 2\u00aa divisione del I corpo d'armata dell'esercito di Mac-Mahon, che aveva preso posizione all'interno della citt\u00e0. I 50\u00a0000 prussiani circondarono la citt\u00e0 e sopraffecero i 5\u00a0000 francesi del generale Douay (che mor\u00ec a causa dell'esplosione di un cassone di munizioni), catturandone un migliaio. Mac-Mahon procedette precipitosamente a riorganizzare le sue truppe intorno ai due piccoli centri di W\u0153rth e Fr\u0153schwiller, dove concentr\u00f2 45\u00a0000 uomini contro i 100\u00a0000 della terza armata tedesca. I prussiani, accortisi che Mac-Mahon non stava arretrando su Strasburgo, il 6 agosto attaccarono le posizioni fortificate francesi, provocando una battaglia presso W\u0153rth e attorno ai centri limitrofi: dopo un'aspra resistenza agli assalti del nemico e dopo aver inflitto loro gravi perdite, i comandanti di divisione francesi, abili protagonisti dei combattimenti durante il giorno, furono costretti a ritirarsi per evitare di rimanere accerchiati. Lo stesso Mac-Mahon fu costretto ad abbandonare il teatro degli scontri.\nMentre si svolgeva la battaglia a W\u0153rth, a Spicheren infuri\u00f2 un altro duro scontro (battaglia di Spicheren), che avrebbe costituito il modello per una serie di vittorie prussiane successive. Ignorando il piano di von Moltke, l'armata di Steinmetz (il quale compromise il progetto del comando supremo di affrontare in un'unica battaglia decisiva le forze francesi), poi supportata da Federico Carlo e dalla sua seconda armata, attacc\u00f2 il 6 agosto il II corpo d'armata di Frossard, asserragliato tra Spicheren e Forbach. I francesi riuscirono a bloccare la prima armata tedesca per molte ore; alla fine, dopo aver respinto numerosi assalti, si ritirarono dalle zone antistanti Spicheren per poi ripiegare definitivamente verso sud. Le perdite tedesche furono relativamente alte, dovute alla mancanza di pianificazione e all'efficacia dei fucili \"Chassepot\" francesi, cui i tedeschi opposero un pesante fuoco di cannoni.\nDopo la prima settimana di scontri le forze francesi erano divise e il comando generale imperiale versava in un drammatico stato di confusione. Le vittorie degli iniziali sette giorni di guerra stavano irrimediabilmente aprendo le porte della Francia a un'invasione prussiana in grande stile. La sconfitta di W\u0153rth ebbe ripercussioni gravi sul morale francese. Fu predisposto l'annullamento della spedizione nel Baltico e ci\u00f2 comport\u00f2 lo spostamento delle truppe da sbarco sul fronte orientale; l'arruolamento dei coscritti fu aumentato. Il 9 agosto il capo del governo Ollivier si dimise e Charles Cousin-Montauban assomm\u00f2, per disposizione dell'Imperatrice, gli incarichi di primo ministro e di ministro della Guerra. Inizialmente Napoleone III nomin\u00f2 Bazaine comandante di una nuova armata, denominata \"di Metz\". Allo stesso tempo sarebbe continuata a esistere l'armata del Reno, in cui sarebbero confluiti lo stesso Bazaine, MacMahon e il generale Canrobert, sotto il comando dell'Imperatore e del maresciallo Le B\u0153uf. Quando per\u00f2 questi, che rischiava di essere messo sotto accusa, venne rimosso l'11 agosto, e lo stesso accadde per il generale Barth\u00e9lemy Lebrun, Napoleone III elev\u00f2 al grado di \"generalissimo\" Bazaine, affidandogli pur con ritardo e dopo clamorosi insuccessi, la guida dell'intero esercito, anche se il maresciallo accett\u00f2 l'incarico come pura formalit\u00e0.\nIndecisioni francesi riguardo all'abbandono di Metz.\nDopo W\u0153rth i vertici militari francesi e l'Imperatore furono divisi tra la possibilit\u00e0 di far ripiegare l'intero esercito su Ch\u00e2lons-en-Champagne (dove si sarebbe costituita l'armata di \"Ch\u00e2lons\"), evitando cos\u00ec che le forze potessero rimanere divise, ma abbandonando Metz, oppure quella di non operare alcun avvicinamento tra le armate, scegliendo di ritenere precipuo l'obiettivo di lottare intorno alla roccaforte lorenese. Ci\u00f2 avrebbe decretato tuttavia l'irreversibile e dannosa divisione in due armate. Considerazioni strategiche consigliarono opportuno per Bazaine, partire da Langres, dove tutto l'esercito avrebbe potuto concentrarsi, e minacciare il fianco di un'avanzata tedesca a ovest (forse anche riuscendo a realizzare un attacco contro la terza armata, con il vantaggio di una schiacciante superiorit\u00e0 numerica). Ma quando Bazaine propose questo piano, Napoleone III si rifiut\u00f2 di ascoltarlo. Alla fine, seguito il consiglio di Ollivier che il 7 agosto lo esortava a non ritirarsi su Ch\u00e2lons, Napoleone III scelse di puntare tutto su Metz.\nLe incertezze francesi intorno all'abbandono di Metz e, in ultimo, la risoluzione definitiva di mantenere le posizioni di Bazaine presso la fortezza, stavano per decidere l'esito della guerra. Moltke infatti era vicino ad accerchiare completamente la citt\u00e0, mentre i francesi non fecero alcun tentativo per impedire che ci\u00f2 si realizzasse, trascurando persino di distruggere i ponti chiave. Gli scontri nei giorni successivi impedirono a Bazaine di realizzare un'evasione dalla \"tasca della Mosella\". Quando ormai l'accerchiamento fu completo, il Maresciallo di Francia non ebbe altra scelta se non quella di tentare, senza successo, di rompere l'isolamento. Chiudendo la via di fuga a Bazaine, i prussiani avrebbero posto un primo decisivo tassello verso la vittoria finale su Napoleone III.\nLa situazione andava complicandosi, con il quartier generale francese indeciso se lanciare un contrattacco o interrompere la condizione di stasi a Metz, atteggiamento che era stato rimesso in discussione di fronte al pericolo realistico dell'annientamento di Bazaine, ma che era favorito dalla riluttanza generale ad abbandonare la base. Fu cos\u00ec che and\u00f2 perduto tempo prezioso, finch\u00e9 non si rivel\u00f2 troppo tardiva la decisione di avviare le manovre di evacuazione della fortezza. Il 13 l'ordine di Napoleone III di ripiegare su Verdun non fu ascoltato da Bazaine, il quale prefer\u00ec difendersi e combattere a Borny il giorno successivo iniziando il ritiro per Ch\u00e2lons solo il 15 agosto. Le ultime unit\u00e0 francesi intorno a Borny attraversarono la riva sinistra della Mosella e il grosso dell'esercito inizi\u00f2 un'ardua marcia allontanandosi da Metz. Raggiunto un hotel a Verdun a mezzogiorno del 16 agosto l'Imperatore si disse certo del fatto che Bazaine sarebbe arrivato l'indomani. Bazaine tuttavia \"non sarebbe arrivato n\u00e9 il giorno successivo, n\u00e9 quello ancora dopo\".\nBattaglie di Mars-la-Tour e Gravelotte.\nIl pomeriggio del 14 agosto a est della Mosella l'incontro tra l'avanguardia della prima armata prussiana di von der Goltz e le forze francesi sfoci\u00f2 nella battaglia di Borny-Colombey, reclamata da tutti e due gli eserciti come un successo, ma utile soprattutto ai prussiani per il fatto di aver rallentato la ritirata francese. Il 15 agosto von Moltke ordin\u00f2 alla seconda armata prussiana di sbarrare ai francesi la strada per Verdun, posta lungo la direttrice per Ch\u00e2lons.\nUna divisione di cavalleria prussiana e la sua artiglieria, cio\u00e8 l'avanguardia del terzo corpo d'armata del tenente generale Constantin von Alvensleben, ingaggiarono una divisione francese del terzo corpo d'armata accampata presso Vionville alla mattina del 16 agosto (battaglia di Mars-la-Tour), dopo che Bazaine aveva ordinato di rimandare la marcia per Verdun al pomeriggio dello stesso giorno. Bazaine con la strada per Verdun ormai bloccata, temette di poter essere tagliato fuori da Metz. Il timore di tale eventualit\u00e0 fu tanto forte da spingerlo ad autocondannarsi a una battaglia di contenimento e a non prendere alcuna iniziativa.\nVerso mezzogiorno, 30\u00a0000 prussiani con alle spalle Parigi attaccarono 135\u00a0000 francesi con alle spalle la frontiera. Bazaine avrebbe potuto aggirare i prussiani a sud-ovest ma non ne fu capace. Spinti dalla forza della disperazione, i prussiani lanciarono ripetuti attacchi tra Vionville e Rezonville, nel centro dello schieramento ostile. Nel primo pomeriggio una carica di corazzieri, dragoni e ulani della 12\u00aa brigata comandata dal maggior generale Adalbert von Bredow, fu diretta sul campo di artiglieria francese del generale Canrobert. La \"carica della morte\", come venne ribattezzata, ebbe successo nel disorganizzare le artiglierie francesi, ma cost\u00f2 ai prussiani circa la met\u00e0 degli effettivi. A sera la battaglia era conclusa; nonostante il successo tattico locale francese, la battaglia dal punto di vista strategico fu una vittoria tedesca; i prussiani avevano infatti mantenuto le loro posizioni che intercettavano le linee di comunicazioni delle forze del maresciallo Bazaine con Parigi e con l'altra armata al comando del maresciallo MacMahon\nIl 18 agosto l'armata francese di Bazaine con quartier generale a Plappeville, separata dal resto dell'esercito al comando di Mac-Mahon, era schierata tra i villaggi di Saint-Privat e Sainte-Ruffine prima dei forti di San Quintino e Plappeville. Le forze di Bazaine combatterono nella speranza di poter rompere l'accerchiamento, ma ancora una volta i vertici militari francesi commisero gravi errori.\nLa battaglia di Gravelotte cominci\u00f2 verso mezzod\u00ec con l'esplosione dei primi colpi d'artiglieria. I primi attacchi dei prussiani al centro e sul fianco sinistro, disorganizzati e frammentari, fallirono clamorosamente. Nel corso del pomeriggio, i sassoni e soprattutto la Guardia prussiana, mossero attacchi frontali allo scoperto contro le solide posizioni di Saint-Privat sul fianco destro francese, tenute dal generale Fran\u00e7ois Canrobert, subendo per\u00f2 l'efficacia del fuoco degli \"Chassepot\". L'assalto venne sanguinosamente respinto e la Guardia prussiana sub\u00ec perdite altissime ma le difese francesi, non rafforzate da Bazaine, vennero investite e lentamente scompaginate dall'artiglieria prussiana forte di 200 cannoni.\nSaint-Privat venne infine conquistata nella serata da un ultimo assalto della Guardia prussiana del principe di W\u00fcrttemberg, mentre un'abile manovra aggirante sul fianco destro francese del corpo d'armata sassone minacci\u00f2 l'intero schieramento del maresciallo Bazaine. I francesi non furono in grado di lanciare un contrattacco: il generale Charles Denis Bourbaki, comandante della Guardia imperiale, considerando la situazione ormai compromessa e non volendo coinvolgere le sue truppe scelte nella disfatta, si rifiut\u00f2 di mettere in campo i suoi veterani. Alla sera i combattimenti cessarono e il giorno dopo Bazaine (la cui condotta fu da molti ritenuta irresponsabile per la deludente vaghezza dei piani e per l'approssimazione nell'organizzazione) si ritir\u00f2 nei forti a difesa di Metz, consentendo ai prussiani di completare l'accerchiamento della piazzaforte.\nSeconda fase della guerra.\nL'impero verso la \"d\u00e9b\u00e2cle\".\nLa battaglia di Gravelotte si concluse quindi con una grande vittoria strategica prussiana, nonostante le difficolt\u00e0, gli errori tattici e le dure perdite causate dal micidiale fuoco dei fucili francesi. Lo scontro rappresent\u00f2 un punto decisivo di tutta la campagna, segnando il destino dell'armata del maresciallo Bazaine, costituita dalle truppe migliori dell'esercito francese, che ripieg\u00f2 all'interno della cintura difensiva della capitale lorenese. Von Moltke incaric\u00f2 delle operazioni di assedio il principe Federico Carlo di Prussia, il quale, al comando di parte della seconda e della prima armata, circond\u00f2 la fortezza all'interno di un perimetro di 50\u00a0km. Il comandante supremo prussiano costitu\u00ec quindi una quarta armata di 120\u00a0000 uomini, costituita da parte della seconda armata. Essa, che includeva il XII corpo sassone, il IV corpo e la Guardia prussiana, venne denominata \"armata della Mosa\" (\"Maasarmee\") e fu posta al comando del principe Alberto di Sassonia, col proposito di manovrare in collegamento con la terza armata del Principe di Prussia e marciare in direzione delle forze francesi in riorganizzazione sulla Marna, mentre i restanti corpi della seconda armata sarebbero rimasti a Metz a dare man forte alle truppe assedianti. La capitolazione di Bazaine giunger\u00e0 il 27 ottobre 1870.\nA Ch\u00e2lons, intanto, Mac-Mahon raggrupp\u00f2 freneticamente la nuova armata \"di Ch\u00e2lons\" riuscendo a inquadrare 120\u00a0000 uomini e 500 cannoni e mitragliatrici.\nLa strategia francese, dopo l'accerchiamento di Metz, prevedeva inizialmente il ripiegamento a ridosso di Parigi delle forze raccolte a Ch\u00e2lons. All'eventualit\u00e0 di un arretramento su Parigi, tuttavia, si opposero l'imperatrice Eugenia de Montijo e il capo del governo generale Cousin-Montauban, alla guida dell'esecutivo dal 10 agosto, timorosi per le conseguenze negative che avrebbe potuto provocare sull'opinione pubblica un movimento di truppe che avrebbe segnalato un andamento oltremodo sfavorevole del conflitto e, quindi, favorito tentativi rivoluzionari. L'unico modo per salvare il secondo Impero francese apparve, agli occhi della famiglia reale, del governo e della stessa opinione pubblica, affidare a Mac-Mahon la liberazione della piazzaforte di Metz. Essendo stato incaricato il generale Louis-Jules Trochu della difesa della capitale, Mac-Mahon gi\u00e0 il 21 agosto colloc\u00f2 il proprio malconcio esercito a Reims, da dove teoricamente era possibile sia realizzare un'avanzata verso la Mosella sia eventualmente ripiegare sulla capitale.\nDue giorni dopo Mac-Mahon venne a conoscenza del progetto di una sortita, comunicata da un dispaccio di Bazaine del 19 agosto; nella stessa comunicazione si comandava a Mac-Mahon di raggiungere Montm\u00e9dy, citt\u00e0 a nord-ovest della fortezza, vicina ai confini del Belgio. Partito il giorno stesso, il maresciallo procedette ancora in direzione di Montm\u00e9dy il 26, ostacolato da copiose precipitazioni e dalle manovre della cavalleria prussiana. All'insaputa dell'altro maresciallo, Bazaine tent\u00f2 due attacchi in pochi giorni per liberare Metz: il primo il 27 agosto fu annullato; l'altro, iniziato il 31 dello stesso mese, si prolung\u00f2 fino al giorno successivo. L'attacco assunse le dimensioni di una vera battaglia (battaglia di Noisseville), che cost\u00f2 3\u00a0500 vittime ai francesi e 2\u00a0500 ai prussiani. Mac-Mahon frattanto non ricevette notizie da Bazaine e il 27 agosto invi\u00f2 al maresciallo e al primo ministro Montauban messaggi che li mettevano al corrente del fatto che, qualora non si fossero stabiliti contatti con l'armata assediata, egli avrebbe proceduto a ritirare l'esercito di Ch\u00e2lons verso M\u00e9zi\u00e8res. La risposta del conte Palikao pose Mac-Mahon di fronte a un \"aut aut\" che non lasciava nessun'alternativa al prosieguo della marcia:\nVon Moltke approfitt\u00f2 dei confusi movimenti francesi per organizzare una manovra a tenaglia. Il XII corpo sassone, intanto, blocc\u00f2 irrimediabilmente la strada per Montm\u00e9dy occupando i ponti lungo la Mosa a Stenay e a Dun-sur-Meuse. Il 30 agosto i francesi del V corpo, attardati a ovest della Mosa, incontrarono ingenti forze prussiane, appartenenti al IV corpo e ai corpi bavaresi, a Beaumont e nel combattimento che ne segu\u00ec (battaglia di Beaumont) subirono una pesante sconfitta. Ormai impossibilitato a ricongiungersi a Bazaine e con poche possibilit\u00e0 di raggiungere Parigi passando per M\u00e9zi\u00e8res, Mac-Mahon ordin\u00f2 la ritirata generale delle sue truppe e ripieg\u00f2 su Sedan. Con il Principe di Sassonia sul lato destro della Mosa e il Principe di Prussia sul sinistro, Mac-Mahon era ormai in grave difficolt\u00e0 e rischiava di essere accerchiato.\nPer circondare definitivamente il nemico e combattere finalmente una grande \"battaglia di annientamento\" (\"Kesselschlacht\" o \"Zirkelschlacht\" nella terminologia dell'esercito prussiano) von Moltke ordin\u00f2 subito al XII, al IV corpo e alla Guardia prussiana della \"Maasarmee\", in marcia a est della Mosa, di sbarrare alle forze di Mac-Mahon la via di Montm\u00e9dy e di impedire di sconfinare eventualmente in Belgio. La terza armata, invece, in avanzata a ovest del fiume, avrebbe aggirato da nord Sedan, partendo dalla sponda meridionale della Mosa, spingendo il proprio fianco sinistro sulla riva destra del fiume (attraversandolo a Donchery); l'ala sinistra avrebbe quindi proseguito in direzione est per cercare di ricongiungersi con le forze tedesche della \"Maasarmee\" e impedire qualsiasi possibilit\u00e0 di ritirata ai francesi verso Parigi o M\u00e9zi\u00e8res. Infine, i due corpi bavaresi avrebbero occupato la riva occidentale del fiume a ovest di Sedan e avrebbero, con la loro ala destra, attraversato a loro volta il fiume a Bazeilles per minacciare anche da sud il nemico. Von Moltke al suo arrivo presso il Comando supremo, dopo aver osservato la situazione strategica, pot\u00e9 affermare con ragione di aver cacciato gli avversari \"in una trappola per topi\".\nBattaglia di Sedan.\nL'efficace e rapida reazione di von Moltke alle manovre dei francesi precluse a questi ultimi qualsiasi possibilit\u00e0 immediata di arretramento che consentisse di sfuggire alla tenaglia tedesca che il 1\u00ba settembre, attraverso il congiungimento della terza e della quarta armata, si strinse attorno al piccolo centro di Sedan. A Mac-Mahon, attanagliato nel piccolo centro, saranno rivolte accuse per il fatto di non aver voluto o saputo tirar fuori dall'imbottigliamento di Sedan le proprie truppe, forse obbedendo alle direttive del conte Palikao che gli imponevano di continuare a battersi offensivamente per trovare il corridoio utile a convergere con l'armata di Bazaine. Numeri, potenza di fuoco e morale erano tutti dalla parte prussiana. I due eserciti prussiani, per un totale di 224\u00a0000 soldati, si trovarono di fronte un esercito disorganizzato, esausto e demoralizzato composto dalla met\u00e0 delle loro forze.\nLa decisione di Mac-Mahon di collocare i corpi francesi in un triangolo difensivo completamente scoperto intorno a Sedan fece s\u00ec che le truppe fossero lasciate alla merc\u00e9 dell'artiglieria prussiana. Tale scenario fu evidente agli occhi degli stessi tedeschi: il principe Leopoldo di Baviera osserv\u00f2 che \"ogni tentativo francese di montare una batteria, una mitragliatrice o di realizzare un contrattacco \u00e8 stato immediatamente vanificato dalla nostra artiglieria\". Il generale francese Wimpffen si mostr\u00f2 \"inorridito\" dall'intensit\u00e0 del fuoco prussiano.\nMac-Mahon al primo mattino del 1\u00ba settembre, ferito a una gamba dal fuoco d'artiglieria, dovette cedere il comando prima al generale Auguste Ducrot (favorevole a iniziare immediatamente una celere ritirata verso nord in direzione di M\u00e9zi\u00e8res), poi al generale Wimpffen (al contrario, risolutamente deciso a passare all'offensiva a sud per marciare verso Carignan) appena giunto da Parigi essendo stato richiamato dall'Algeria a sostituire il comandante del V corpo Failly. Mentre si svolgevano gli aspri combattimenti di Bazeilles, le altre colonne tedesche proseguirono la loro marcia per completare l'accerchiamento delle forze francesi, respinte a Givonne e scacciate da Fleigneux e Illy. Il generale Wimpffen, che portava con s\u00e9 istruzioni da parte del capo del governo, il conte Palikao, non riusc\u00ec a realizzare lo sperato contrattacco verso sud; Bazeilles fin\u00ec per essere conquistata dai bavaresi e i tentativi francesi di riconquistare l'abitato fallirono. Infine, nel primo pomeriggio, i francesi furono completamente circondati, dopo il ricongiungimento sulla posizione strategica del \"Calvaire d'Illy\" (a nord-ovest di Sedan) della Guardia prussiana, proveniente da est, e del V corpo prussiano, in avanzata da nord-ovest. Le truppe francesi, decimate e demoralizzate, abbandonarono le ultime posizioni e rifluirono in rotta dentro le mura di Sedan.\nAssistettero alla battaglia, da un'altura presso il villaggio di Fr\u00e9nois, re Guglielmo, Bismarck, Moltke e il ministro della guerra Roon, accompagnati dal seguito di dignitari e funzionari. L'imperatore francese, invece, gi\u00e0 provato da una calcolosi che gli procurava grosse sofferenze, si mosse da un'unit\u00e0 all'altra cercando apparentemente la morte. Verso la fine della battaglia, l'Imperatore fece sventolare la bandiera bianca e un suo aiutante di campo consegn\u00f2 una lettera indirizzata a re Guglielmo nella quale affermava: \nDopo la risposta dettata da Bismarck in cui veniva accettata la resa, si consegn\u00f2 nelle mani dei prussiani insieme con il resto dell'esercito (oltre 100\u00a0000 uomini, comprese alcune migliaia di feriti, e circa 500 cannoni). Dopo aver avuto un breve incontro con Bismarck a Donchery, Napoleone III firm\u00f2 la capitolazione nella tarda mattinata del 2 settembre.\nResistenza repubblicana.\nLa caduta dell'impero e la nascita della repubblica.\nLa notizia della resa di Mac-Mahon e dell'Imperatore giunse a Parigi il 3 settembre; la citt\u00e0 nel pomeriggio piomb\u00f2 nel caos. La folla inferocita e indignata inizi\u00f2 a saccheggiare i negozi, a distruggere i simboli napoleonici sparsi nella citt\u00e0 e a minacciare l'occupazione degli edifici governativi.\nIl 4 settembre Jules Favre propose la detronizzazione della dinastia, la creazione di un governo provvisorio e sugger\u00ec come governatore militare il generale Louis-Jules Trochu. Lo stesso giorno la Francia divenne una repubblica e l'imperatrice Eugenia si apprest\u00f2 a lasciare la citt\u00e0 per sfuggire ai pessimi umori della popolazione, che gi\u00e0 cominciava a gridare \"abbasso la spagnola\". A Place de la Concorde la gente inizi\u00f2 a urlare \"morte ai Bonaparte\" e \"lunga vita alla nazione\". Il governo provvisorio che sorse dalle ceneri dell'Impero assunse i caratteri di un \"governo di difesa nazionale\" e fu composto da L\u00e9on Gambetta, che divenne ministro degli interni, da Jules Favre a capo del ministero degli esteri, Ernest Picard come ministro delle finanze, mentre Adolphe Le Fl\u00f4 e Martin Fourichon divennero rispettivamente ministri della guerra e della marina. L'esecutivo post-napoleonico si divise subito in due fazioni, una moderata che chiedeva di arrivare a un compromesso di pace con i prussiani e una radicale che sostenne invece la \"guerre \u00e0 outrance\" (guerra a oltranza).\nDopo il fallimento dei tentativi di giungere a un armistizio che potesse evitare il prosieguo del conflitto, le forze armate tedesche procedettero alle operazioni di conquista della capitale, simbolo della resistenza francese, racchiusa in 16 forti difesi da una divisione di marinai, da 100\u00a0000 uomini della \"Garde nationale mobile\", da 350\u00a0000 uomini della guardia nazionale e da volontari. Von Moltke assieme alla terza e alla quarta armata prese la strada di Parigi dando avvio all'ultima e fatidica tappa nella marcia verso l'annichilimento del nemico.\nUna parte del governo di difesa nazionale fu spostato a Tours (Leon Gambetta raggiunse la citt\u00e0 in mongolfiera), mentre i principali membri del governo tra cui Trochu rimasero a Parigi. Gambetta il 12 ottobre annunci\u00f2 da Tours la mobilitazione della guardia nazionale e due giorni dopo la creazione di un'\"Armata ausiliaria\", formata da \"Garde nationale mobile\", guardia nazionale e franchi tiratori, da affiancare all'esercito regolare. Il 2 novembre un editto richiam\u00f2 alle armi tutti gli uomini in salute tra i 21 e i 40 anni. Nel contempo, si accese la macchina della resistenza francese e si apr\u00ec la fase della riorganizzazione dell'esercito annientato nello scontro distruttivo di pochi giorni prima.\nAssedio di Parigi.\nIl 19 settembre Parigi venne tagliata fuori dal resto del paese. Le possibilit\u00e0 di vittoria francesi apparvero ridotte a causa delle forze esigue e della vulnerabilit\u00e0 delle fortificazioni, risalenti al 1842, rispetto alle potenti artiglierie nemiche. Le forze francesi rimaste chiuse a Strasburgo, intanto, subirono un assedio di due mesi, dal 9 agosto fino alla loro resa il 28 settembre. Stessa sorte tocc\u00f2 a Metz, che cadde il 27 ottobre e a Verdun, il cui assedio si protrasse fino all'8 novembre. Orl\u00e9ans cadde il 10 ottobre nelle mani delle truppe del generale Ludwig von der Tann (in seguito verr\u00e0 ripresa dai francesi e infine riconquistata definitivamente dai prussiani il 5 dicembre).\nUno dei pi\u00f9 importanti tentativi di rompere l'assedio della capitale francese fu lanciato dal generale Ducrot il 28 novembre con un'armata di 80\u00a0000 uomini, ma dovette concludersi il 3 dicembre con la ritirata dei francesi attraverso la Marna e la perdita di 12\u00a0000 soldati. Dai primi di gennaio fino alla firma dell'armistizio, i prussiani tentarono l'attacco finale alla citt\u00e0. Quando finalmente l'artiglieria necessaria a iniziare i bombardamenti fu pronta, il 27 e il 28 dicembre iniziarono a essere colpiti i forti intorno alla cinta di mura. I colpi di cannone raggiunsero i quartieri centrali della capitale, colpendo anche zone come i Giardini del Lussemburgo e il Pantheon. Il 4 gennaio 25 civili, tra feriti e morti, vennero colpiti dai proietti lanciati dalle micidiali armi da fuoco pesanti dei tedeschi. A met\u00e0 gennaio Trochu registr\u00f2 189 cittadini morti sotto i colpi dell'artiglieria e in tre settimane erano andati distrutti numerosi edifici tra cui scuole, prigioni, chiese e ospedali. Accanto al pericolo delle esplosioni e della distruzione degli edifici, i cittadini di Parigi dovettero patire le altre conseguenze dell'assedio, come il freddo e la fame che mieterono molte vittime (si arriv\u00f2 anche a uccidere gli animali dello zoo per ricavarne del cibo). Per queste cause morirono, durante il solo mese di gennaio, il pi\u00f9 duro di tutto l'assedio, tra i 3\u00a0000 e i 4\u00a0000 parigini.\nIl 19 gennaio gli assediati lanciarono un'ultima e disperata offensiva in direzione di Versailles (battaglia di Buzenval), ma l'attacc\u00f2 fall\u00ec. Verso la fine dell'assedio Louis-Jules Trochu fu sostituito dal generale Joseph Vinoy come governatore militare. A mezzanotte del 27 gennaio, dopo che Jules Favre ebbe accettato i termini di resa di Bismarck, entr\u00f2 in vigore l'armistizio che stabil\u00ec la fine della guerra e impose un immediato cessate il fuoco a partire dal 28 gennaio, poi esteso al resto della Francia tre giorni dopo. Favre ottenne la rassicurazione da Bismarck che gli ultimi colpi di cannone dell'assedio sarebbero stati esplosi dai cannoni francesi e che nessun prussiano sarebbe entrato a Parigi durante i giorni dell'armistizio.\nLe campagne nella valle della Loira, nel nord e nell'est della Francia.\nLe battaglie che si combatterono nella valle della Loira, a est e a nord del paese, durante l'autunno e nel rigido avvio d'inverno, furono molto diverse da quelle di agosto. Le condizioni climatiche furono pi\u00f9 dure e le truppe furono costrette a combattere contro il freddo e il fango, nei boschi e con il pericolo continuo di incappare in bande di franchi tiratori. Mentre otto corpi d'armata (il IV, il V, il IX, il I e II bavarese, il VI, il XII sassone e la Guardia prussiana) stringevano in una morsa la capitale, i tedeschi affrontarono sul campo le forze repubblicane organizzate in tre armate, della Loira, del Nord (ambedue operanti, a dispetto del nome, sia a nord sia a sud della capitale) e dell'Est (o dei Vosgi, che entr\u00f2 in azione solo a met\u00e0 gennaio), che tentavano di sferrare attacchi sull'anello di accerchiamento di Parigi in concomitanza con le sortite della guarnigione assediata.\nLe prime due armate tentarono pi\u00f9 volte lo sfondamento del blocco sulla capitale, ma senza risultati. Il 10 ottobre si svilupparono scontri tra le forze repubblicane francesi comandate da La Motte-Rouge e i tedeschi di Ludwig von der Tann nei pressi di Orl\u00e9ans (battaglia di Orl\u00e9ans). Dopo uno scontro il 18 ottobre a Ch\u00e2teaudun, i francesi di Louis d'Aurelle sconfissero un'armata bavarese guidata da von der Tann-Rathsamhausen a Coulmiers il 9 novembre liberando Orl\u00e9ans. La vittoria a Coulmiers fu la prima vittoria francese dal successo del 2 agosto a Saarbr\u00fccken. Dopo la resa di Metz, tuttavia, pi\u00f9 di 100\u00a0000 soldati tedeschi addestrati ed esperti si erano uniti all'armata del Sud prussiana. Contro queste nuove forze, i francesi iniziarono a subire una serie di sconfitte, tra cui la pi\u00f9 pesante registrata nella battaglia di Le Mans combattuta tra il 10 e il 12 gennaio, in cui l'armata della Loira guidata dal generale Alfred Chanzy fu battuta dalle pi\u00f9 esigue forze del principe Federico Carlo, dopo essere stata bloccata e distrutta nella battaglia di Loigny, consentendo la conquista definitiva di Orl\u00e9ans da parte di Federico Carlo tra il 4 e il 5 dicembre.\nIl 28 novembre Louis Aurelle attacc\u00f2 Beaune-la-Rolande, ma fu sconfitto e una sortita delle forze di Parigi che sarebbe dovuta coincidere con la battaglia fu rimandata al 30 novembre. Tra l'8 e il 10 dicembre Chanzy in superiorit\u00e0 numerica, ma con un'armata prostrata e privata del supporto di Charles Bourbaki, fu sconfitto a Beaugency dalle truppe del granduca del Meclemburgo, rinforzate da quelle del principe Federico Carlo. Peraltro nel corso della campagna della Loira anche i prussiani subirono gli effetti di una guerra di logoramento: alcuni battaglioni tedeschi furono ridotti a 150 uomini e molte compagnie, che ad agosto contavano 250 uomini, erano scese a meno di cinquanta.\nAnche l'armata del Nord non ottenne risultati brillanti. Sotto la guida del generale Louis Faidherbe, il 16 dicembre riport\u00f2 una vittoria che costrinse i prussiani a lasciare Amiens (che era stata gi\u00e0 conquistata da Edwin von Manteuffel il 27 novembre dopo la battaglia di Villers-Bretonneux). L'importante citt\u00e0 venne per\u00f2 ripresa il 23 durante la battaglia dell'Hallue dallo stesso Manteuffel; i francesi dovettero ripiegare ad Arras. Una modesta vittoria fu ottenuta a Bapaume, ma subito dopo i francesi furono costretti a ritirarsi ancora una volta ad Arras. Giuseppe Garibaldi accorse a sostenere la neonata repubblica e registr\u00f2 alcuni successi presso Digione (battaglia di Digione), ma le sue azioni non poterono influire positivamente sull'esito di un conflitto ormai gi\u00e0 segnato. Nel frattempo Feidherbe venne battuto ancora nella battaglia di San Quintino il 19 gennaio nel tentativo di allentare il blocco nemico di Parigi: i tentativi francesi a nord erano definitivamente falliti.\nL'ultima carta francese per poter impedire la caduta di Parigi fu l'ambizioso progetto di spostare il teatro delle operazioni a est. Una nuova armata francese, forte di 110\u00a0000 uomini, si sarebbe mossa per liberare l'assediata Belfort, mettere fine all'assedio di Langres, riconquistare Digione e premere verso nord al fine di tagliare le comunicazioni tedesche con la Germania e congiungersi, con una vasta manovra strategica, con le forze di Faidherbe ancora presenti nel settentrione. Tale impresa avrebbe avuto l'effetto di costringere l'esercito prussiano a indietreggiare e ad alleggerire la stretta attorno alla capitale. Il progetto di Gambetta fall\u00ec per l'inadeguatezza dell'armata dell'Est, che non oper\u00f2 in maniera efficace. Il 9 gennaio il generale Bourbaki, al comando di una forza di 150\u00a0000 uomini, riport\u00f2 una discreta vittoria nella battaglia di Villersexel, ma venne presto sconfitto dal generale Werder nella battaglia della Lisaine (15 - 17 gennaio). Manteuffel, succeduto a Werder al comando del settore orientale, marci\u00f2 subito in direzione di Bourbaki, il quale, onde evitare l'accerchiamento delle sue truppe, arretr\u00f2 fino a Besan\u00e7on, ma rischi\u00f2 di rimanere isolato. Il generale francese tent\u00f2 il suicidio sparandosi alla testa senza riuscire per\u00f2 a provocarsi la morte. Il generale Justin Clinchant, subentrato a Bourbaki su espressa disposizione di quest'ultimo, riusc\u00ec tuttavia a evitare la cattura dei suoi uomini riparando in Svizzera, le cui frontiere si aprirono per ospitare gli 85\u00a0000 soldati francesi in fuga.\nOperazioni navali.\nLa Francia, prima potenza a dotarsi di navi a vapore corazzate, entr\u00f2 in guerra con una flotta nettamente superiore a quella prussiana. La Prussia impost\u00f2 la propria strategia su una difesa costiera con impiego di batterie d'artiglieria e mine navali. La Francia confid\u00f2 nell'intervento al suo fianco della Danimarca e, inoltre, nella messa in atto di un'operazione anfibia sulla costa dello Schleswig. Nulla di questo avvenne, anche se una crociera di una divisione di corazzate francesi nel Baltico sort\u00ec l'effetto di immobilizzare ingenti forze di terra prussiane, allestite nell'eventualit\u00e0 di uno sbarco.\nAll'inizio della guerra, il governo francese ordin\u00f2 il blocco delle coste della Germania del Nord, cui le deboli forze della \"Norddeutsche Bundesmarine\" avrebbero potuto difficilmente opporsi. Nonostante questo, il blocco fu un successo solo parziale a causa di sviste cruciali da parte dei responsabili di Parigi. I coscritti, che avrebbero dovuto essere mobilitati in caso di guerra, erano impiegati nel settore della pesca a Terranova o in Scozia. In breve tempo, inoltre, la \"Marine nationale\" inizi\u00f2 a soffrire la carenza di carbone. Un blocco non riuscito di Wilhelmshaven e degli ordini contrastanti intorno all'opportunit\u00e0 o meno di procedere nel mar Baltico o di tornare in Francia resero gli sforzi francesi inefficaci.\nPer alleviare la pressione dell'attacco tedesco atteso in Alsazia-Lorena, Napoleone III e l'alto comando francese progettarono all'inizio della guerra di lanciare un'invasione, guidata dal principe Girolamo Napoleone Bonaparte al comando di 29\u00a0000 uomini, attraverso il Mare del Nord tedesco. Si sperava che l'invasione non solo disimpegnasse truppe tedesche dal fronte, ma spingesse la Danimarca a intervenire nel conflitto. Tuttavia, i francesi scoprirono che la Prussia aveva di recente installato difese formidabili intorno ai maggiori porti del nord della Germania, comprese batterie di artiglieria costiera costituite da cannoni pesanti Krupp che avrebbero potuto colpire le navi francesi da una distanza di 3,7\u00a0km. La marina francese era carente di armi pesanti e per questo incapace di affrontare queste difese, mentre la particolare topografia della linee di costa prussiane rese l'invasione della Germania attraverso il Mare del Nord impraticabile. La flotta del Mediterraneo al comando dell'ammiraglio Fourichon, che avrebbe dovuto raggiungere il Mare del Nord nella seconda settimana di agosto per rallentare l'invasione prussiana, non effettu\u00f2 la spedizione provocando evidenti conseguenze sul piano strategico, avendo consentito la mobilitazione indisturbata di von Moltke al confine.\nI marinai della fanteria navale francese, incaricati dell'invasione della Germania settentrionale, furono successivamente inviati a rafforzare l'esercito di Ch\u00e2lons, che finir\u00e0 prigioniero durante la battaglia di Sedan insieme a Napoleone III. La grave carenza di ufficiali in seguito alla cattura della maggior parte dell'esercito professionista durante l'assedio di Metz e la battaglia di Sedan, costrinse a richiamare ufficiali di marina, i quali furono prelevati dalle loro navi per assolvere a ruoli nell'esercito di terra. Le tempeste d'autunno del Mare del Nord impedirono il pattugliamento delle navi francesi e il blocco imposto all'inizio della guerra divenne sempre meno efficace. Nel settembre 1870, il blocco fu infine irrevocabilmente abbandonato per l'inverno e la marina francese si ritir\u00f2 nei porti lungo il Canale della Manica, rimanendovi per il resto della guerra.\nScontri isolati ebbero luogo tra le navi francesi e tedesche in alcuni teatri, come in occasione del blocco da parte della francese \"Dupleix\" ai danni della tedesca \"Hertha\" a Nagasaki in Giappone e in occasione della battaglia tra la cannoniera \"Meteor\" prussiana e la francese \"Bouvet\" al largo di L'Avana nel novembre del 1870, risoltasi con un nulla di fatto per entrambi gli schieramenti.\nConseguenze.\nLa sconfitta francese, oltre a causare il dissolvimento dell'intero esercito imperiale, provoc\u00f2 uno sconvolgimento politico radicale nel paese. Il crollo dell'Impero di Napoleone III avvi\u00f2 la fase della terza Repubblica, che venne proclamata a Parigi il 4 settembre 1870.\nL'armistizio, entrato in vigore il 28 gennaio, fu protratto fino al 19 febbraio 1871 al fine di consentire lo svolgimento delle elezioni per un nuovo governo che avrebbe dovuto accettare le clausole del trattato di pace. Adolphe Thiers venne eletto presidente della neonata terza Repubblica e il cartello monarchico-conservatore ottenne la maggioranza assoluta dei seggi dell'Assemblea Nazionale. Il 1\u00ba marzo il parlamento francese ratific\u00f2 gli accordi preliminari della pace che venne firmata il 10 maggio (trattato di Francoforte) ponendo fine al conflitto.\nQuando ancora Parigi era cinta d'assedio, i principi tedeschi incoronarono imperatore, nella galleria degli specchi della reggia di Versailles, sede del quartier generale tedesco, il sovrano di Prussia Guglielmo. Tale avvenimento e l'ampio consenso fra gli Stati permisero il conseguimento dell'unit\u00e0 nazionale delle genti germaniche riunite da quel momento in una nuova e vasta compagine statale, l'Impero tedesco (\"Deutsches Reich\").\nL'accordo capestro di Francoforte, molto duro sul piano delle condizioni risarcitorie, e la pretesa del nuovo parlamento di assegnarsi il diritto esclusivo di sovranit\u00e0 innescarono atteggiamenti di protesta in Francia e soprattutto negli abitanti della capitale francese. Il popolo parigino, indignato dai provvedimenti draconiani adottati dall'Assemblea (come le disposizioni di anticipo del pagamento delle cambiali e di abrogazione della moratoria sui canoni di affitto), fu scosso da un moto di indignazione e la guardia nazionale di Parigi (alla quale si imponeva la soppressione dello stipendio), formata da socialisti, anarchici e proudhoniani, si ribell\u00f2. La Comune di Parigi fu annunciata nell\"'H\u00f4tel de Ville\" il 28 marzo con la promessa del ritorno agli spiriti rivoluzionari del 1792-1794.\nFallita la speranza in un allargamento della rivoluzione al resto del paese, la capitale dovette affrontare da sola l'attacco delle truppe regolari dell'esercito francese, costituite in gran parte dai soldati catturati a Metz e Sedan rilasciati dai prussiani, che arrivarono per schiacciare il movimento rivoluzionario e ripristinare l'ordine repubblicano. Il 28 maggio 1871, dopo una settimana di violenta e dura repressione all'interno di Parigi (passata alla storia come la settimana di sangue), le forze regolari francesi, al comando del maresciallo MacMahon, posero termine alla rivolta con fucilazioni in massa e deportazioni, lasciando una frattura insanabile in seno alla politica francese.\nLettura critica degli eventi.\nGli eventi della guerra possono essere suddivisi in tre periodi. La prima fase del conflitto, iniziata nel luglio del 1870, caratterizzata da una breve campagna che termin\u00f2 a settembre, durante la quale furono combattute le battaglie pi\u00f9 importanti e con la quale si giunse al crollo dell'impero di Napoleone III. La seconda fase termin\u00f2 a gennaio dell'anno successivo, con la resa della capitale francese dopo mesi di combattimenti spesi, da parte della guarnigione parigina, in sortite e battaglie tese a rompere l'assedio attorno alla citt\u00e0. Da qui inizi\u00f2 una fase che si protrasse al di fuori del termine delle ostilit\u00e0, fino a che le due parti non poterono definire i termini della pace. Essa si svilupp\u00f2 dallo scoppio della rivoluzione nei giorni successivi all'armistizio, entrato in vigore il 28 gennaio, fino alla sua repressione nel maggio del 1871.\nIl conflitto fu ufficialmente aperto dalla dichiarazione di guerra pronunciata della Francia contro la Prussia, ma le circostanze in cui gli eventi dello scontro vennero a maturare furono abilmente pianificate dal conte Otto von Bismarck, il quale indusse Napoleone III a rompere gli indugi e a iniziare i combattimenti a causa di motivazioni che risultano chiaramente pretestuose, ma che all'epoca riuscirono a sollevare un tale livello di approvazione alla guerra nella popolazione da fare apparire giustificata l'apertura delle ostilit\u00e0. Contrariamente alle aspettative, fu la Francia, con uno stato di impreparazione delle sue forze armate che fu sottovalutato dall'Imperatore, a essere invasa dalla Prussia e dai suoi alleati, un'eventualit\u00e0 alla quale non era preparata e che provoc\u00f2 l'esordio sfavorevole sul campo delle armate imperiali. L'intera Europa fu sorpresa quando inizi\u00f2 ad avere notizia dei successi prussiani, essendo diffusa la convinzione di una facile vittoria francese. L'esercito prussiano era infatti considerato scarsamente addestrato perch\u00e9 appoggiato in larga parte sull'apporto dei coscritti. I numeri della mobilitazione furono un caso unico in Europa all'epoca: in totale pi\u00f9 di un milione e mezzo di soldati vennero richiamati alle armi.\nPer quanto riguarda invece la conduzione francese della guerra, l'intromissione nelle scelte strategiche francesi della politica e dello stesso Imperatore concorsero a definire i tratti della sconfitta dell'Impero, le cui armate, pur costituite da uomini di maggiore esperienza, furono male impiegate in battaglia e subirono la superiorit\u00e0 di un esercito nemico abilmente condotto e, contrariamente all'opinione dominante, opportunamente addestrato.\nIn una campagna di soli sei mesi l'esercito prussiano ebbe ragione di quello francese. Determinanti furono il vantaggio dell'iniziativa, garantito dalla pi\u00f9 rapida mobilitazione prussiana, la superiorit\u00e0 tecnica, numerica e strategica dell'esercito di von Moltke e la capacit\u00e0, talvolta neppure pianificata dallo stato maggiore, di essere in grado di rovesciare con rapide improvvisazioni le sorti degli scontri. Le battaglie decisive non furono Mars-la-Tour o Gravelotte (dove pure i francesi inflissero pesanti perdite ai prussiani), ma le battaglie di accerchiamento di Metz e Sedan, dove l'annientamento della grande maggioranza delle forze mobilitate dall'esercito francese impresse una svolta decisiva alla guerra. Con il grosso dell'esercito francese fuori gioco, sconfitto a Sedan o intrappolato a Metz, i prussiani avevano potuto cominciare l'assedio della capitale nemica, da cui uscirono vittoriosi il 28 gennaio 1871. A decidere gli scontri furono non solo il vasto impiego di truppe e la tenacia o la combattivit\u00e0 dei soldati, ma anche la superiore attitudine dei generali tedeschi (e soprattutto di von Moltke) nella manovra combinata delle varie masse di soldati in modo da guadagnare un decisivo vantaggio strategico, attirando il nemico nella trappola dell'accerchiamento, pur non disponendo della superiorit\u00e0 numerica locale che in molte occasioni fu ottenuta dai francesi (i quali tuttavia non seppero sfruttarla a proprio vantaggio).\nAlcuni elementi inediti per l'epoca si manifestarono nel corso degli eventi: la guerra franco-prussiana fuse insieme, infatti, armi, tattiche e modalit\u00e0 di un'epoca nuova, mentre l'esito, l'evoluzione dei fatti e le scelte risolutive furono decise non dalla portata del coinvolgimento di altri Stati o dalla potenza delle coalizioni, ma dalle personalit\u00e0 politiche e militari, dal valore degli armamenti, dal peso dell'opinione pubblica, dall'organizzazione militare e, in ultima analisi, dall'apporto delle masse plebee attraverso la rivoluzione popolare.\nTecnologia militare e organizzazione degli eserciti.\nArmamenti.\nRispetto all'epoca napoleonica, durante la guerra franco-prussiana si fece uso di armi con differenti tipi di munizioni e la tecnologia ebbe un peso rilevante sul modo in cui le due parti combatterono. Rispetto al passato si sminu\u00ec il valore della cavalleria che spesso venne usata in modo poco adeguato. Esisteva la convinzione che essa non avrebbe retto il miglioramento degli armamenti nelle tecnologie e nella capacit\u00e0 di fuoco. La cavalleria, a dispetto di quanto si credesse, conservava ancora un ruolo fondamentale nelle operazioni di esplorazione e di carica, mantenendo la sua efficacia distruttiva. I prussiani avevano fama di essere migliori dei rivali per quanto riguarda l'uso della cavalleria tanto in fase di carica (mentre i francesi tendevano a vanificarne gli effetti in cariche aperte), quanto in fase di avanscoperta.\nI francesi erano considerati una generazione avanti nella tecnologia dei fucili. Nel 1868 la Francia si equipaggi\u00f2 con un fucile di nuova concezione, lo \"Chassepot\" a retrocarica. Il \"Chassepot\", che fu disponibile in pi\u00f9 di un milione di esemplari allo scoppio della guerra, aveva una capacit\u00e0 di tiro di 1\u00a0500 m e imprimeva una velocit\u00e0 alla volata di 407 m/s. Esso ebbe un peso rilevante con la sua efficacia nel corso della guerra, mentre il tedesco \"Dreyse\", adottato nel 1848, era ritenuto antiquato e inferiore in forza di penetrazione, gittata e velocit\u00e0 rispetto al rivale francese.\nI prussiani mostrarono passi avanti in egual misura nell'artiglieria: dopo la guerra contro gli austriaci, in cui avevano osservato l'alto grado delle artiglierie nemiche, essi si riattrezzarono con i pi\u00f9 moderni cannoni Krupp da 6 libbre in acciaio a retrocarica con canna rigata, che ebbero un ruolo in pi\u00f9 occasioni fondamentale nel conflitto. I Krupp erano dotati di una maggiore velocit\u00e0 di caricamento e utilizzavano munizioni che esplodevano all'impatto. La loro efficacia era amplificata dall'impiego di nuovi metodi di esercitazione e di cooperazione con la fanteria.\nDurante la guerra ci furono due principali calibri di artiglieria da campo: da poco meno di 80\u00a0mm o da 90\u00a0mm di calibro con gittata massima di 4,6\u00a0km. Difficilmente, tuttavia, da parte di francesi e tedeschi si superarono i 3\u00a0km di distanza, che costituiva la gittata utile massima. I francesi non avendo avuto il tempo o il denaro per modernizzare le loro artiglierie, impiegarono cannoni di bronzo ad avancarica, principalmente (solo all'inizio della guerra e fino al completamento della campagna di agosto) il \"modello 1858\", a canna rigata, con una gittata di circa 3,3\u00a0km e munizioni da 4\u00a0kg e il \"modello 1839\", cannone d'assedio a canna liscia con una gittata massima di 3,4\u00a0km e palle di cannone da 11\u00a0kg. Diversi altri modelli vennero utilizzati soprattutto dopo Sedan, quali il \"1864/1866\", il \"1864/1867\" (cannoni navali) e il \"1866/1867\"(cannone d'assedio). Vennero impiegati cannoni navali di nuova produzione (\"modello 1870\") e altri molto obsoleti, risalenti alla prima met\u00e0 del secolo.\nA causa delle difficolt\u00e0 produttive francesi, l'artiglieria imperiale non riusc\u00ec a reggere la superiorit\u00e0 di quella prussiana fino al novembre del 1870. L'artiglieria francese, ciononostante, incluse anche \"mitrailleuses\", tra le prime montate su ruote, che vennero impiegate alla stregua di cannoni da campo. Esse potevano sparare 125 colpi al minuto, coprendo una distanza di circa 2\u00a0500\u00a0m.\nOrganizzazione militare francese.\nL'organizzazione delle armate francesi era simile a quella prussiana, essendo basate anche queste ultime sui corpi d'armata. L'armata del Reno, che rappresent\u00f2 l'effettiva massa di manovra all'inizio della guerra, era costituita inizialmente da ben otto corpi d'armata dei quali uno era di Guardie imperiali, ognuno con una riserva di cavalleria di quattro divisioni. Un corpo d'armata era costituito da tre divisioni di fanteria e da una divisione di cavalleria, anche se alcuni corpi avevano una divisione di fanteria in pi\u00f9. Le divisioni di fanteria includevano due brigate, ciascuna con due reggimenti di tre battaglioni, pi\u00f9 un battaglione di \"Chasseur\" (fanteria leggera) e l'artiglieria.\nLe reclute francesi non erano di elevato livello (tutte di bassa estrazione) e per una grossa percentuale, circa il 20-30%, erano analfabete e ci\u00f2 costituiva un grosso problema a livello di formazione e addestramento. Sulla creazione degli ufficiali invece pesava l'obbligo edittale di promozione dai ranghi dell'esercito e pi\u00f9 della met\u00e0 degli ufficiali avevano militato tra le file della truppa. Tra gli ufficiali quindi era presente una parte formata da ex-soldati e veterani e un'altra di estrazione aristocratica: ci\u00f2 determinava buona organizzazione nella parte bassa della gerarchia militare, ma produceva conflittualit\u00e0 tra gli stati maggiori. A determinare per\u00f2 la sconfitta dei francesi era stata la mediocre organizzazione dei reparti: la volont\u00e0 di basare l'operato dell'esercito sull'improvvisazione non bast\u00f2 a dare alle armate francesi quello stesso coordinamento che aveva fatto il successo dei prussiani.\nParte rilevante dell'esercito era costituita da uomini della \"Garde nationale mobile\", nata nel 1868 come forza ausiliaria e usata per la vigilanza di coste, citt\u00e0, piazzeforti e frontiere e per il mantenimento dell'ordine, ma poi impiegata massicciamente nel corso del conflitto. Infine, la Guardia imperiale, corpo scelto modellato sulla leggendaria Guardia di Napoleone Bonaparte, comprendeva una divisione di \"Voltigeur\", una divisione di granatieri e una divisione di cavalleria.\nAlcune divise francesi erano colorate in modo variegato e pittoresco, soprattutto all'interno della fanteria e della cavalleria dell\"'Arm\u00e9e d'Afrique\", reclutata tra algerini e nordafricani e inquadrata principalmente nel I corpo d'armata. La fanteria di linea indossava i famosi e sfolgoranti pantaloni rossi e il \"chep\u00ec\" rosso (cappello tondo con visiera) con una lunga tunica blu scuro; i granatieri della Guardia indossavano il vistoso colbacco anche se durante la breve campagna utilizzarono il molto pi\u00f9 pratico \"bonnet de police\" (bustina azzurra), mentre i fanti di marina, protagonisti dei coraggiosi combattimenti di Bazeilles, utilizzavano un'uniforme completamente blu. Per quanto riguarda l'aspetto delle divise e la loro importanza sul campo, non furono assenti le difficolt\u00e0 relative alla differenziazione tra soldati dei due schieramenti. In ambo gli eserciti vi fu un uso pi\u00f9 o meno omogeneo della tunica blu scuro e per questo non furono assenti casi di equivoca identificazione di truppe dello stesso esercito che invece vennero identificate come nemiche.\nOrganizzazione militare prussiana.\nL'organizzazione prussiana era diventata nota a tutta Europa a partire dalla vittoria nella guerra contro la Danimarca combattuta per il possesso dei ducati dello Schleswig-Holstein, ma era apparsa ancora pi\u00f9 sbalorditiva in occasione della \"guerra delle sette settimane\" contro l'Austria del 1866, il cui fulmineo successo era stato determinato dall'abilit\u00e0 dei gotha politici e militari ma soprattutto dalla tenacia del popolo che aveva accettato di servire il proprio paese offrendo vite per una causa di interesse nazionale e che sopport\u00f2 senza remore l'imposizione della coscrizione obbligatoria.\nI coscritti entravano nell'esercito all'et\u00e0 di vent'anni e vi rimanevano per tre anni se appartenevano ai reparti di fanteria, per quattro se erano impegnati nelle forze di artiglieria o cavalleria. Il capo dello stato maggiore tedesco, il generale von Moltke, che deteneva il proprio incarico sin dal 1858, pot\u00e9 fare assegnamento su un complesso di ufficiali che volle fosse caratterizzato dall'alto professionismo e da un consistente grado di preparazione tecnica. Moltke fece in modo che questa \u00e9lite (che nell'esercito prussiano divenne nota con la definizione di \"semidei\") fosse in grado di far fronte a un'immediata mobilitazione degli uomini e istitu\u00ec allo scopo una sezione separata della ferrovia per consentire il raggiungimento pi\u00f9 agevole possibile presso le rispettive posizioni da parte delle truppe.\nLa base dell'armata prussiana era costituita dal corpo d'armata, una forza che contava circa 30\u00a0000 uomini in armi, equipaggiati e organizzati anche per combattere, quando fosse stato richiesto, come una piccola armata. L'esercito prussiano era costituito da 13 di questi corpi d'armata e ciascuno di essi era diviso in due divisioni di fanteria. Una divisione era costituita da due brigate, suddivisa in due reggimenti con tre battaglioni ciascuno, pi\u00f9 un battaglione della divisione di \"J\u00e4ger\" (fanteria leggera), un reggimento di cavalleria e l'artiglieria. L'eccezione era costituita dal Corpo della Guardia prussiana, che aveva anche tre brigate di cavalleria, dal XII corpo reale Sassone che includeva la 12\u00aa divisione di cavalleria e dalla 25\u00aa divisione Assiana, parte del IX corpo d'armata, che aveva anch'essa una diversa struttura divisionale (quattro reggimenti e due battaglioni ciascuno, pi\u00f9 l'artiglieria).\nDelle forze militari prussiane faceva parte anche la \"Landwehr\", la milizia territoriale nata nel 1813, che con la riforma del 1868 era diventata di fatto un'estensione dell'esercito e le cui unit\u00e0 avevano quadri costituiti principalmente da personale dell'esercito regolare; dei 147 battaglioni esistenti, ben 121 vennero impiegati nel corso del conflitto. C'era una grande differenziazione nelle uniformi, molti soldati vestivano la tipica tunica blu scuro e i prussiani indossavano il caratteristico elmetto \"Pickelhaube\". La Baviera contribu\u00ec alla guerra con due corpi d'armata e il W\u00fcrttemberg e il Baden parteciparono con divisioni indipendenti."}
{"id": "88751", "revid": "123808134", "url": "https://it.wikipedia.org/wiki?curid=88751", "title": "Solone", "text": "Biografia.\nOrigini familiari.\nSolone, nato attorno al 638 a.C., apparteneva ad una famiglia di antica nobilt\u00e0 che faceva risalire le sue origini a Codro ma che, per ricchezza e potenza, veniva associata al ceto medio. Il padre, almeno secondo la quasi totalit\u00e0 degli storici antichi, era Essecestide, discendente di Codro; solo Filocle afferma che Solone sia figlio di Euforione. La madre, di cui non \u00e8 noto il nome, era cugina della madre di Pisistrato, con il quale Solone avrebbe avuto strettissimi rapporti. Infatti, in principio, vi fu una grande amicizia fra loro tanto da culminare in un rapporto paideutico che comunque lasci\u00f2 traccia anche quando vennero a contrasto per le opposte idee politiche e non degener\u00f2 mai in accanimento aspro o brutale.\nGiovinezza.\nSin da giovane Solone dovette dedicarsi al commercio poich\u00e9 il padre aveva dissestato il patrimonio di famiglia facendo beneficenza e, dato che non desiderava ricevere aiuto da altri ed amava la conoscenza, fu per questo che probabilmente intraprese lunghi viaggi. Quale fosse il suo sentimento preminente comunque non \u00e8 noto, dal momento che in alcune poesie successive descrive che ricco sia chi: \"molto argento ed oro/possiede, e distese di terra ferace di messi,/ e muli e cavalli, sia chi questo ha soltanto,/benessere di ventre, di fianchi e di piedi,/ e goder giovinezza di fanciullo e donna,/quando anche questo giunga e con l'et\u00e0 di accordi.\"\nTuttavia, altrove riporta: \nInteresse poetico e filosofico.\nIn ogni caso, oltre al commercio, si dilettava a comporre poesie, in principio per svago e diletto nei momenti di ozio ma che poi sarebbero divenuti l'espressione di precetti filosofici e questioni politiche a giustificazione degli atti da lui compiuti e, talvolta, esortazioni agli ateniesi. Alcuni affermano che perfino le leggi promulgate da Solone fossero state pubblicate in versi in una raccolta di cui tramandano l'incipit:\nDalla poesia, ben presto si dedic\u00f2 alla filosofia morale mentre dimostr\u00f2, a differenza del contemporaneo Talete, con cui, comunque, strinse una profonda amicizia, uno scarso interesse per la scienza pratica, in cui fu sempre assai ingenuo e antiquato. Sempre in questi anni strinse amicizia con Anacarsi, il quale comunque, quando Solone inizi\u00f2 a dedicarsi alla politica, prese a criticarlo; tale polemica \u00e8 riportata da Plutarco nei seguenti termini:\nAscesa politica.\nConquista di Salamina.\nL'ascesa politica di Solone si colloca a seguito del lungo conflitto che coinvolse Atene e Megara per il possesso dell'isola di Salamina, sita nel Golfo Saronico. Infatti, esausti per la guerra, gli ateniesi decisero di stipulare un armistizio con Megara riconoscendo a quest'ultima il possesso dell'isola ed inoltre promulgarono una legge con cui vietavano, sotto pena di morte, di proporre ancora, per voce o tramite scritti, che la citt\u00e0 rivendicasse Salamina.\nAllora, almeno secondo la tradizione, Solone, insofferente per il disonore ed osservando che molti giovani desideravano arruolarsi per riconquistare l'isola ma desistevano per via della legge, finse di essere uscito di senno e propal\u00f2 la notizia a tutta la citt\u00e0. Poi, segretamente, compose un'elegia di cento versi, la impar\u00f2 a memoria ed un giorno, improvvisamente, corse all'Agor\u00e0 e la declam\u00f2 in pubblico.\nQuando termin\u00f2 la recitazione, fu applaudito da numerosi cittadini mentre Pisistrato esortava pubblicamente i cittadini a dar retta alle parole di Solone e quindi ad abrogare la legge: gli ateniesi, persuasi, fecero ci\u00f2, ripresero il conflitto ed affidarono le truppe a Solone.\nQuanto alla conquista di Salamina sono riportate due versioni:\nInfine, poich\u00e9 i megaresi persistevano nelle pretese, le due parti decisero di risolvere la controversia mediante un arbitrato svolto da cinque spartiati i quali, dopo un contrastato verdetto, seguirono le perorazioni di Solone (che, a sua volta si basava sulla testimonianza dell'Iliade) ed attribuirono l'isola ad Atene.\nRuolo nell'affare di Cilone.\nDopo il successo di Salamina, aumentarono il prestigio e la popolarit\u00e0 di Solone che divenne noto anche al di fuori di Atene, quando fu tra i promotori di un intervento militare volto a tutelare l'oracolo di Delfi dalle pretese dei cirrei. In virt\u00f9 di tale prestigio, Solone tent\u00f2 di promuovere una soluzione ai contrasti tra i fautori di Cilone e quelli degli Alcmeonidi.\nTale contrasto derivava dal 632 a.C. quando l'arconte Megacle della famiglia degli Alcmeonidi aveva persuaso i congiurati del fallito colpo di Stato di Cilone, supplici sotto la protezione di Atena, a scendere dall'Acropoli e presentarsi in giudizio. Per fare ci\u00f2, i seguaci di Cilone legarono s\u00e9 stessi, come in una catena, alla statua della dea in modo da ricevere la protezione della divinit\u00e0 ma l'espediente non funzion\u00f2: si spezz\u00f2 il filo che li univa alla statua e Megacle, insieme agli altri arconti, cogliendo la palla al balzo, affermarono che gli dei respingevano la supplica e ordinarono il massacro di tutti\n \nIn quegli anni, per\u00f2, i seguaci di Megacle, invisi per il sacrilegio, furono sottoposti alle pressioni dei fautori di Cilone, la cui potenza era al culmine: Solone, allora, estraneo ad entrambe le parti, riusc\u00ec a convincere i fautori di Megacle a sottoporsi ad un processo e ad accettare il verdetto di trecento giudici che, infine, li condannarono all'esilio.\nContrasti sociali.\nLa situazione, tuttavia, non si calm\u00f2 sia perch\u00e9 i megaresi, approfittando dei disordini, si erano impadroniti di Nisea e di Salamina sia perch\u00e9 i timori generali erano esacerbati da timori superstiziosi tanto che era stato chiamato Epimenide di Festo per provvedere alla riforma dei culti ed infine per i contrasti sociali derivanti dalla forte disparit\u00e0 delle ricchezze.\nInfatti, cessato il turbamento per l'affare di Cilone, gli ateniesi si era divisi in tre fazioni, connotate dai rispettivi territori d'appartenenza: i Diacri (abitanti delle regioni montuose dell'Attica) favorivano un regime democratico, i Pediei (i ricchi possidenti terrieri della pianura tra Atene ed Eleusi) difendevano l'oligarchia, i Parali (cittadini delle coste) sostenevano una forma mediana ed era di ostacolo agli altri due.\nTali contrasti erano esacerbati dalla disparit\u00e0 economica tra ricchi, proprietari terrieri, e poveri che, pur coltivando la terra, erano tenuti a versare ai primi un sesto del prodotto e che, in caso di carestie, erano costretti a contrarre forti debiti offrendo come garanzia la propria persona e quella dei familiari; il mancato pagamento del debito comportava automaticamente la caduta nello stato servile.\nArconte.\nPer questi motivi, una parte dei cittadini ateniesi, considerando che Solone era estraneo ai soprusi dei pi\u00f9 ricchi e che, allo stesso tempo, era distante dalle istanze demagogiche dei pi\u00f9 poveri, caldeggiarono la sua candidatura quale arconte una volta che fosse scaduto il mandato di Filombroto.\nSecondo, invece, Fania di Lesbo, la candidatura di Solone avvenne in circostanze leggermente diverse dato che, cos\u00ec scrive, promise segretamente ai nullatenenti la ripartizione delle terre, agli abbienti la conferma dei titoli di credito ma ci\u00f2 non corrisponde agli scritti di Solone stesso in cui afferma di essersi sempre accostato con titubanza al potere.\nIn ogni caso, nel 594 o 591 a.C., ottenne l'arcontato con l'incarico straordinario di pacificatore e di legislatore sia perch\u00e9 i ricchi lo accettarono in quanto benestante e di nobile famiglia sia perch\u00e9 i poveri lo apprezzavano per l'onest\u00e0.\nTale popolarit\u00e0, peraltro, indusse diversi cittadini, specialmente gli appartenenti al ceto medio, a proporre agli affari pubblici una sola persona, la pi\u00f9 giusta ed assennata, mentre i pi\u00f9 intimi amici lo spronavano, in virt\u00f9 delle origini, a restaurare l'antica monarchia di cui era, in effetti, il legittimo erede.\nTuttavia, nessuno di questi argomenti smosse Solone dai suoi propositi tanto da rispondere che la tirannide \u00e8 s\u00ec una bella fortezza ma senz'alcuna uscita oppure in versi:\nIn ogni caso, pur avendo rifiutato la tirannide, Solone non resse il governo della citt\u00e0 in modo pi\u00f9 dolce n\u00e9 tanto meno cedette alle opposte fazioni: dove la situazione era accettabile, non introdusse alcuna riforma, ove, invece, occorreva intervenire, cerc\u00f2 di convincere i cittadini ad accettare un punto di compromesso che potesse soddisfare le opposte esigenze. Difatti, quando gli fu domandato se avesse scritto le leggi migliori per gli ateniesi, Solone rispose: \u00abLe migliori tra quelle che avrebbero accettato\u00bb.\nEstinzione dei debiti.\nIl primo intervento di Solone fu lo sgravio, o meglio, estinzione dei debiti ch'egli impose facendo approvare una legge che obbligava ogni creditore a condonare i debiti esistenti e imponeva che in futuro nessuno prestasse denaro con garanzia sulla persona del debitore\nTuttavia la natura del provvedimento \u00e8 controversa: infatti se Plutarco ironizzando afferma che Solone addolc\u00ec la realt\u00e0 spiacevole chiamando \"sgravio\" l'estinzione tout court dei debiti; Androzione, riportato da Plutarco medesimo, scrisse che Solone intervenne non con un condono, ma riducendo il peso degli interessi manipolando il tasso di cambio tra mina e dracma: se in precedenza una mina valeva settantatr\u00e9 dracme, Solone la valut\u00f2 100 dracme svalutando di fatto il credito.\nDi questo provvedimento Solone stesso scrisse in un'elegia vantandosi della terra in precedenza ipotecata e dei cittadini, venduti in terra straniera, da lui ricondotti in patria:\nRiforma costituzionale.\nPer quanto criticato dai ricchi per l'annullamento dei titoli di credito e disprezzato dai pi\u00f9 poveri che non avevano ottenuto la ripartizione delle terre, Solone riusc\u00ec a conseguire il sostegno di gran parte della cittadinanza che decise di affidargli tutte le materie istituzionali, magistrature, assemblee, tribunali affinch\u00e9 ne determinasse il censo ed il numero dei componenti, la modalit\u00e0 delle adunanze conservando o abrogando a suo parere le istituzioni esistenti e costituite.\nIn primo luogo, quindi, Solone abrog\u00f2 le leggi di Dracone, invise per l'eccessiva durezza, salvo quelle in materia di omicidio.\nPoi, si accinse a risolvere l'impasse politico, derivante dal fatto che l'intera vita pubblica era nelle mani delle contrapposte stirpi (\u03b3\u03ad\u03bd\u03b7) aristocratiche le quali, a loro volta, costituivano quattro trib\u00f9 (Opleti, Argadei, Geleonti ed Egicorei) che eleggevano ciascuna cento membri della \"Boul\u00e9 (\u03b2\u03bf\u03c5\u03bb\u03ae) dei Quattrocento\"; infine, a fianco dell'assemblea si poneva l'organo esecutivo dell'Areopago che, un tempo, era presieduto dal re.\nSolone, pertanto, nell'intento di creare forme di mobilit\u00e0 sociale e di offrire i diritti politici a tutti i cittadini, sostitu\u00ec alle quattro trib\u00f9 gentilizie quattro nuove trib\u00f9 in cui distribu\u00ec la cittadinanza in base al censo, ricavato dalle rendite dei poderi posseduti: \nPoi, bisogna considerare che Solone, disponendo l'equiparazione tra i \"medimni\" (unit\u00e0 di misura per il grano) e i \"metreti\" (unit\u00e0 di misura per i liquidi e principalmente olio e vino), avvantaggi\u00f2 non poco i ceti medi ed i piccoli proprietari.\nInfatti, poich\u00e9 olio e vino necessitano di molto meno spazio rispetto alla coltivazione cerealicola, Solone permise anche ai meno abbienti (che possedevano quindi meno terre) di avere uguali diritti di coloro che ne possedevano di pi\u00f9, a condizione che coltivassero il loro piccolo appezzamento con olio e vino in maniera intensiva.\nInoltre, se in un primo tempo la partecipazione dei teti ai tribunali apparve irrilevante, ben presto spieg\u00f2 i suoi effetti quando Solone concesse ai cittadini il diritto di appello davanti ai tribunali anche nei confronti di un provvedimento emesso da una magistratura, espressione quindi delle classi pi\u00f9 agiate. Peraltro, l'importanza di tali tribunali fu estesa ulteriormente con la concessione a qualunque cittadino del diritto di azione anche in nome e per conto di un altro soggetto, in assenza dell'interesse ad agire nella controversia, fatto che, certamente, aument\u00f2 il numero delle controversie (e quindi anche l'importanza dei tribunali) ma cerc\u00f2 anche di creare una coscienza generale.\nRiformati i tribunali, Solone riorganizz\u00f2 l'Areopago: infatti, dopo aver costituito con gli arconti annuali il consiglio dell'Areopago (gi\u00e0 preesistente con funzioni esecutive e giuridiche), form\u00f2 un secondo consiglio, scegliendo cento membri da ciascuna delle trib\u00f9 e dispose che esso esaminasse gli affari correnti preliminarmente rispetto all'assemblea popolare affinch\u00e9 bilanciasse il potere dell'assemblea.\nAttivit\u00e0 legislativa.\nAccanto alla riforma costituzionale, Solone promosse una copiosa legislazione che intervenne in diversi aspetti della vita economica e sociale ateniese a cui egli stesso assegn\u00f2 una validit\u00e0 di cento anni e che fu scritta su tavole di legno girevoli disposte in intelaiature quadrate conservate al Pritaneo.\nDi esse, si ricorda la normativa che puniva con l'esilio chi, in caso di turbamenti politici, non avesse parteggiato per nessuna fazione, volendo in tale modo sensibilizzare il comune cittadino all'interesse verso la cosa pubblica e quelle norme in materia matrimoniale.\nIn tale ambito, Solone sanc\u00ec il diritto per la moglie di sposare, in caso di impotenza del marito, il suo parente pi\u00f9 prossimo, l'abolizione della dote (salvo tre vesti e poche suppellettili), allo scopo di limitare la venalit\u00e0 delle unioni e dell'uso, per le donne, di graffiarsi, percuotersi e levare lamentazioni ad alta voce durante le cerimonie funebri.\nTuttavia, accanto a tali norme, Solone dispose una normativa assai incoerente in materia di reati sessuali: da un lato, sanc\u00ec il diritto per il marito di uccidere in flagrante l'amante della moglie, dall'altro pun\u00ec lo stupro con una ammenda di cento dracme e, quanto al diritto di vendita di una figlia o sorella, fu limitato all'ipotesi che questa avesse commesso adulterio.\nQuanto alle norme successorie, Solone rese lecito il diritto per un cittadino, privo di figli, in salute e capace di intendere e di volere, di lasciare i propri averi anche agli amici pi\u00f9 stretti.\nInoltre, fu istituito il reato di diffamazione nei confronti delle persone defunte, e, per i viventi, nelle vicinanze dei templi e di ogni edificio pubblico, comminando ai trasgressori, una pena di cinque oboli (tre alla parte lesa e due allo stato).\nIn materia economica, sanc\u00ec il diritto del figlio, anche illegittimo, di non mantenere un padre che non gli avesse insegnato un mestiere onde dare maggiore dignit\u00e0 al lavoro, viet\u00f2 l'esportazione di qualunque prodotto agricolo salvo l'olio (ponendo un'ammenda di cento dracme per i trasgressori) e disciplin\u00f2 puntigliosamente gli intervalli per piantare alberi, scavare buche o impiantare alveari.\nInfine, riform\u00f2 il diritto di cittadinanza sancendo che poteva essere concessa solo nei confronti di chi fosse stato esiliato permanentemente dalla patria o fosse giunto in Atene per esercitare un mestiere\nGli ultimi anni.\nDopo aver promulgato le leggi, ben presto Solone fu assillato da chi desiderava recargli ammirazione e da chi, invece, gli chiedeva spiegazioni o per consigliarlo su ulteriori riforme o comunque voleva criticare il suo operato. Pertanto, ritenendo sconveniente non accettare le critiche e al contempo pericoloso acconsentire a modifiche e, desiderando sottrarsi alla cavillosit\u00e0 dei propri concittadini, chiese il permesso di ritirarsi a vita privata e di potersi recare all'estero per dieci anni.\nViaggio in Egitto e a Cipro.\nInnanzitutto soggiorn\u00f2 in Egitto presso Canopo ove per qualche tempo si occup\u00f2 di filosofia anche con Psenofi di Eliopoli e Sonchi di Sais, tra i pi\u00f9 sapienti dei sacerdoti da cui, peraltro, secondo l'opinione di Platone, ud\u00ec la leggenda di Atlantide.\nPoi, fece rotta per Cipro dove divenne assai caro a Filocipro, uno dei re dell'isola: Filocipro aveva una piccola citt\u00e0, Epea, situata su una collina nei pressi del fiume Clario e Solone, affinch\u00e9 fosse pi\u00f9 accogliente ed estesa, consigli\u00f2 al re di abitare anche la pianura vicina. Pertanto molti abitanti si unirono al re la cui potenza crebbe sensibilmente e Filocipro, per rendere onore a Solone, nomin\u00f2 la citt\u00e0 Soli. Solone stesso ricorda la fondazione in un'elegia in cui, rivolgendosi a Filocipro dice:\nIncontro con Creso.\nQuanto all'incontro tra Creso - il re della ricchissima regione della Lidia - e Solone, non si hanno prove certe, tanto che gi\u00e0 al tempo di Plutarco (in et\u00e0 imperiale) diversi storici lo smentivano a causa della cronologia e delle contraddizioni tra le versioni riportate dagli autori pi\u00f9 antichi.\nIn ogni caso, si racconta che Solone fu invitato dallo stesso Creso nella sua capitale, Sardi, e che, dopo una visita alla citt\u00e0 e al palazzo, estremamente ricchi e sfarzosi, fu chiamato in udienza dal re. Nonostante tutta l'estrema opulenza dell'ambiente, Solone non si emozion\u00f2 particolarmente, e pertanto il re dispose di fargli visitare la camera del tesoro, di nuovo senza esito.\nRicondotto davanti a Creso, Solone fu interrogato dal re che gli domand\u00f2 se conosceva qualcuno al mondo pi\u00f9 felice di lui e Solone gli raccont\u00f2 la vicenda di un tale Tello di Atene che, dopo aver vissuto una vita tranquilla e serena e avendo cresciuto figli assai stimati, era morto combattendo. Creso, disprezzando tali parole, volle, tuttavia, mettere alla prova Solone, sicuro che avrebbe indicato il suo nome, e ripet\u00e9 la domanda: per la seconda volta Solone narr\u00f2 la vicenda di due persone qualunque, questa volta due fratelli, Cleobi e Bitone, i quali, dopo aver portato con le proprie forze al tempio di Era un carro con sopra la madre, sacerdotessa, morirono la notte seguente. Creso, incollerito, esclam\u00f2: \u00abE me, non mi metti per niente nel novero degli uomini felici?\u00bb. Solone rispose cos\u00ec:\nSecondo la tradizione, Creso non fu colpito da tali parole e conged\u00f2 Solone del quale, tuttavia, comprese la lezione quando fu catturato da Ciro, re dei Persiani e proprio alle parole di Solone dovette, letteralmente, la vita.\nRitorno ad Atene.\nNel frattempo la situazione politica di Atene era nuovamente peggiorata dato che i cittadini, pur rispettando le leggi di Solone, si erano divisi in tre fazioni: Licurgo capeggiava i Pediei (dal greco \"pedion\", pianura), Megacle, figlio di Alcmeone (discendente dell'omonimo arconte che aveva represso il colpo di Stato di Cilone) i Parali (dal greco \"paralia\", costa) e Pisistrato i Diacri (dal greco \"diakron\", montagna), in gran parte appartenenti ai teti, i pi\u00f9 ostili ai ricchi cittadini.\nSolone, bench\u00e9 anziano, grazie al suo prestigio cerc\u00f2 di riconciliare i capi delle tre fazioni, ma non ottenne alcun esito, anche perch\u00e9 Pisistrato aspirava alla tirannide.\nInfatti un giorno Pisistrato, dopo essersi automutilato, tenne un discorso nell'agor\u00e0 ed istig\u00f2 la popolazione asserendo di essere stato vittima di un attentato organizzato dai suoi avversari; il popolo si riun\u00ec in assemblea e Aristone propose di assegnargli cinquanta mazzieri come guardia personale. Solone si oppose duramente alla proposta, e svolse molte argomentazioni simili a questa (che lasci\u00f2 scritta nei suoi versi) per tentare di far desistere i suoi concittadini dall'affidare i mazzieri a Pisistrato:\nTuttavia, vedendo che i pi\u00f9 poveri erano decisi ad assecondare il suo avversario, mentre i ricchi fuggivano o non si esprimevano, Solone decise di andarsene dall'assemblea ed il decreto fu approvato.\nRapporti con Pisistrato.\nOttenuto il decreto, Pisistrato non lasci\u00f2 passare molto tempo prima di occupare l'Acropoli e proclamarsi tiranno, provocando l'immediata fuga di Megacle e degli altri Alcmeonidi. Solone, invece, decise di restare e si rec\u00f2 in assemblea, ove deplor\u00f2 l'accaduto e disse che sarebbe stato per loro molto pi\u00f9 semplice evitare la formazione della tirannide che abbatterla una volta che si fosse costituita.\nNon fu ascoltato e pertanto si rec\u00f2 a casa, prese le armi e le piant\u00f2 davanti alla porta affermando: \u00abDa parte mia, ho portato aiuto alla patria e alle leggi per quanto mi era possibile\u00bb.\nPer il resto dei suoi anni, rimase ad Atene vivendo tranquillamente, rifiutando il consiglio degli amici che lo incitavano a fuggire, ma non smise mai di vituperare la codardia degli ateniesi, scrivendo per esempio:\nIn ogni caso Pisistrato, divenuto padrone dello stato, in alcun modo arrec\u00f2 molestia a Solone e anzi, lo bland\u00ec, dimostrandogli stima ed affetto, al punto da consultarlo come consigliere; inoltre, Pisistrato conserv\u00f2 la costituzione di Solone e ne rispett\u00f2 gli emendamenti.\nMorte.\nSolone, quindi, visse in pace i suoi ultimi anni attendendo, forse, alla grande opera sulla leggenda di Atlantide che aveva udito in Egitto, ma desistette per la vecchiaia. \nMor\u00ec nel 558 a.C. durante l'arcontato di Egestrato e le sue ceneri, secondo la tradizione, furono disperse a Salamina.\nSolone e la sessualit\u00e0.\nNella sua opera di regolamentazione della societ\u00e0 ateniese Solone, secondo alcuni autori, ne avrebbe anche formalizzato i costumi sessuali.\nDa uno dei frammenti superstiti dell'opera del commediografo Filemone di Siracusa si viene a sapere che egli aveva istituito fondi per la realizzazione di una rete di bordelli pubblici cittadini al fine, per cos\u00ec dire, di \"democratizzare\" la disponibilit\u00e0 del piacere sessuale., ma la veridicit\u00e0 di quest'affermazione resta dubbia. Taluni interpreti considerano significativo il fatto che nell'antica Atene classica, quindi trecento e pi\u00f9 anni dopo la morte di Solone, esistesse una tradizione discorsiva che associava le sue riforme con una maggior disponibilit\u00e0 della gratificazione costituita dall'amore eterosessuale.\nGli antichi autori non si trattengono invece dal ripetere come Solone abbia regolato i rapporti conosciuti sotto la definizione di pederastia ateniese; questo fatto viene presentato come un adattamento personalizzato alla nuova strutturazione (socio-economico-politica) data alla polis. A quanto questi ne dicono, gli antichi legislatori, quindi implicitamente anche Solone - che figura di diritto tra questi come una delle personalit\u00e0 pi\u00f9 rilevanti e autorevoli - hanno elaborato nel corso del tempo tutta una serie di leggi che avevano lo scopo primario di promuovere e salvaguardare l'istituzione della pederastia, ma contemporaneamente anche quello di controllare e prevenire gli abusi che avrebbero potuto essere perpetrati contro i ragazzi nati liberi (gli unici autentici cittadini a tutti gli effetti).\nA questo riguardo in particolare, l'oratore Eschine cita legislazioni specifiche che escludevano l'ingresso agli schiavi nelle palestre (il ginnasio antico) e che vietavano loro espressamente di entrare in un contatto pederastico, quindi anche eventualmente erotico, con i figli degli uomini liberi. La descrizione degli articoli legislativi soloniani che viene fatta dagli oratori come Eschine \u00e8 tuttavia considerata alquanto inaffidabile per una serie di motivi: nei secoli immediatamente seguenti gli ateniesi non esitavano ad attribuire al proprio massimo legislatore qualsivoglia legge si adattasse al loro caso o alla preferenza particolare del momento, cosicch\u00e9 gli scrittori pi\u00f9 tardi non ebbero alcun criterio di giudizio per riuscire a distinguere l'opera soloniana originaria da tutte le aggiunte ed interpolazioni successive, tanto pi\u00f9 che nessuna collezione completa - e con una qualche sicurezza considerata autentica - dei suoi statuti \u00e8 sopravvissuta cos\u00ec da poter esser consultata.\nMa oltre al presunto coinvolgimento di Solone con la pederastia attraverso il suo aspetto legale e pubblico, vi sono anche numerosi indizi che suggeriscono un suo coinvolgimento personale e riguardante pertanto la sfera pi\u00f9 privata; a sentire vari autori antichi Solone avrebbe preso con s\u00e9 il futuro tiranno Pisistrato in qualit\u00e0 di proprio eromenos, ovverosia come \"ragazzo amato\". Aristotele ha tentato di confutare questa convinzione sostenendo che \"sono manifeste sciocchezze quelle che pretendono di affermare che Solone fosse l'amante del giovane Pisistrato, in quanto lo scarto di et\u00e0 esistente tra loro non avrebbe ammesso in alcun caso un tal tipo di relazione\": quando Pisistrato aveva 20 anni Solone ne contava difatti gi\u00e0 60 e forse pi\u00f9.\nPurtuttavia la tradizione che voleva i due uniti da un legame anche amoroso persistette; ancora quattro secoli dopo Aristotele \u00e8 la volta di Plutarco che, ignorando lo scetticismo del grande filosofo allievo di Platone, si mette a registrare un aneddoto, integrato con le proprie congetture: si dice che Solone abbia molto amato il giovane Pisistrato e questo \u00e8 il motivo per cui, anche quando le rispettive opinioni nei riguardi del miglior governo da far adottare alla citt\u00e0 differirono molto, questa divergenza non abbia mai prodotto vera inimicizia o passione contraria [odio, contrasto] calda e violenta. Entrambi ricordavano le loro antiche gentilezze, conservando il ricordo del fuoco bruciante dell'amore che nel corso degli anni s'era tramutato in un tenero ed affettuoso sentimento.\nUn secolo dopo Plutarco anche Claudio Eliano ci dice che Pisistrato era stato nella primissima giovent\u00f9 l'eromenos di Solone. Nonostante la sua persistenza, tuttavia, non \u00e8 mai stato assodato se questa presunta relazione sia stata un reale fatto storico oppure una successiva \"mitologizzazione\" fabbricata ad arte. \u00c8 stato anche suggerito che la tradizione che presentava una convivenza pacifica e felice tra l'anziano savio e il giovane uomo politico era coltivata in special modo durante gli anni finali del dominio tirannico di quest'ultimo, quasi fosse una maniera per legittimare ulteriormente il proprio potere, cos\u00ec come quello dei suoi figli.\nIn ogni caso, quale che ne sia l'origine, le generazioni successive hanno generalmente prestato credito ad una tale rappresentazione dei fatti. La presunta predisposizione verso l'amore nei confronti dei ragazzetti da parte di Solone \u00e8 stata creduta esser ritrovata e dimostrata anche nella sua espressione poetica, a tutt'oggi costituita solamente da pochi frammenti superstiti. L'autenticit\u00e0 di tutti i frammenti attribuitigli \u00e8 comunque anch'essa incerta, in particolare proprio gli aforismi a pi\u00f9 forte tinta pederastica (in cui si parla delle bellissime cosce lucenti dei fanciulli, riferimento diretto al sesso intercrurale, che era nella stragrande maggioranza dei casi la massima espressione erotica della pederastia greca) vengono da alcune tra le fonti antiche assegnati a Solone, mentre sono invece stati assegnati da altre fonti a Teognide.\nGiudizio.\nOperato politico.\nIl suo operato ad Atene pu\u00f2 essere riassunto in questi tre punti:\nTuttavia, nei fatti, le sue riforme non intervenivano sulle disuguaglianze economiche, non prevedevano ridistribuzioni di terre e non colpivano sostanzialmente i privilegi dei pi\u00f9 ricchi, dei quali, per\u00f2, Solone suscit\u00f2 lo scontento per aver concesso anche ai meno abbienti di partecipare alla vita politica.\nIn conclusione, Solone si attir\u00f2 l'ira di tutte le parti sociali, tanto che, alla fine della sua opera, i disordini sociali ad Atene ripresero come in precedenza e aprirono la strada alla tirannide di Pisistrato. Solone, per\u00f2, si faceva vanto del fatto che nessuno poteva dirsi contento della sua riforma costituzionale, considerando questo fatto come segno di imparzialit\u00e0 della sua opera.\nInfatti, distinguendo i cittadini in base al loro censo non annull\u00f2 certo le loro differenze sociali, n\u00e9 li parific\u00f2 nelle possibilit\u00e0 di assunzione di responsabilit\u00e0 politiche. Strapp\u00f2 per\u00f2 il controllo assoluto della vita politica ateniese ai pochissimi nobili, che lo detenevano in precedenza per antico diritto di sangue, ponendo cos\u00ec le basi per le successive riforme.\nPer tale attivit\u00e0, nella lingua italiana, per estensione, si pu\u00f2 indicare come \"Solone\" un uomo giusto e saggio qualora si voglia denotare un'accezione velatamente ironica.\nAttivit\u00e0 filosofica e letteraria.\nFra i testi a lui attribuiti compaiono anche testi di carattere autobiografico, ma egli tratt\u00f2 principalmente di politica.\nLa triade concettuale da lui introdotta, che fu fondamentale per la letteratura greca (venne riproposta, fra i tanti, da Eschilo), \u00e8 la seguente:\nDelle opere come poeta ricordiamo la cosiddetta \"Elegia alle Muse\", in cui Solone invoca le Muse per chiedere loro la felicit\u00e0, di avere buona fama e di essere dolce con gli amici e aspro con i nemici. Nell'elegia \"\u0395\u1f50\u03bd\u03bf\u03bc\u03af\u03b7\" (\"Eunomia\", traducibile con \"Il buon governo\" o \"Sul buon governo\"), sostiene che il mal governo procura moltissimi mali alla citt\u00e0, mentre il buon governo mostra ogni cosa in buon ordine e sotto di esso ogni azione degli uomini \u00e8 giusta e saggia.\nSolone nelle sue elegie ha utilizzato, dal punto di vista metrico, perlopi\u00f9 il distico elegiaco, ma non mancano componimenti in cui ha adottato il trimetro e il tetrametro trocaico."}
{"id": "88752", "revid": "2812", "url": "https://it.wikipedia.org/wiki?curid=88752", "title": "Classificazione K\u00f6chel", "text": ""}
{"id": "88754", "revid": "1543377", "url": "https://it.wikipedia.org/wiki?curid=88754", "title": "Callino", "text": "Biografia e opere.\nOriginario di Efeso in Asia Minore, visse nel VII secolo a.C., periodo in cui, come egli stesso ci informa, la sua citt\u00e0 era sotto la minaccia di popoli provenienti dalla Tracia, i Cimmeri e i Treri. Secondo Strabone e Clemente Alessandrino, visse prima del poeta Archiloco: entrambi gli autori ricordano un passo di Callino nel quale il poeta parlava della citt\u00e0 di Magnesia come ancora ricca e vittoriosa nella guerra contro Efeso e lo mettono a confronto con uno di Archiloco, nel quale Magnesia era gi\u00e0 caduta in rovina. Forse le continue guerre cui Callino assistette spiegano anche il carattere guerresco dei suoi versi. Della sua vita non si sa null'altro.\nScrisse versi elegiaci e, secondo una testimonianza attribuita ad Aristotele, fu il primo a comporre poesie elegiache; alcuni grammatici latini lo ritenevano inoltre l'inventore del pentametro. Della sua produzione poetica rimangono ventun versi appartenenti ad un'elegia e altri tre frammenti, oltre ad alcune testimonianze di autori antichi. Nell'elegia Callino biasima i giovani che non contribuiscono alla difesa dai nemici e cercano invece riparo nelle case, esortandoli ad aspirare alla fama che una morte gloriosa in battaglia procura e a rinunciare alla vilt\u00e0 della fuga; la sua dunque, come quella di Tirteo, \u00e8 un'elegia di tipo parenetico, ossia esortativa. Forse l'elegia fu cantata ad un simposio e non era molto lunga: in questo caso, il frammento avrebbe conservato buona parte del testo originario.\nSecondo Strabone, scrisse un'opera sui Teucri, andata perduta, mentre Pausania ricorda che Callino riteneva che Omero fosse l'autore del poema epico \"Tebaide\", anch'esso perduto.\nLa sua poesia riprende in modo evidente l'epos omerico, a cui \u00e8 vicino in termini cronologici e di cui condivide l'etica. Callino si differenzia da Omero principalmente per il fatto che i suoi personaggi combattono e muoiono per la patria e per la famiglia, anzich\u00e9 per la gloria personale come in Omero."}
{"id": "88755", "revid": "547992", "url": "https://it.wikipedia.org/wiki?curid=88755", "title": "Tirteo", "text": "Biografia.\nVisse soprattutto a Sparta, per la quale combatt\u00e9 durante la seconda guerra messenica (650 a.C. circa) ma non si sa dove sia nato. Varie fonti antiche affermano che era originario di Atene e spiegano la sua presenza a Sparta con una leggenda secondo la quale gli Spartani, messi in crisi dai Messeni, su consiglio dell'oracolo di Delfi, chiesero un capitano agli Ateniesi, i quali mandarono a Sparta un maestro di scuola o, secondo altre versioni, un poeta zoppo e deforme, ma capace d'accendere gli ardori dei soldati con i propri canti e condurli al trionfo in battaglia; secondo Pausania, gli Ateniesi inviarono proprio Tirteo, che sembrava zoppo e di scarsa intelligenza, non volendo aiutare gli Spartani a conquistare la Messenia, ma neanche disobbedire all'oracolo del dio. Si rivel\u00f2 invece prezioso: Polieno racconta che durante una battaglia contro i Messeni, gli Spartani, decisi a vincerla o a morire, incisero i propri nomi sugli scudi, per poter essere riconosciuti in caso di morte. Tirteo decise di allentare la sorveglianza sugli iloti, nella speranza che alcuni disertassero, ed in effetti una parte si rifugi\u00f2 tra le file nemiche e parl\u00f2 loro delle scritte sugli scudi; i Messeni, intimoriti, opposero una scarsa resistenza e gli Spartani vinsero la battaglia.\nTirteo in realt\u00e0 fu un cittadino spartano a pieno diritto; egli appare infatti perfettamente integrato nel sistema ideologico della \u03c0\u03cc\u03bb\u03b9\u03c2 (polis) aristocratica.\nL'origine ateniese di Tirteo \u00e8 stata messa in dubbio da alcuni studiosi moderni: poich\u00e9 le prime testimonianze della leggenda sono riferite da Platone e Licurgo, \u00e8 stata avanzata l'ipotesi che in realt\u00e0 gli Ateniesi volessero negare che Sparta potesse produrre alcun importante poeta.\nOpere.\nLa sua opera va inserita insieme a quella di Callino tra le elegie guerresche. Testi come questi hanno fatto pensare ad alcuni che l'elegia fosse destinata all'esercito, ma si tratta di un'ipotesi senza fondamento, perch\u00e9 l'elegia era destinata alla consorteria politica dell'eteria; Tirteo infatti utilizza la prima persona plurale nelle forme verbali cementando cos\u00ec l'identit\u00e0 del gruppo. A conferma dei temi guerreschi delle sue opere, Ateneo riporta la testimonianza dello storico Filocoro, secondo il quale gli Spartani, dopo la vittoria sui Messeni, presero l'usanza nelle campagne militari di cantare a turno le poesie di Tirteo dopo aver cenato.\nL'opera di Tirteo si pu\u00f2 dividere in tre categorie: un'elegia chiamata \"Eunomia\" (\u03b5\u1f50\u03bd\u03bf\u03bc\u03af\u03b1, \"buon governo\"), le esortazioni (\u1f51\u03c0\u03bf\u03b8\u1fc6\u03ba\u03b1\u03b9) in versi elegiaci e i canti di guerra (\u1f10\u03bc\u03b2\u03b1\u03c4\u03ae\u03c1\u03b9\u03b1) in anapesti. Sono pervenuti a noi solo pochi frammenti della sua opera poetica, una raccolta di poesie elegiache divisa in cinque libri, di cui solo tre elegie sono quasi integre. Tra i testi pervenuti solo in forma frammentaria \u00e8 anche l\u2019\"Eunomia\", forse originariamente un poema o una raccolta di poesie riguardanti l'origine e la struttura del governo spartano: in uno dei frammenti, tramandato da Plutarco, Tirteo descrive il ruolo dell'assemblea dei cittadini (l'apella) e la possibilit\u00e0 per i re e per la gherusia di non ratificare le leggi approvate dall'assemblea se queste sono contrarie agli interessi dello Stato, come previsto dall'ultima parte della grande Rhetra.\nIl mondo poetico e concettuale di Tirteo.\nLa lingua delle elegie di Tirteo \u00e8 il dialetto ionico, ma vi sono tracce di una primitiva visione dorica. A Tirteo va riconosciuta, inoltre, l'innovazione dell'etica della polis: egli infatti per primo introdusse nella mentalit\u00e0 dell'uomo greco l'idea di una vita dopo la morte, anche se in che termini questa vita fosse da intendere non \u00e8 ben specificato. La poesia di Tirteo ha creato un nuovo concetto di eroismo. Anche l'eroe omerico combatte e muore per la gloria, ma per la sua gloria, come suprema espressione della sua personalit\u00e0. L'eroe di Tirteo muore per la patria, offre la sua vita al sublime ideale della polis; la patria riconoscente dona al suo eroe onore in vita e immortalit\u00e0 di gloria dopo la morte. Sparta, in effetti, aveva costruito uno stato militare, in cui tutte le forze del cittadino erano intese alla grandezza della patria; nel \"c\u00f2smos\" spartano lo Stato \u00e8 tutto, l'individuo \u00e8 niente; ogni cittadino \u00e8 un soldato, la cui qualit\u00e0 pi\u00f9 grande \u00e8 l\"'aret\u00e8\" (\u1f00\u03c1\u03b5\u03c4\u03ae) in battaglia e il supremo dovere \u00e8 il morire in battaglia.\nTirteo utilizza un linguaggio tradizionale, prevalentemente omerico, ma adattato alle esigenze del codice di valori che si prefigge di esprimere. I suoi scritti contengono alcuni caratteri stilistici tipici della poesia a destinazione orale: il prevalere della paratassi, le numerose ripetizioni concettuali e lessicali, la struttura sintattica semplice, il ricorso all'antitesi e l'ampio uso di particelle connettive. Il tutto era finalizzato a catturare l'attenzione degli ascoltatori, che dovevano avere una comprensione immediata del testo."}
{"id": "88759", "revid": "116589617", "url": "https://it.wikipedia.org/wiki?curid=88759", "title": "Pietro Gori", "text": "Oltre che per l'attivit\u00e0 politica, \u00e8 ricordato come autore di alcune tra le pi\u00f9 famose canzoni anarchiche della fine del XIX secolo, tra cui \"Addio a Lugano\", \"Stornelli d'esilio\" e \"La ballata di Sante Caserio\".\nBiografia.\nNato a Messina, in contrada San Mercurio (attuale via del Vespro), da genitori toscani, fu battezzato con i nomi di Ernesto Antonio Pietro Giuseppe Cesare Augusto; il padre Francesco era capitano d'artiglieria (il nonno Pietro era stato ufficiale napoleonico) e simpatizzante mazziniano, la madre era Giulia Lusoni. Nel 1878 si trasfer\u00ec con la famiglia a Livorno e giovanissimo ader\u00ec ad un'associazione monarchica - da cui venne espulso per non meglio precisate \u201cindelicatezze\u201d - e inizi\u00f2 quindi a collaborare con \"La Riforma\", un periodico moderato. Ben presto per\u00f2 ader\u00ec al movimento anarchico, di cui divenne in breve tempo una delle figure pi\u00f9 influenti. Nel 1887 fu arrestato per un'epigrafe scritta per ricordare i martiri di Chicago - militanti anarchici che, accusati di aver organizzato i disordini del 1\u00ba maggio 1886 per rivendicare la giornata lavorativa di otto ore, furono impiccati l'11 novembre 1887 -, ritenuta un'istigazione alla protesta contro le navi statunitensi alla fonda nel porto di Livorno.\nNel 1889 si laure\u00f2 a Pisa in giurisprudenza con una tesi intitolata \"La miseria e il delitto\", avendo come relatore Carlo Francesco Gabba.\nNel novembre dello stesso anno pubblic\u00f2, sotto lo pseudonimo di Rigo (anagramma del suo cognome), un primo opuscolo - \"Pensieri ribelli\" - contenente i testi delle prime conferenze. La pubblicazione gli frutt\u00f2 il sequestro dell'opuscolo e l'arresto per \u00abistigazione all'odio di classe\u00bb, accusa dalla quale usc\u00ec assolto grazie anche ad un nutrito stuolo di legali - compagni di universit\u00e0 e professori - che ne assunsero la difesa. La notizia dell'arresto decret\u00f2 peraltro il successo del \"pamphlet\", stampato in 1500 copie.\nIl 13 maggio dell'anno successivo venne nuovamente arrestato perch\u00e9 considerato tra gli organizzatori delle manifestazioni del primo maggio a Livorno, con le accuse di \u00abribellione ed eccitamento all'odio fra le diverse classi sociali\u00bb e di \u00abeccitamento allo sciopero e resistenza all'autorit\u00e0\u00bb. Questa volta venne condannato ad un anno di reclusione (pena poi annullata in Cassazione) e rimase in carcere, prima a Livorno e poi a Lucca, fino al 9 novembre.\nIl periodo milanese.\nIn seguito si trasfer\u00ec a Milano, dove esercit\u00f2 la professione di avvocato presso lo studio di Filippo Turati. Nel gennaio 1891 sostenne le tesi malatestiane al Congresso di Capolago, nel quale si decise la fondazione del Partito Socialista Anarchico Rivoluzionario. Nello stesso anno partecip\u00f2 al congresso del Partito Operaio Italiano che si tenne a Milano e tradusse, per la biblioteca popolare socialista, il Manifesto del Partito Comunista di Karl Marx e Friedrich Engels, basandosi su una traduzione francese.\nVerso la fine dell'anno inizi\u00f2 le pubblicazioni de \"L'amico del popolo\", un giornale che si autodefiniva \"socialista anarchico\" e di cui uscirono 27 numeri, tutti sequestrati, che gli procurarono altri arresti e processi.\nIl 4 aprile 1892, in una conferenza dal titolo \"Socialismo legalitario e socialismo anarchico\", tenuta nella sede del \"Consolato operaio\" di Milano, esplicit\u00f2 le posizioni anarchiche e libertarie, fortemente critiche nei confronti del socialismo riformista, ritenuto autoritario e parlamentarista. Non stupisce, quindi, che il 14 agosto dello stesso anno, al congresso nazionale delle organizzazioni operaie e socialiste tenutosi a Genova, Gori fosse tra i pi\u00f9 strenui oppositori della maggioranza riformista, che decise di dar vita al Partito dei Lavoratori Italiani, trasformatosi poi in Partito Socialista Italiano.\nOrmai ben conosciuto dalla polizia - una nota riservata del Ministero dell'interno del 22 novembre 1891 diretta a tutti i prefetti del Regno chiedeva che venisse sottoposto a \"speciale sorveglianza\" -, all'approssimarsi del primo maggio veniva sistematicamente arrestato per motivi cautelari. Durante una di queste detenzioni, proprio nel 1892, scrisse nel carcere di San Vittore il testo di una delle sue canzoni pi\u00f9 note: \"Inno del primo maggio\". Le sue prime opere poetiche - \"Alla conquista dell'Avvenire\" e \"Prigioni e Battaglie\" -, pubblicate nei mesi successivi, andarono ben presto esaurite, nonostante la tiratura fosse di ben 9000 copie.\nLa sua attivit\u00e0 di avvocato a difesa dei compagni e di conferenziere prosegu\u00ec intanto senza sosta. In questo periodo partecip\u00f2 anche, nell'agosto 1893, al Congresso socialista di Zurigo, dal quale venne espulso, e fond\u00f2 la rivista \"La Lotta Sociale\", che ebbe breve vita a causa dei continui sequestri disposti dall'autorit\u00e0.\nIl primo esilio.\nDopo l'approvazione voluta dal governo Crispi di tre liberticide Leggi antianarchiche (luglio 1894), Gori, che era restato in corrispondenza con Sante Caserio, da lui difeso in un processo a Milano, fu accusato dalla stampa borghese di essere l'ispiratore dell'omicidio del presidente francese Sadi Carnot e, per evitare una condanna a cinque anni di carcere, fu costretto a fuggire a Lugano. Nel gennaio 1895 fu arrestato con altri diciassette esuli politici italiani e, dopo due settimane di carcere, fu espulso insieme a loro dalla Svizzera. Per l'occasione compose i versi di quella che \u00e8 la pi\u00f9 nota canzone anarchica: \"Addio a Lugano\".\nAttraverso la Germania e il Belgio, giunse a Londra dove si incontr\u00f2 con i principali esponenti dell'anarchismo mondiale. Dopo il breve periodo inglese si rec\u00f2 a New York e da qui part\u00ec per un ampio giro di conferenze (oltre 400 in un anno) in Canada e negli Stati Uniti, dove collabor\u00f2 alla rivista \"La Questione Sociale\".\nNell'estate 1896 torn\u00f2 a Londra per partecipare, come delegato delle organizzazioni operaie statunitensi, ai lavori del secondo Congresso dell'Internazionale socialista, in cui ribad\u00ec le sue tesi anarchiche. Nella citt\u00e0 inglese si ammal\u00f2 gravemente e fu ricoverato al \"National Hospital\".\nGrazie all'interessamento di alcuni parlamentari, il governo gli concesse di rientrare in Italia anche se lo obblig\u00f2, almeno inizialmente, a risiedere all'Isola d'Elba. Una volta rientrato, riprese i contatti con il movimento anarchico e quindi l'attivit\u00e0 di avvocato in difesa dei compagni e la collaborazione a pubblicazioni periodiche anarchiche, tra cui L'Agitazione di Ancona.\nIl secondo esilio.\nNel 1898 l'aumento dei prezzi del pane provoc\u00f2 tumulti in tutta Italia ai quali il governo di Rudin\u00ec rispose con il pugno di ferro. I morti del 7 maggio a Milano (il cui numero varia dagli 80 dei dati ufficiali agli oltre 300 secondo gli oppositori), quando il generale Bava-Beccaris ordin\u00f2 all'esercito di sparare sulla folla, furono solo la punta dell'iceberg; non meno feroce fu infatti la repressione delle organizzazioni politiche e sindacali di sinistra, a seguito della quale Gori fu costretto ad un nuovo esilio per evitare la condanna - a dodici anni - che gli venne inflitta in contumacia.\nDa Marsiglia si imbarc\u00f2 alla volta del Sudamerica. Qui si fece conoscere sia per la sua attivit\u00e0 politica sia per quella scientifica. Infatti, oltre ad essere tra i promotori della Federazione operaia regionale argentina, tenne corsi di criminologia all'Universit\u00e0 di Buenos Aires e fond\u00f2 la rivista \"Criminologia moderna\", onde diffondere uno studio del crimine basato sulle teorie libertarie, in contrasto con quella repressiva di stampo lombrosiano. Fu iniziato in Massoneria a Buenos Aires nella Loggia \"Rivadavia\" N. 51 il 12 agosto 1901.\nL'ultimo periodo.\nGrazie ad un'amnistia e per problemi familiari oltre che di salute, nel 1902 rientr\u00f2 in Italia e, l'anno successivo, insieme a Luigi Fabbri, fond\u00f2 la rivista \"Il pensiero\". Se si esclude un viaggio in Egitto e Palestina nel 1904, pass\u00f2 i pochi anni della vita rimastigli nelle consuete attivit\u00e0 di attivista politico, di scrittore e di avvocato difensore dei compagni arrestati.\nColpito dalla tubercolosi, mor\u00ec l'8 gennaio 1911 a Portoferraio, all'et\u00e0 di quasi 46 anni, lasciando un'ampia produzione letteraria che spazia dal saggio politico al teatro, dalla criminologia alla poesia, oltre alle arringhe e alle conferenze.\nLa citt\u00e0 di Portoferraio gli aveva dedicato la piazza principale del paese, dove ha sede il municipio, ma l'amministrazione di centro-destra ne ha poi modificato, il 3 febbraio 2018, la denominazione, intitolandola al precedente sindaco.\n\u00c8 sepolto nel cimitero di Rosignano Marittimo. A Rosignano il suo monumento venne semidistrutto negli anni trenta da una squadra fascista (il monumento danneggiato si trova ancora nella cappella di famiglia, a ricordo dell'evento); vent'anni dopo, la sezione comunista del paese gli dedic\u00f2 un nuovo monumento, ancora presente sul luogo. La sua figura \u00e8 anche ricordata da una targa posta a Piombino nei pressi della stazione ferroviaria. Rimossa sotto il fascismo, la targa fu ricollocata dai piombinesi nel 1945."}
{"id": "88760", "revid": "1313191", "url": "https://it.wikipedia.org/wiki?curid=88760", "title": "Specie di Fuchsia", "text": "Elenco delle Specie di \"Fuchsia\":"}
{"id": "88765", "revid": "23", "url": "https://it.wikipedia.org/wiki?curid=88765", "title": "Kazaa", "text": ""}
{"id": "88766", "revid": "767487", "url": "https://it.wikipedia.org/wiki?curid=88766", "title": "Charlot e la sonnambula", "text": "Charlot e la sonnambula (\"Caught in the Rain\") \u00e8 un film del 1914 scritto, diretto e interpretato da Charlie Chaplin. Il cortometraggio, prodotto dalla Keystone Pictures Studio, \u00e8 il primo scritto, diretto e montato unicamente da Chaplin che, ancora timoroso delle proprie responsabilit\u00e0, si affid\u00f2 a situazioni narrative gi\u00e0 consolidate. Il film fu completato il 18 aprile 1914 e distribuito negli Stati Uniti dalla Mutual Film il 4 maggio. In italiano \u00e8 stato trasmesso in TV anche col titolo Charlot sotto la pioggia, mentre in inglese \u00e8 noto anche come \"In the Park\", \"At It Again\" e \"Who Got Stung?\".\nTrama.\nNel giardino dell'albergo dove alloggia, Charlot fa conoscenza con una cliente, prendendosi subito libert\u00e0 che infastidiscono il marito di questa che la sta raggiungendo. Rientrando nelle rispettive camere, che si fronteggiano (con qualche difficolt\u00e0 nel salire le scale per il vagabondo, vistosamente alterato dall'alcool), il marito fa una scenata di gelosia alla consorte per averla colta in atteggiamento riprovevole. Si sono appena riappacificati quando Charlot piomba nella camera, scambiandola per la propria, rinfocolando l'ira del marito che, cacciatolo, esce per una commissione mentre la moglie si corica. Ma la donna, sonnambula, esce dalla propria camera ed entra in quella di Charlot.\nInizia un acquazzone, e il marito torna in albergo non trovando la moglie in camera. Charlot lo incontra alla sua porta e sostiene di non sapere dove sia. Mentre l'uomo va a chiedere alla reception, Charlot riporta la donna nella sua stanza, ma viene intrappolato quando l'uomo ritorna, ed \u00e8 costretto a nascondersi sul balcone sotto la pioggia. Un poliziotto lo vede e, credendolo un ladro, gli spara, cos\u00ec Charlot scappa tornando nella propria stanza. Ne segue un gran caos, al termine del quale Charlot e i due coniugi svengono.\nDistribuzione.\nData di uscita.\nLe date di uscita internazionali sono state:"}
{"id": "88769", "revid": "21880", "url": "https://it.wikipedia.org/wiki?curid=88769", "title": "Specie di Gardenia", "text": "Elenco delle specie di Gardenia:"}
{"id": "88770", "revid": "2166030", "url": "https://it.wikipedia.org/wiki?curid=88770", "title": "Rodi", "text": "Rodi, dal greco \u1fec\u03cc\u03b4\u03bf\u03c2 (pronuncia: \"Rh\u00f2dos\"), \u00e8 la pi\u00f9 grande delle isole del Dodecaneso e la pi\u00f9 orientale delle maggiori isole dell'Egeo; il versante sudorientale \u00e8 bagnato dal Mar di Levante.\n\u00c8 situata a circa 17,7 km dalle coste della Turchia. La popolazione ammontava nel 2011 a circa 115.490 abitanti, di cui circa 60-70.000 risiedono nella citt\u00e0 di Rodi, il centro maggiore. Rodi era il capoluogo della prefettura del Dodecaneso, che includeva anche le vicine isole di Simi, Piscopi, Calchi e Castelrosso.\nStoricamente, era famosa per il Colosso di Rodi, statua del dio Elio, una delle sette meraviglie del mondo antico. La citt\u00e0 medievale \u00e8 considerata patrimonio dell'umanit\u00e0.\nOrigine del nome.\nIl nome deriva dal greco antico (\"rhodon\"), che significava \u00abrosa\u00bb (in greco moderno \"Triantaphylli\u00e0\" - \u03c4\u03c1\u03b9\u03b1\u03bd\u03c4\u03b1\u03c6\u03c5\u03bb\u03bb\u03b9\u03ac, \"trentapetali\"), e ricorrente \u00e8 la denominazione di \"Isola delle rose\". La rosa \u00e8 uno dei simboli di Rodi, frequentemente impresso sui conii delle monete. Non \u00e8 comunque certa l'origine del nome, e coesistono teorie che lo collegano alla mitologia: Rodo era la ninfa figlia di Poseidone e di Anfitrite.\nAltre figure rappresentative dell'isola sono il cervo, la cui statua domina il principale ingresso portuale, e di cui vari esemplari pascolano lungo i percorsi dei parchi delle mura, e l'ibisco, onnipresente fiore che decora ville e giardini. Secondo leggende popolari furono i cervi, e non Forbante a liberare l'Isola dai serpenti.\nAccanto a questi, altri appellativi caratterizzano o caratterizzavano Rodi che era variamente definita:\nQuesti nomi, per lo pi\u00f9 dall'antichit\u00e0 classica, erano dati per le caratteristiche dell'isola, come i molti serpenti, per il bel cielo notturno, per la forma e l'altimetria dell'isola, per il nome dei suoi primi abitanti, e poi felice, marina, dal tempo bellissimo e dalla lussureggiante vegetazione.\nStoria.\nAntichit\u00e0.\nL'isola era abitata gi\u00e0 nel Neolitico, anche se rimangono poche tracce di questa cultura. Nel XVI secolo a.C. i Micenei raggiunsero Rodi, e pi\u00f9 tardi la mitologia greca far\u00e0 riferimento alla stirpe dei Telchini di Rodi, associandoli a Danao, che era soprannominato \"Telchinis\".\nInvasa dagli Achei nel XV secolo a.C., l'isola conobbe un periodo di sviluppo nell'XI secolo a.C., con l'arrivo dei Dori che costruirono le tre importanti citt\u00e0 di Lindo, Ialiso e Camiro, che insieme a Cos, Cnido e Alicarnasso (queste ultime sulla costa dell'Asia minore) dettero vita alla Esapoli dorica.\nNelle \"Olimpiche\" di Pindaro si narrava che l'isola fosse nata dall'unione di Helios, dio del sole, con la ninfa oceanina Rodi (Rodo, Roda o Rode) e le citt\u00e0 presero i nomi dei loro tre figli.\nCome testimoniato dai grandi santuari di Lindo e Camiro, nel VII secolo a.C. Rodi divenne uno dei punti cardine del commercio mediterraneo.\nDopo che Atene sconfisse gli invasori Persiani nel 478 a.C., le tre citt\u00e0 aderirono alla Lega ateniese. Allo scoppio della guerra del Peloponneso nel 431 a.C., Rodi si mantenne neutrale pur facendo parte della Lega. La guerra termin\u00f2 nel 404 a.C., con Rodi che decise di mantenere la non belligeranza per tutta la durata delle ostilit\u00e0.\nNel 408 a.C. le tre citt\u00e0 si unirono per formare un'unica unit\u00e0 politica: si costru\u00ec perci\u00f2 una nuova capitale nella parte settentrionale dell'isola, la citt\u00e0 di Rodi, i cui lavori di costruzione furono condotti dall'architetto ateniese Ippodamo. Il generale indebolimento della Grecia in seguito alla guerra del Peloponneso fece s\u00ec che l'isola fosse prima conquistata da Mausolo di Alicarnasso, poi dai Persiani nel 340 a.C., infine da Alessandro Magno nel 332 a.C.\nDopo la morte di Alessandro, tre dei suoi generali (Tolomeo, Seleuco e Antigono) si divisero l'impero: Rodi strinse forti legami culturali e commerciali con i Tolomei di Alessandria per formare cos\u00ec la lega rodo-egiziana che controll\u00f2 i traffici commerciali nell'Egeo per tutto il III secolo a.C.. Rodi si impadron\u00ec della costa caria, con la quale costitu\u00ec la Perea Rodia, territorio che raggiunse la sua massima estensione dopo il trattato di Apamea del 188 a.C., inglobando anche le citt\u00e0 della Licia.\nLa citt\u00e0 divenne un centro marittimo, commerciale e culturale di grande importanza la cui moneta circolava per tutto il Mediterraneo. Le sue famose scuole di filosofia, scienza, letteratura e retorica rivaleggiavano con quelle di Alessandria. Fra i pi\u00f9 importanti esponenti di questo grande momento di sviluppo vi furono il maestro di retorica Eschine, Apollonio di Rodi, gli astronomi Ipparco e Gemino, il filologo e grammatico Dionisio Trace. La scuola di scultura dell'isola svilupp\u00f2 uno stile drammatico e ricco noto come \"barocco ellenistico\".\nNel 305 a.C., il figlio di Antigono assedi\u00f2 Rodi al fine di rompere l'alleanza. Dopo un anno, nel 304 a.C., si arriv\u00f2 a un accordo di pace e l'assedio fu tolto: gli abitanti dell'isola decisero di vendere gli equipaggiamenti abbandonati dagli assedianti per poter cos\u00ec erigere una statua al dio Helios, statua conosciuta come il Colosso di Rodi. Tra il 205 e il 200 a.C., invece, fu Filippo V di Macedonia a tentare di conquistarla, ma invano.\nNel 227 a.C./226 a.C. Rodi fu colpita da un rovinoso terremoto; ciononostante l'isola, sostenuta dagli aiuti provenienti dal mondo greco, continu\u00f2 nella propria politica marittima che la rese una tra le prime potenze in questo settore nel Mediterraneo, insieme a Cartagine.\nNel 164 a.C. Rodi stipul\u00f2 un trattato con Roma. Nell'isola giungevano i figli delle nobili famiglie romane per seguire le lezioni dei maestri di retorica, fra i quali Erm\u00e0gora di Temno (II secolo a.C.), autore tra l'altro, secondo Suida, di una \"Ars rhetorica\" (che peraltro non va affatto identificata \"tout-court\" con la \"Rhetorica ad Herennium\", opera fino al XVI secolo attribuita a Cicerone e dalla critica successiva ascritta invece, sulla fede di Quintiliano, al retore latino Cornificio del I secolo a.C.). Inizialmente Rodi fu un'importante alleata di Roma, ma fin\u00ec poi col perdere i privilegi acquisiti, tant'\u00e8 che venne saccheggiata da Cassio. Mantenne tuttavia una grande importanza commerciale. Significativo \u00e8 il fatto che il provvedimento fondamentale dell'antico diritto marittimo abbia preso il nome di lex rhodia de iactu.\nNel I secolo d.C. Tiberio, non ancora imperatore, trascorse a Rodi 8 anni, fra ritiro volontario ed esilio. Cristianizzata da San Paolo, dopo la caduta dell'Impero romano d'Occidente appartenne per dieci secoli all'Impero bizantino. Ciononostante, venne pi\u00f9 volte occupata: dagli arabi guidati da Mu'awiya ibn Abi Sufyan nel 672. Durante la prima crociata venne ripresa da Alessio I Comneno.\nMedioevo.\nSin dal 1100 l\u2019isola era governata dalle famiglie pi\u00f9 influenti nel Dodecaneso della Repubblica di Genova, in particolare gli Spinola, i Vignolo ed i Moresco; questi infatti controllando i traffici e governando le rotte marittime nell\u2019Egeo per conto degli imperatori bizantini, venivano eletti Ammiragli di Costantinopoli e avevano ricevuto come compenso e appannaggio alcune isole, tra cui, la pi\u00f9 importante, Rodi.\nAlla caduta, nel 1306, dell\u2019ultimo governatore della Repubblica di Genova Andrea Moresco, ammiraglio dell\u2019Impero d\u2019Oriente, nominato dall\u2019imperatore Andronico II Paleologo nel 1282, segu\u00ec un periodo convulso di scontri ed imboscate durante il quale i Genovesi pur rimpiazzando il governatore col fratello Lodovico Moresco, alla morte di Andrea Moresco nel 1309 gradualmente cedettero a favore dei Cavalieri Ospitalieri il controllo, mantenendo per\u00f2 il privilegio del controllo di 3 citt\u00e0 e di un Castello (Lardis) direttamente posseduti dal genovese Vignolo de Vignoli, nonno di Andreolo Moresco, che altres\u00ec aveva diritto ad 1/3 di tutti i commerci e dazi generati sull\u2019isola.\nNel 1309 l'isola pass\u00f2 sotto il controllo dei Cavalieri Ospitalieri che furono perci\u00f2 noti come \"Cavalieri di Rodi\". La citt\u00e0 fu ricostruita come un modello ideale di citt\u00e0 medievale europea: di questo periodo rimangono molti monumenti famosi fra cui il palazzo del Gran Maestro. Le possenti mura costruite dai cavalieri permisero all'isola di resistere agli attacchi del sultano dell'Egitto nel 1444 e di Maometto II nel 1480. Tuttavia, nel dicembre del 1522 Rodi non pot\u00e9 resistere al grande esercito di Solimano il Magnifico. Ai pochi cavalieri rimasti fu concesso di ritirarsi a Malta, mentre l'isola rest\u00f2 sotto il dominio ottomano per quasi quattro secoli.\nPer secoli l'isola di Rodi ebbe un'importante comunit\u00e0 ebraica. Si trattava soprattutto di ebrei che erano stati espulsi dalla Spagna e che parlavano il ladino giudeo-spagnolo.\nIl periodo italiano.\nAnnessa \"de facto\" gi\u00e0 dal 1912 durante la guerra italo-turca, l'isola venne assegnata all'Italia con i trattati che posero fine alla guerra insieme alle altre isole dell'arcipelago del Dodecaneso. La citt\u00e0 di Rodi costitu\u00ec il capoluogo di una provincia, la cui sigla automobilistica era RD. Nel 1923 la provincia di Rodi fu affidata all'ambasciatore Mario Lago, che riusc\u00ec a far convivere pacificamente le diverse etnie dell'isola e avvi\u00f2 il restauro di numerose opere monumentali e la costruzione di infrastrutture ed edifici pubblici (strade, scuole, ospedali, ecc.). A questa attivit\u00e0 presero parte in particolare gli architetti Florestano Di Fausto e Natale Sardelli. Durante questo periodo la cerva della porta marittima dell'isola venne sostituita dalla lupa capitolina; dopo la fine del dominio italiano fu ripristinata la statua originaria. Nel 1936 fu nominato nuovo governatore De Vecchi.\nIl governatore - quadrumviro della Marcia su Roma ed ex ministro dell'Educazione Nazionale - contestualmente all'emanazione delle leggi razziali del 1938, costrinse quegli Ebrei residenti a Rodi che avevano ottenuto la cittadinanza italiana dopo il 1919 a lasciare l'isola entro sei mesi. Furono quindi costretti a diventare profughi apolidi ed espulsi dall'isola senza nessun risarcimento, trovando rifugio nei territori limitrofi sotto controllo britannico (Cipro) o francese (Siria).\nLa seconda guerra mondiale.\nIn seguito allo scoppio della seconda guerra mondiale e all'entrata dell'Italia nel conflitto nel 1940, anche l'isola fu teatro di scontri bellici. Dalle basi aeree dell'isola (Cattavia, Gadurr\u00e0 e Marizza), partirono i raid della Regia Aeronautica verso il Medio Oriente, che era territorio britannico.\nNell'autunno del 1943, in seguito alla caduta del governo fascista e alla proclamazione dell'armistizio dell'8 settembre fra il nuovo governo italiano fedele al re Vittorio Emanuele III e le forze alleate anglo-americane, le forze naziste sbarcarono sull'isola, ingaggiando con le forze italiane la battaglia di Rodi (1943), fra le truppe tedesche del generale Kleemann e quelle italiane (guidate dal governatore Campioni e dall'ammiraglio Mascherpa). Gli aspri scontri nell'isola di Rodi e nel resto dell'arcipelago videro, dopo qualche settimana, la resa delle forze italiane sopraffatte dai tedeschi, col controllo da parte di questi ultimi dell'intero Dodecaneso fino alla fine della guerra, anche se formalmente ne lasciarono l'amministrazione alla Repubblica Sociale Italiana.\nNel luglio 1944 i militari tedeschi procedettero all'arresto ed alla deportazione degli ebrei italiani rimasti a Rodi, con la collaborazione dell'amministrazione civile della RSI. Tra gli archivi dei carabinieri di Rodi svolgenti funzione di polizia - ritrovati fortunosamente nel 2013 - spicca una lista in italiano di 1.661 nomi scritta nel 1944, lista che fu utilizzata dai tedeschi per individuare, arrestare, deportare e assassinare gli ebrei dell'isola. Il 20 luglio 1944, 1.767 ebrei di Rodi e di Coo furono rinchiusi senza cibo n\u00e9 acqua presso l'ex comando della Regia Aeronautica. Il console turco dell'isola riusc\u00ec a salvarne 43 perch\u00e9 in possesso di doppia cittadinanza; degli altri che furono deportati ad Auschwitz solo 163 si salvarono.\nTra i pochi superstiti allo sterminio, solo alcuni decisero di far ritorno nell'isola: costoro aprirono, in memoria, un museo chiamato \"Museo degli Ebrei di Rodi\". Il pi\u00f9 noto tra i superstiti fu Samuel Modiano (detto \"Sami\").\nDurante l'occupazione nazista, Antonio Macchi, podest\u00e0 di Rodi, fu in contatto con i britannici, mentre un gruppo di radiotelegrafisti italiani si infiltr\u00f2, facendosi assumere dal comando tedesco di Rodi. Due di essi, Giorgio Ottone Levitz e Osvaldo Remotti, furono scoperti e ricevettero la medaglia d'oro al valor militare alla memoria, per aver trasmesso segretamente informazioni al comando inglese dalla stazione radio tedesca di Rodi per oltre un anno.\nL'isola e il Dodecaneso nel maggio 1945 furono occupati dagli alleati fino al 1947.\nTra i monumenti che ricordano gli anni delle due guerre rimane il sacrario militare italiano, che accoglie 404 salme di soldati italiani caduti. Realizzato nel 1924 su progetto dell\u2019architetto Florestano Di Fausto e abbandonato dopo la seconda guerra mondiale, il sacrario \u00e8 stato restaurato dallo Stato italiano nel 2010.\nLa tragedia del piroscafo Oria.\nL'11 febbraio del 1944 il piroscafo Oria, costruito nel 1920 e requisito dai tedeschi, salp\u00f2 da Rodi diretto al Pireo, con a bordo oltre 4.000 soldati italiani, fatti prigionieri a Rodi e nel Dodecaneso, che si erano rifiutati di aderire alla RSI, con 90 tedeschi e l'equipaggio norvegese.\nIl 12 febbraio, colto da una tempesta, il piroscafo affond\u00f2 presso Capo Sunio, a 25 miglia dalla destinazione finale, dopo essersi incagliato nei bassi fondali prospicienti l'isola di Patroclo.\nI soccorsi, difficili per il maltempo, e il sovraffollamento permisero il salvataggio solo di 37 italiani, 6 tedeschi, un greco e 5 membri norvegesi dell'equipaggio, tra cui il comandante Bearne Rasmussen.\nNel 1955 il relitto fu smembrato dai palombari greci per recuperarne il ferro. Degli oltre 4.000 morti, solo i cadaveri di circa 250 naufraghi, trascinati sulla costa dalla tempesta e sepolti in fosse comuni, furono traslati, in seguito, nei piccoli cimiteri dei paesi della costa pugliese e, successivamente, nel sacrario dei caduti d'Oltremare di Bari. I resti di tutti gli altri sono ancora in fondo al mare.\nIn un viaggio precedente a quello del naufragio era presente il futuro segretario del PCI Alessandro Natta, fatto prigioniero a Rodi, in difesa dell'aeroporto di Gadurr\u00e0.\nIl ritorno alla Grecia.\nTerminato il mandato britannico con i trattati di Parigi del febbraio 1947, dove l'Italia fu costretta a cedere Rodi e il Dodecaneso alla Grecia, come riparazione per la guerra del 1940-1941, il 15 settembre 1947 a Rodi vi fu la cerimonia che trasfer\u00ec ufficialmente i poteri al governatore greco Periklis Ioannidis. \nIl 7 marzo 1948 Rodi con le altre isole si trasformarono ufficialmente nella Prefettura greca del Dodecaneso.\nLe chiese cattoliche vennero trasformate in ortodosse, e il 9 settembre 1950 gli ultimi due membri dei Fratelli delle scuole cristiane lasciarono Rodi e l'anno dopo fu allontanato anche l'arcivescovo cattolico italiano Florido Ambrogio Acciari.\nDal 2011 Rodi fa parte dell'Egeo Meridionale, una delle 13 periferie della Grecia.\nTrasporti.\nAeroporti.\nSull'isola sono presenti due aeroporti operativi ma solo l'aeroporto di Rodi-Diagoras \u00e8 aperto all'aviazione commerciale.\nMonumenti e luoghi d'interesse.\nCitt\u00e0 di Rodi.\nAcropoli di Rodi.\nGrotta santuario di Ninfea\nMuseo archeologico.\nIl Museo archeologico della citt\u00e0 di Rodi, affacciato su una piazzetta al termine della nota via dei Cavalieri di Rodi, \u00e8 il principale museo dell'isola, contenente reperti rinvenuti per lo pi\u00f9 in loco e nelle isole circostanti. Ospitato nell'edificio monumentale dell'ospedale di San Giovanni dei Cavalieri di Rodi, fu completato nel 1440 sotto il Gran Maestro Pierre d'Aubusson.\nCattedrale di San Francesco d'Assisi.\nLa Chiesa di San Francesco \u00e8 la Chiesa dell'Arcidiocesi di Rodi di rito latino. La Chiesa \u00e8 ubicata vicino alla porta di Sant'Atanasio, tra il quartiere di Acandia e di San Giovanni. Ogni domenica e nei giorni festivi viene celebrata la solenne liturgia in lingua greca. I fedeli possono seguire la Messa nella loro lingua poich\u00e9 vengono distribuiti volantini con le letture in 12 lingue diverse. All'interno della Chiesa \u00e8 possibile assistere a concerti di musica sacra. La Chiesa \u00e8 stata progettata dall'architetto Bernabiti e seguiti dall'ingegnere Vellini dotandola di un'ottima amplificazione acustica. Il 20 settembre 1936 alla presenza dell'Arcivescovo e del governatore italiano lago venne posta la prima pietra. Nel 1939 vengono completati i lavori. Il Complesso Ecclesiastico \u00e8 rivestito in pietra a vista di Coschino. All'interno il pavimento \u00e8 stato realizzato in marmo bianco di calitea, il pulpito in marmo grigio di gramata, Le vetrate in onice, gli affreschi delle pareti sono stati dipinti da Pietro Gaudenzi. Nel 1940 la chiesa venne dotata di un organo e arricchita di 14 bassorilievi in terracotta realizzati dallo scultore Monteleone che raffigurano la Via Crucis.\nChiesa di Nostra Signora delle Vittoria.\nIl complesso che sorge nel quartiere di Neocori comprende anche il convento dei Francescani della Custodia di Terra Santa che prestano servizio pastorale nell'isola, e la foresteria del convento. Nella Chiesa costruita nel 1743 e ingrandita nel 1851 viene celebrata ogni giorno la Messa in diverse lingue. Nel 1927 iniziarono i lavori di restauro e ricostruzione della nuova facciata su progetto di Di Fausto che si conclusero nel 1929. la facciata \u00e8 ornata da motivi architettonici crociati. Sopra il portale su una nicchia \u00e8 stata posta la statua della Vergine. La Chiesa suddivisa in tre campate a crociera \u00e8 costruita su un'unica navata con transetto. Sotto la cupola \u00e8 stato posto un coro quadrangolare. Le due cappelle laterali sono dedicate a San Francesco e a Sant'Antonio. Nella Chiesa a Natale viene allestito un grande presepe.\nAcquario.\nCostruito dal 1934 al 1936 all'estremit\u00e0 settentrionale dell'isola nel luogo denominato \"Punta dei Mulini\" utilizzando una pietra porosa incastonata di conchiglie che le attribuisce il caratteristico aspetto di una grotta, la stazione Idrobiologica \u00e8 un monumento storico parte integrante del Centro Ellenico di Ricerche Marine. Attraverso le sue attivit\u00e0 scientifiche ed espositive, promuove e divulga la conoscenza del mar Egeo e del Mediterraneo orientale con lo scopo di salvaguardare l'ambiente marino e la sua biodiversit\u00e0.\nAcropoli di Kameiros.\nKamiros \u00e8 la terza citt\u00e0 pi\u00f9 antica dell'isola insieme a Ialissos e Lindos. Fondata dai dori nel VII secolo a.C., fu un gran centro commerciale grazie alla sua vantaggiosa posizione geografica.\nValle delle farfalle.\nLa valle situata tra Paradissi e Theologos, si estende su una superficie di 60 ettari. La ricchezza della flora bagnata dal fiume Pelecanos ha creato l'habitat ideale per la procreazione di milioni di farfalle della specie \"Euplagia quadripunctaria\". La vegetazione \u00e8 costituita da cespugli e alberi di lentisco, pino, platano e storace americano.\nCultura.\nReligione.\nDal 1972 la presenza francescana dell'isola \u00e8 legata alla Custodia di Terra Santa."}
{"id": "88771", "revid": "110157", "url": "https://it.wikipedia.org/wiki?curid=88771", "title": "Clugin", "text": "Clugin (toponimo tedesco; in romancio \"Clugen\") \u00e8 una frazione di 42 abitanti del comune svizzero di Andeer, nella regione Viamala (Canton Grigioni).\nGeografia fisica.\nClugin \u00e8 situato nella valle di Schams, alla sinistra del Reno Posteriore (o \"Hinterrhein\"). Dista 37\u00a0km da Coira e 81\u00a0km da Bellinzona.\nIl punto pi\u00f9 elevato del territorio \u00e8 a quota 2 368\u00a0m s.l.m., sul confine con Casti-Wergenstein.\nStoria.\nFino al 31 dicembre 2008 \u00e8 stato un comune autonomo che si estendeva per 2,49\u00a0km\u00b2; il 1\u00ba gennaio 2009 \u00e8 stato accorpato al comune di Andeer assieme all'altro comune soppresso di Pignia.\nInfrastrutture e trasporti.\nLa stazione ferroviaria pi\u00f9 vicina \u00e8 a Thusis, a 13\u00a0km, mentre l'uscita autostradale di Andeer, sulla A13/E43, dista 3\u00a0km."}
{"id": "88773", "revid": "110157", "url": "https://it.wikipedia.org/wiki?curid=88773", "title": "Donat", "text": "Donat (toponimo romancio; in tedesco \"Donath\", ufficiale fino al 2002; ) \u00e8 un comune svizzero di 208 abitanti del Canton Grigioni, nella regione Viamala. Il 1\u00ba gennaio 2003 ha inglobato il comune soppresso di Pazen-Farden.\nGeografia fisica.\nDonat \u00e8 situato nella valle di Schams, alla sinistra del Reno Posteriore. Dista 36\u00a0km da Coira e 86\u00a0km da Bellinzona.\nInfrastrutture e trasporti.\nDonat dista 12\u00a0km dalla stazione ferroviaria di Thusis e 3\u00a0km dall'uscita autostradale di Zillis, sulla A13/E43."}
{"id": "88776", "revid": "124419514", "url": "https://it.wikipedia.org/wiki?curid=88776", "title": "Mathon", "text": "Mathon (toponimo tedesco; in romancio Maton; ) \u00e8 un comune svizzero di 52 abitanti del Canton Grigioni, nella regione Viamala.\nGeografia fisica.\nMathon \u00e8 situato nella valle di Schams, alla sinistra del Reno Posteriore; dista 40\u00a0km da Coira e 90\u00a0km da Bellinzona. Il punto pi\u00f9 elevato del comune \u00e8 la cima del Piz Beverin (2 998\u00a0m s.l.m.), sul confine con Tschappina.\nInfrastrutture e trasporti.\nMathon dista 16\u00a0km dalla stazione ferroviaria di Thusis e 8\u00a0km dall'uscita autostradale di Zillis, sulla A13/E43."}
{"id": "88781", "revid": "1516087", "url": "https://it.wikipedia.org/wiki?curid=88781", "title": "Lohn (Grigioni)", "text": "Lohn (toponimo tedesco; in romancio Lon; ) \u00e8 un comune svizzero di 43 abitanti del Canton Grigioni, nella regione Viamala.\nGeografia fisica.\nLohn \u00e8 situato nella valle di Schams, alla sinistra del Reno Posteriore (\"Hinterrhein\"); dista 41\u00a0km da Coira e 91\u00a0km da Bellinzona. Il punto pi\u00f9 elevato del comune \u00e8 la cima dello Zw\u00f6lfihorn (2 292\u00a0m s.l.m.), sul confine con Urmein.\nInfrastrutture e trasporti.\nLohn dista 18\u00a0km dalla stazione ferroviaria di Thusis e 9\u00a0km dall'uscita autostradale di Zillis, sulla A13/E43."}
{"id": "88782", "revid": "228587", "url": "https://it.wikipedia.org/wiki?curid=88782", "title": "Lohn", "text": ""}
{"id": "88783", "revid": "128334", "url": "https://it.wikipedia.org/wiki?curid=88783", "title": "Supercazzola", "text": "Il termine superc\u00e0zzola (storpiatura dell'originale superc\u00e0zzora) \u00e8 un neologismo (entrato nell'uso comune dal cinema) metasemantico, che indica un nonsenso, una frase priva di senso logico composta da un insieme casuale di parole reali e/o inesistenti, esposta in modo ingannevolmente forbito e sicuro a interlocutori che, pur non capendo, alla fine la accettano come corretta. Il termine \u00e8 utilizzato per indicare chi parla senza dire nulla. Nel 2015 la definizione di \"supercazzola\" \u00e8 stata inserita nel vocabolario Zingarelli.\nL'invenzione della \"supercazzola\" viene attribuita a Corrado Lojacono, ancora prima che la \"parola d'autore\" fosse ripresa e resa famosa dal film \"Amici miei\" di Mario Monicelli (1975), che racconta le vicende di un gruppo di amici cinquantenni burloni che si divertono a corbellare il prossimo. Nella pellicola \u00e8 soprattutto Ugo Tognazzi, nei panni del conte Raffaello Mascetti (detto Lello), a far uso della \"supercazzola\".\nIl termine \"supercazzola\" viene eletto a definizione di questa tecnica in seguito a una burla del conte Lello Mascetti \"rovinata\" dall'intromissione del personaggio di Guido Necchi (Duilio Del Prete), che Mascetti apostrofa dicendo:\nOrigine.\nLa prima scena con una supercazzola, nel film, ha luogo quando il vigile Paolini intende multare i personaggi di Rambaldo Melandri (Gastone Moschin) e Giorgio Perozzi (Philippe Noiret) perch\u00e9 fanno rumore con il clacson, con Mascetti sopraggiunto nel frattempo, e recita:\nEcco un altro esempio di supercazzola, sempre fatta dal Mascetti, quando, nel film, si sente tradito dalla sua amante Titti e la insegue in un hotel:\nIl linguaggio verbale che sfocia nella supercazzola potrebbe essere derivato, , da una trovata dello scrittore e cabarettista Marcello Casco, che era solito farsi beffe del potere costituito, rappresentato da vigili urbani, soldati o carabinieri, riuscendo a tenere una conversazione senza senso anche per diversi minuti, dalla quale gli sceneggiatori di \"Amici miei\" potrebbero avere preso spunto. A tale riguardo, nonostante nel film ne faccia uso soprattutto il conte Mascetti, si segnala la scena conclusiva di \"Amici miei\", in cui Perozzi, durante la Confessione in punto di morte, parlando al sacerdote con lo stesso linguaggio incomprensibile, esalta anche con fare iconoclasta questa pratica verbale tesa allo sberleffo della persona con cui si parla.\nDubbi sull'ortografia.\nIl termine viene citato sia con la \"r\" sia, pi\u00f9 frequentemente, con la \"l\". La velocit\u00e0 con cui Tognazzi recita le sue battute nel film non consente di distinguere chiaramente i suoni delle singole sillabe (come per altre parole tra cui, ad esempio, \"prematurata\" anzich\u00e9 \"brematurata\").\nLa dizione corretta della parola tuttavia sembra essere \u00ab\"supercazzora\"\u00bb: nel libro \"Amici miei\" (Rizzoli 1976), omonimo alla pellicola e scritto dagli stessi autori della sceneggiatura (Leonardo Benvenuti, Piero De Bernardi e Tullio Pinelli), sono usati i termini \u00ab\"supercazzora\"\u00bb e \u00ab\"brematurata\"\u00bb, e nel sequel \"Amici miei atto III\" il Melandri riceve una videocassetta che inizia con una schermata recitante: \u00ab\"La Supercazzora 69 presenta\"\u00bb.\nAntecedenti storici in letteratura.\nUna testimonianza di un paradigma espressivo quasi simile si pu\u00f2 trovare nel \"Decameron\" di Giovanni Boccaccio (terza giornata, novella ottava), in cui si legge:\ne ancora (ottava giornata, novella terza):\nIn entrambi casi, lo scopo \u00e8, evidentemente, di confondere e gabbare il malcapitato interlocutore.\nUn artificio analogo si trova nella \"Disputa tra il Signor de' Baciaculi e il Signor de' Fiutapeti\" che compare nel \"Pantagruel\", monumentale romanzo pubblicato nel 1532 da Fran\u00e7ois Rabelais. La \"disputa\" consiste in due discorsi senza senso ma dalla forma tipica delle orazioni giuridiche, come pure la sentenza con cui viene risolta dal protagonista. Nei suoi sperimentalismi, Rabelais \u00e8 forse alla fonte di molti altri arguti giochi con le parole.\nUn antecedente storico pi\u00f9 recente \u00e8 nei \"Viaggi di Gulliver\" (\"Gulliver's Travels\", 1735) in cui l'autore, Jonathan Swift, per burlarsi dell'abuso dei termini marinareschi incomprensibili alla maggior parte dei lettori dei racconti di avventure, inserisce nel primo capitolo della seconda parte un'intera pagina di parole tratte dal linguaggio dei marinai e dei costruttori navali del tutto priva di significato per gran parte dei lettori.\nNell'opera \"Don Giovanni\" di Wolfgang Amadeus Mozart (1787, libretto di Lorenzo Da Ponte) il servo Leporello, imbarazzatissimo, deve rivelare a una delle vittime del suo padrone la realt\u00e0 del suo agire di seduttore senza sentimenti, ed esordisce con: \"Madama... veramente... in questo mondo / Conci\u00f2ssiacosaquandofossech\u00e9... / Il quadro non \u00e8 tondo...\" (Atto Primo, Scena quinta).\nIn tutti questi casi le parole sono usate per farsi beffe dell'interlocutore. Ci sono poi numerosi esempi di testi insensati che potrebbero essere supercazzole se usati nella situazione opportuna e con intento sbeffeggiatore, ma che di per s\u00e9 sembrano perseguire altre funzioni, ad esempio una ricerca dell'assurdo dichiarata esplicitamente in partenza. Sono per cos\u00ec dire supercazzole \"in potenza\". La letteratura \"nonsense\", fenomeno della cultura inglese dalla fine del XVII a tutto il XIX secolo, ne ha fornito molti esempi, come pure il movimento surrealista, attivo in molti Paesi nei due secoli passati, e la tecnica poetica della metasemantica, usata in Italia dal poeta Fosco Maraini alla fine del XX secolo.\nAntecedenti storici nel teatro recente, nel cinema e nella televisione.\nL'attore Tot\u00f2 fece largo uso di discorsi privi di senso ma ricchi di comicit\u00e0 per confondere gli astanti, a cominciare dal suo primo film cio\u00e8 \"Fermo con le mani!\" del 1937 nella scena in cui tenta di spiegare alla piccola orfana cos'\u00e8 un funzionario, fino al film \"Tot\u00f2 d'Arabia\" (1964, regia di Jos\u00e9 Antonio de la Loma) in cui, nel corso di un passaggio di consegne, un istruttore mette alla prova le capacit\u00e0 di comunicazione cifrata dell'Agente segreto 00\u00d88 (Tot\u00f2), approva dicendo: \"Meglio cos\u00ec: l'interlocutore lasciamolo nel dubbio\".\nIl comico romano Paolo Stoppa in uno sketch di \"Carosello\" degli anni sessanta, interpreta un impiegato che ricorre a uno sproloquio privo di senso per reclamare la propria precedenza su altri nel prendere un taxi.\nLa supercazzola \u00e8 anche presente in inglese, chiamata 'gobbledygook'. Un noto inside joke nell'ingegneria \u00e8 il \"turboencabulator\".\nNel film \"Il fascino discreto della borghesia\" (\"Le charme discret de la bourgeoisie\", 1972, regia di Luis Bu\u00f1uel) il diplomatico Don Rafa\u00ebl, interpretato da Fernando Rey, quasi colto in adulterio dal marito della sua amante, per tentare di allontanarlo e procedere all'amplesso gli dice che ella deve trattenersi da lui per vedere i \"colcini\". \"Che cosa sono?\" domanda lei una volta rimasti soli. \"Non lo so\" risponde lui avvinghiandolesi addosso."}
{"id": "88785", "revid": "21880", "url": "https://it.wikipedia.org/wiki?curid=88785", "title": "Specie di Hibiscus", "text": ""}
{"id": "88786", "revid": "508036", "url": "https://it.wikipedia.org/wiki?curid=88786", "title": "Ferruccio Lamborghini", "text": "Nel 1969 venne insignito del titolo di \"Cavaliere del Lavoro\" nel settore dell'industria.\nBiografia.\nOrigini e formazione.\nNasce a Cento nella frazione di Renazzo. Figlio di agricoltori, studia tecnologie industriali a Bologna e la sua passione per i motori e per le macchine lo porta a lavorare in un'azienda che revisiona automezzi dell'esercito. Durante la seconda guerra mondiale, trova l'opportunit\u00e0 di sperimentare le sue doti meccaniche come tecnico riparatore presso il 50\u00ba autoreparto misto (base militare di Rodi nell'isola omonima nel Dodecaneso italiano).\nNel 1946, la crescente domanda di trattori del mercato italiano, unita all'esperienza acquisita nelle riparazioni, spingono Ferruccio a intraprendere la carriera di imprenditore nella produzione di trattori. Compra veicoli militari avanzati dalla guerra e li trasforma in macchine agricole. Nel 1946 si sposa con Clelia Monti (ferrarese conosciuta a Rodi durante il periodo della guerra) nella chiesa ferrarese di Santa Maria in Vado, e il 13 ottobre 1947 nasce il figlio Tonino Lamborghini. Clelia morir\u00e0 poco dopo per complicanze post parto. Nel 1948 conoscer\u00e0 Annita Borgatti, una maestra di 24 anni, figlia dei proprietari dell'Albergo Fontana di Cento, che lo seguir\u00e0 nella conduzione delle sue aziende per oltre trent'anni.\nLa fondazione di \"Lamborghini Trattori\".\nNel 1948, a Cento, fonda la Lamborghini Trattori (l'origine del logo aziendale \u00e8 legata alla data di nascita di Ferruccio Lamborghini: nel calendario zodiacale infatti il 28 aprile cade sotto il segno del Toro, inoltre egli amava la corrida). Solo tre anni dopo la guerra, l'azienda Lamborghini era capace di progettare e costruire da sola i suoi trattori e gi\u00e0 nel corso degli anni cinquanta e sessanta la Lamborghini Trattori diventa una delle pi\u00f9 importanti aziende costruttrici di macchine agricole in Italia.\nSegu\u00ec la produzione di bruciatori a nafta e di condizionatori, stupendo il mercato per la velocit\u00e0 con la quale tali prodotti riuscivano a imporsi nelle vendite, in ragione delle loro alte qualit\u00e0 tecniche a fronte di un prezzo molto competitivo. La strategia di Lamborghini per ottenere rapidi risultati consisteva nell'individuare le aziende e i prodotti \"leader\" per poi avviare una \"campagna di reclutamento\" dei tecnici pi\u00f9 significativi, offrendo loro stipendi molto pi\u00f9 sostanziosi di quelli percepiti nelle aziende di appartenenza.\nNel 1959, lo spirito imprenditoriale del fondatore del nuovo marchio si spinse fino a concepire la produzione di elicotteri che non fu mai avviata e della quale resta un prototipo custodito nel Museo Ferruccio Lamborghini a Funo di Argelato in provincia di Bologna.\nLa \"Lamborghini Automobili\" e la produzione di automobili sportive.\nIl successo personale di Lamborghini gli permise di acquistare molte automobili di lusso, arrivando al punto, da sua stessa ammissione, di poterne guidare una diversa per ogni giorno della settimana. Possedette diverse Alfa Romeo e Lancia, una Mercedes-Benz 300SL, una Jaguar E-Type e due Maserati 3500 GT. Tuttavia Lamborghini non apprezzava particolarmente le Maserati, considerandole \"pesanti e poco veloci\".\nSul fronte delle Ferrari, all'epoca come oggi celebre per le auto sportive, nel 1958 acquist\u00f2 a Maranello una Ferrari 250 GT; negli anni successivi possedette diverse automobili del cavallino, non risparmiando le critiche: Lamborghini diceva che le Ferrari erano buone automobili, ma le considerava \"rumorose\" e ne lamentava gli interni essenziali.\nL'idea di produrre macchine sportive gli venne dopo una discussione con Enzo Ferrari. Valentino Balboni, collaudatore storico della Lamborghini, ricorda cos\u00ec l'evento: \"\u00abFerruccio si divertiva a sgommare. Possedeva due Ferrari identiche e pi\u00f9 di una volta ha rotto la frizione. Dopo aver sborsato fior di quattrini per ripararle a Maranello, un giorno - dopo l'ennesimo guasto - ne port\u00f2 una nella sua officina e un meccanico, anche lui di Casumaro, la smont\u00f2. La frizione che si rompeva era identica a quella che montava sui suoi trattori\u00bb\". Da quel momento le lamentele di Ferruccio Lamborghini con Ferrari divennero molto pi\u00f9 accese: \"\u00abSpendo una fortuna per un'auto fatta con i miei pezzi!\u00bb\". Pare che la risposta di Enzo Ferrari sia stata: \"\u00abLa macchina va benissimo. Il problema \u00e8 che tu sei capace a guidare i trattori e non le Ferrari\u00bb\".\nQuesta, secondo la nota leggenda, peraltro confermata dallo stesso Ferruccio, fu la molla che fece scattare la sua decisione di fondare il settore automobili della Lamborghini, allo scopo di costruire una vettura sportiva secondo i suoi canoni. Lamborghini sosteneva che una vettura Gran Turismo dovesse offrire alte prestazioni senza sacrificare le doti stradali e la qualit\u00e0 degli interni.\nLa storia della rottura tra Ferrari e Lamborghini \u00e8 colma di leggende. Si dice che quando Ferrari seppe delle intenzioni di Lamborghini, disse a un suo collaboratore: \"Abbiamo perso uno dei nostri migliori clienti\", non credendo troppo all'effettiva capacit\u00e0 di Lamborghini di poter fare concorrenza alla Ferrari. Lamborghini, in un'intervista rilasciata nel 1991, disse che da quel famoso giorno Ferrari non gli rivolse mai pi\u00f9 la parola e lo evit\u00f2 in pi\u00f9 occasioni. Dal canto suo, Enzo Ferrari ha negato che tutta la vicenda sia mai avvenuta.\nDopo soli sei mesi dal lancio dell'unico esemplare 350GTV (Giotto Bizzarrini progett\u00f2 il motore, Gian Paolo Dallara e Paolo Stanzani il telaio, e Franco Scaglione disegn\u00f2 la linea), la nuova Lamborghini \"350 GT\" fu ridisegnata dalla carrozzeria Touring, e venne presentata presso il salone dell'automobile di Torino del 1963. Per la prima \"Lambo\" il progetto del motore, un 12 cilindri di fu affidato a Giotto Bizzarrini, che fino a poco tempo prima aveva contribuito alla nascita delle pi\u00f9 blasonate auto del Cavallino come la Testa Rossa del 1957 e la 250 GTO. Ma \u00e8 nel 1966 con la Miura che Lamborghini rivoluziona le auto sportive: motore sempre 12 cilindri ma portato a e disposto in posizione centrale-trasversale con cambio in blocco con il basamento. La Miura ottiene un successo clamoroso e sar\u00e0 prodotta fino al 1973. \nNel 1972, senza alcun preavviso, cedette la quota di maggioranza dell'azienda automobilistica all'industriale svizzero Georges-Henri Rossetti e si ritir\u00f2 nel suo vigneto in Umbria, dedicandosi alla produzione di vino. Famosa la produzione del vino rosso Colli del Trasimeno, conosciuto da tutti come \"Sangue di Miura\". In seguito alle crisi petrolifere degli anni 1970 e alle coeve normative che fortemente limitavano l'uso dell'automobile, in particolare delle supersportive, Ferruccio inizi\u00f2 a pensare di ritirarsi dall'attivit\u00e0 di costruttore.\nGli ultimi anni e la morte.\nFerruccio Lamborghini torn\u00f2 a occuparsi di automobili nei primi anni novanta, muovendosi con assoluta discrezione. Avvi\u00f2 la produzione in piccola serie di veicoli elettrici per i campi da golf e, segretamente, forn\u00ec la sua consulenza alla rinata Bugatti di Campogalliano dove, data la sua presenza, erano confluiti valenti tecnici e operai della Lamborghini, al tempo gestita dalla Chrysler.\nNel 1992 fu contattato da Lee Iacocca per riprendere le redini della Lamborghini in qualit\u00e0 di direttore della produzione. Dopo una breve trattativa che pareva concludersi fruttuosamente, Ferruccio pose come \"condicio sine qua non\" che gli fosse consegnata la prima automobile costruita dall'azienda, ovvero la \"350 GTV\". Non era la prima volta che la richiesta veniva inoltrata. Iacocca reiter\u00f2 l'identico errore commesso nel 1963 con Enzo Ferrari e neg\u00f2 tale possibilit\u00e0. Per risposta, Ferruccio Lamborghini interruppe la trattativa e oppose un definitivo rifiuto.\nMor\u00ec pochi mesi dopo nella sua tenuta di Panicarola all'et\u00e0 di 76 anni a causa di un infarto. Anche il suo funerale fu una dimostrazione della sua passione per i motori: venne portato a Renazzo e trasportato al cimitero su un antico carro agricolo trainato da uno dei suoi trattori e alcune sue potenti automobili erano parcheggiate all'ingresso. Sulla lapide della sua tomba c'\u00e8 scritto: \"Buon lavoro nella nuova Casa di Dio.\"\nNel 2014, il figlio Tonino Lamborghini fonda il Museo Ferruccio Lamborghini a Funo di Argelato in provincia di Bologna per celebrare la figura del padre imprenditore."}
{"id": "88787", "revid": "110157", "url": "https://it.wikipedia.org/wiki?curid=88787", "title": "Tschappina", "text": "Tschappina (toponimo tedesco; in romancio \"Tschupegna\"; ) \u00e8 un comune svizzero di 126 abitanti del Canton Grigioni, nella regione Viamala.\nGeografia fisica.\nTschappina \u00e8 situato nello Heinzenberg, alla sinistra del Reno Posteriore (\"Hinterrhein\"); dista 37\u00a0km da Coira. Il punto pi\u00f9 elevato del comune \u00e8 la cima del Piz Beverin (2 998\u00a0m s.l.m.), sul confine con Mathon.\nInfrastrutture e trasporti.\nTschappina dista 11\u00a0km dalla stazione ferroviaria di Thusis e e 12\u00a0km dall'uscita autostradale di Thusis sud, sulla A13/E43."}
{"id": "88788", "revid": "2812", "url": "https://it.wikipedia.org/wiki?curid=88788", "title": "Apollonio di Rodi", "text": ""}
{"id": "88789", "revid": "2166030", "url": "https://it.wikipedia.org/wiki?curid=88789", "title": "Lesbo", "text": "Lesbo (in greco: , pronuncia ) \u00e8 un'isola greca situata nell'Egeo nordorientale, di fronte alle coste della penisola anatolica. Il centro principale \u00e8 Mitilene.\n\u00c8 famosa per aver dato i natali, nel VII secolo a.C., ai poeti lirici Alceo e Saffo. Nei versi di Saffo si ritrova l'esaltazione della bellezza della femminilit\u00e0 e dell'eros tra donne, da cui il termine lesbismo.\nCon una superficie di Lesbo \u00e8 la terza maggiore isola greca per superficie e l'ottava del Mediterraneo. Caratterizzata da un cospicuo sviluppo costiero (), ha una popolazione di abitanti al censimento 2001, un terzo dei quali residenti nel capoluogo Mitilene.\nNell'antichit\u00e0 era molto apprezzata la sua produzione vinicola, che tuttora permane.\nDal punto di vista amministrativo \u00e8 un comune e unit\u00e0 periferica costituita dall'unico comune omonimo nella periferia dell'Egeo Settentrionale.\nStoria.\nLesbo era una colonia eolica, colonizzata nel II millennio a.C.; fu divisa in vari stati oligarchici (tra i sovrani-tiranni ricordiamo Melancro, Mirsilo e Pittaco). Lesbo fu famosa nell'antichit\u00e0 soprattutto per la sua intensa attivit\u00e0 culturale; nel VII sec. a.C. diede i natali a due tra i maggiori esponenti della lirica greca arcaica: Alceo e Saffo. A quell'epoca i principali centri di creazione e propagazione della cultura erano circoli culturali, chiamati Eter\u00ece (quelli frequentati dagli uomini) oppure T\u00ecasi (quelli frequentati dalle donne), nei quali poeti e scrittori, tutti provenienti da famiglie facoltose, si riunivano per discutere riguardo temi comuni ed esprimere liberamente la loro vena creativa.\nAll'interno di questi circoli elitari, frequentati solo dai loro membri, si respirava un clima di forte armonia e di spiccato senso dell'indipendenza della figura del poeta e della sua superiorit\u00e0 su coloro che non esercitavano l'arte della letteratura. Tanto erano forti i legami che esistevano tra i membri (soprattutto nei t\u00ecasi, nei quali le ragazze venivano preparate a diventare future mogli), che, a quanto pare, era diffusa gi\u00e0 nell'antichit\u00e0 la credenza (supportata, forse, da Anacreonte) che, all'interno del tiaso, le ragazze consumassero rapporti iniziatici di natura sessuale con le insegnanti; da ci\u00f2, il termine \"lesbica\".\nI principali centri dell'isola furono Mitilene, Metimna (\"Mithymna\"), Ereso, Pirra e Arisba.\nDurante il Medioevo l'isola appartenne all'Impero bizantino. Nell'803 l'imperatrice Irene d'Atene, prima donna ad aver governato da sola l'Impero bizantino, vi fu esiliata e, per sopravvivere e potersi mantenere, dovette adattarsi a filare la lana. Mor\u00ec nell'isola, ma fu sepolta, quale imperatrice che era, nella chiesa dei Santi Apostoli a Costantinopoli.\nDopo l'aggressione veneziana durante la Quarta Crociata (1202-1204), l'isola pass\u00f2 a far parte del neocostituito Impero latino, ma fu riconquistata dai Bizantini nel 1247. Nel 1355 essa fu assegnata alla famiglia genovese Gattilusi per ragioni economiche e politiche. L'isola fu conquistata dall'Impero ottomano nel 1462 e cambi\u00f2 il suo nome in \"Midilli\", fino al 1912, quando fu presa dalle forze greche nel corso della prima guerra balcanica.\nNegli anni settanta del XV secolo nell'isola nacquero i quattro fratelli Ishak, Oru\u00e7/Aruj, H\u0131z\u0131r e Ilyas, figli di Yakup A\u011fa, un \"T\u0131marl\u0131 Sipahi\", cio\u00e8 un cavaliere feudale ottomano, che nel 1462 aveva partecipato alla conquista di Lesbo per conto del Sultano Mehmed II, sottraendola alla Repubblica di Genova. I quattro fratelli si dedicarono tutti alla pirateria in danno dei paesi cristiani, prima nell'Egeo e poi in tutto il Mediterraneo; in particolare, divennero famosi corsari e ammiragli ottomani Aruj Barbarossa, che fu Bey e governatore di Algeri e Beylerbey (Governatore capo) del Mediterraneo occidentale, e suo fratello minore H\u0131z\u0131r, pi\u00f9 noto come Khayr al-Din Barbarossa, che gli successe come Bey di Algeri e di Tlemcen, nonch\u00e9 comandante della flotta ottomana.\nLe citt\u00e0 di Mitilene e Metimna furono diocesi fin dal V secolo.\nGeografia fisica.\nClima.\nIl clima di Lesbo \u00e8 di tipo mediterraneo, caratterizzato da inverni miti e da una temperatura media annuale di . Le piogge sono poco abbondanti (in media all'anno) e le abbondanti ore di sole ne fanno una delle isole pi\u00f9 soleggiate del Mar Egeo.\nMorfologia.\nL'isola si trova nel Mar Egeo, a poca distanza dalla piattaforma anatolica.\nHa una forma all'incirca triangolare, con la punta rivolta a nordest. In questo triangolo spiccano due profondissimi golfi, entrambi con apertura a sud, che costituiscono due eccezionali porti naturali.\nL'interno \u00e8 prevalentemente collinare e culmina con il monte Olimpo (), da non confondere con il pi\u00f9 celebre e ben pi\u00f9 alto omonimo nella Grecia continentale e altri omonimi sparsi in tutta l'area (Cipro, Turchia ecc.).\nAmministrazione.\nA seguito della riforma amministrativa detta \"piano Kallikratis\" in vigore dal gennaio 2011 il comune di Lesbo comprende tutti gli ex comuni nell'isola che sono i seguenti:"}
{"id": "88790", "revid": "110157", "url": "https://it.wikipedia.org/wiki?curid=88790", "title": "Rongellen", "text": "Rongellen (toponimo tedesco; in romancio \"Runtgaglia\"; ) \u00e8 un comune svizzero di 59 abitanti del Canton Grigioni, nella regione Viamala.\nGeografia fisica.\nRongellen \u00e8 situato lungo la Via Mala nella valle di Schams, alla sinistra del Reno Posteriore (\"Hinterrhein\"); dista 32\u00a0km da Coira e 95\u00a0km da Bellinzona.\nInfrastrutture e trasporti.\nRongellen dista 4\u00a0km dalla stazione ferroviaria di Thusis. \u00c8 servito dall'uscita autostradale di Viamala sulla A13/E43."}
{"id": "88791", "revid": "767487", "url": "https://it.wikipedia.org/wiki?curid=88791", "title": "Mitilene", "text": "Mitilene (; anche Metelino) \u00e8 una citt\u00e0 e comune della Grecia sull'isola di Lesbo, capoluogo della periferia dell'Egeo Settentrionale nonch\u00e9 dell'unit\u00e0 periferica di Lesbo.\nFondata probabilmente intorno all'XI secolo a.C., fu un importante polo culturale in quanto patria del poeta lirico Alceo e del filosofo Pittaco, annoverato tra i sette savi. Principale citt\u00e0 dell'isola, fu capoluogo della prefettura di Lesbo (soppressa nel 2011) e in seguito al programma Callicrate fu poi accorpato al neonato comune di Lesbo per tornare poi autonomo nel 2019.\n\u00c8 sede dell'Universit\u00e0 dell'Egeo, un ateneo fondato nel 1984 e dislocato su altre quattro isole egee.\nStoria.\nMitilene fu fondata intorno all'XI secolo a.C. su una piccola isola al largo di Lesbo che successivamente fu inglobata da quest'ultima. Nel VII secolo a.C. combatt\u00e9 contro Metimna per il controllo dell'isola, vincendo e diventando il principale centro urbano di Lesbo. Nello stesso periodo nacque il poeta lirico Alceo da cui si apprende la situazione politica della citt\u00e0, caratterizzata da famiglie nobili in conflitto per il potere.\nOccupata durante le guerre persiane, l'isola fu liberata dopo le disfatte persiane di Micale e Platea e rientr\u00f2 nella lega delio-attica. Durante la guerra del Peloponneso Mitilene e gran parte dell'isola si rivoltarono contro Atene, venendo per\u00f2 duramente sconfitte. Il destino degli abitanti ribelli della citt\u00e0 fu oggetto di un acceso dibattito in Attica riportato dallo storico Tucidide nel suo saggio \"Guerra del Peloponneso\".\nNel 344 a.C. vi soggiorn\u00f2 Aristotele, che qui fond\u00f2 una scuola aderente ai canoni platonici, a cui si deve una descrizione della costituzione della citt\u00e0 di cui sono pervenuti pochi frammenti. Ad essi si accostano alcuni frammenti attribuiti allo storico Ellanico."}
{"id": "88792", "revid": "1444886", "url": "https://it.wikipedia.org/wiki?curid=88792", "title": "Retroazione", "text": "In fisica e automazione e fondamenti di elettronica, la retroazione o retroregolazione (feedback in inglese, ma usato spesso anche in italiano) \u00e8 la capacit\u00e0 di un sistema dinamico di tenere conto dei risultati del sistema per modificare le caratteristiche del sistema stesso.\nApplicazioni pratiche sono il termostato dal 1620, il rotore per la regolazione automatica dei mulini a vento dal 1745, il galleggiante delle cisterne domestiche dal 1746, il regolatore centrifugo di James Watt dal 1789, oggi ad esempio i microprocessori nelle automobili e nei motori a reazione.\nDescrizione.\nIn un controllo in retroazione il valore della variabile in uscita dal sistema viene letto dal controllore che agisce modificando l'ingresso del sistema.\nQuesta caratteristica differenzia i sistemi retroazionati (ad \"anello\") dai sistemi non retroazionati (ad anello aperto), in cui cio\u00e8 la funzione di retroazione \u00e8 nulla (e non \"unitaria\").\nPer i sistemi in retroazione esistono tre funzioni di trasferimento d'interesse per lo studio: la funzione \"ad anello aperto\" \u00e8 quindi quella del sistema controllato formula_1, in cui \u00e8 presente la costante moltiplicativa manipolabile in sede di progettazione detta \"guadagno d'anello\" ed indicata con \"k\"; quella \"d'anello\" \u00e8 quella del sistema in serie chiuso controllore-controllato (considerata sia nel luogo delle radici che dal criterio di Nyquist) che si ottiene facendo coincidere l'uscita con l'ingresso formula_2 o moltiplicando quella ad anello aperto per quella caratteristica del controllore stesso (formula_3); infine la funzione equivalente totale (del sistema diretto equivalente a quello retroazionato in esame, cio\u00e8 che abbia stesso ingresso e stessa uscita), detta anche \"ad anello chiuso\" \u00e8:\nformula_4\na seconda che la retroazione sia positiva (meno) o negativa (pi\u00f9), ovvero che nel primo nodo il segnale del controllore si sommi o sottragga al segnale in ingresso.\nNei sistemi di controllo ad anello aperto il valore della variabile manipolabile viene determinato dentro il nostro sistema sfruttando modelli matematici; tali sistemi vengono chiamati predittivi perch\u00e9 non viene effettuata nessuna verifica sul valore.\nNei sistemi di controllo retroazionati invece il valore viene determinato e corretto in base alla misura della variabile controllata e alla verifica della sua rispondenza; per questo motivo i sistemi retroazionati vengono anche chiamati \"esplorativi\".\nAd esempio, un sistema di puntamento ad anello aperto calcola a priori le coordinate dell'obiettivo, quindi sia la direzione che l'alzata, calcola gli effetti del vento o di altri agenti esterni e poi incomincia a sparare. Il fatto che l'obiettivo sia stato centrato o meno non influisce sul puntamento dei colpi successivi. In un sistema retroazionato invece, dopo che \u00e8 stato sparato il primo colpo si valuta la distanza dell'obiettivo e in base a questa vengono modificate le impostazioni dell'arma. Il secondo sistema \u00e8 quindi molto pi\u00f9 efficiente del primo.\nLa teoria dei sistemi retroazionati \u00e8 utilizzata in molti campi delle scienze pure, delle scienze applicate (tra cui i controlli automatici) e della biologia. In quest'ultimo campo \u00e8 interessante l'applicazione della retroazione allo studio dell'ecosistema planetario nota come ipotesi Gaia.\nIl concetto \u00e8 stato introdotto dal matematico americano Norbert Wiener negli anni quaranta.\nRetroazione positiva.\nSi parla di \"retroazione positiva\" quando i risultati del sistema vanno ad amplificare il funzionamento del sistema stesso, che di conseguenza produrr\u00e0 risultati maggiori che amplificheranno ulteriormente il funzionamento del sistema. I sistemi con retroazione positiva sono facilmente (ma non sempre) instabili e tipicamente portano il sistema a divergere.\nRetroazione negativa o controreazione.\nSi parla di \"retroazione negativa\" (o \"controreazione\") quando i risultati del sistema vanno a smorzare il funzionamento del sistema stesso stabilizzandolo. I sistemi con retroazione negativa sono in genere stabili e tipicamente portano il sistema a convergere.\n\u00c8 il sistema con il quale ogni amplificatore audio, sia di segnale che di potenza, stabilizza autonomamente il proprio guadagno, ovvero la funzione di trasferimento dell'amplificatore stesso, sia in termini di guadagno che di risposta in frequenza. \u00c8 una funzione automatica, del tutto trasparente all'utente.\nIl sistema di puntamento spiegato sopra \u00e8 un sistema a retroazione negativa: il risultato del tiro viene usato per stabilizzare il sistema sull'obiettivo. Ogni tiro pu\u00f2 essere utilizzato per puntare meglio l'arma e arrivare pi\u00f9 vicino al bersaglio.\nRitardi nell'anello di retroazione.\nIl tempo che trascorre tra il momento in cui si ha l'effetto e il momento in cui tale effetto viene preso in considerazione per modificare il sistema viene definito \"ritardo nell'anello di retroazione\". Quando questo ritardo \u00e8 elevato, si possono avere problemi di stabilit\u00e0 anche nei sistemi con retroazione negativa che spesso danno vita a fenomeni oscillatori.\nSi consideri come esempio il sistema costituito da una persona che si fa la doccia, il miscelatore e il tubo che porta l'acqua dal miscelatore al soffione della doccia. Se la persona che si fa la doccia sente freddo gira il miscelatore verso l'acqua calda, ma a causa della lunghezza del tubo l'effetto dell'azione non viene percepito immediatamente dalla persona che, sentendo ancora freddo, girer\u00e0 ulteriormente il miscelatore verso il caldo. A questo punto, per\u00f2, l'acqua potrebbe divenire troppo calda, perci\u00f2 la persona girer\u00e0 il miscelatore verso il freddo fino a che l'acqua non sar\u00e0 sufficientemente fredda ma, a causa del ritardo, anche in questo caso l'azione sar\u00e0 eccessiva, portando ad avere l'acqua troppo fredda. In questo caso siamo in presenza di un sistema stabile (in quanto la temperatura dell'acqua si mantiene sempre entro un certo intervallo di temperatura), ma l'andamento non \u00e8 convergente verso l'obiettivo, bens\u00ec oscillatorio. L'oscillazione non si verificherebbe se la persona regolasse il miscelatore pi\u00f9 lentamente del tempo che impiega l'acqua a percorrere il tubo: se prima di ogni spostamento infinitesimale del miscelatore attendesse l'effetto dello spostamento precedente, non rischierebbe di ricevere acqua caldissima o freddissima.\nStabilit\u00e0 nel transitorio.\nAltrettanto importante \u00e8 lo studio della stabilit\u00e0 di un sistema di controllo retroazionato durante il periodo transitorio: \u00e8 infatti possibile che il sistema sia stabile a regime, ma non lo sia nell'intervallo di tempo tra l'innesco del controllo da parte del controllore e la situazione (\"output\") a regime (transitorio), ovvero presenti anche qui andamenti oscillanti prima di stabilizzarsi, cosa che \u00e8 del tutto indesiderata in taluni sistemi di controllo come i sistemi di asservimento (ad esempio il servosterzo) in cui l'uscita deve seguire fedelmente l'ingresso anche nel transitorio. A tal fine, risulta utile la progettazione di reti compensatrici o correttrici dell'errore, tramite nozioni e strumenti propri della teoria del controllo (quali ad esempio diagrammi di Bode, diagrammi di Nyquist, margine di fase e di guadagno).\nRetroazione e clima.\nIl sistema climatico presenta numerosi esempi di fenomeni retroattivi: quando una tendenza al riscaldamento provoca effetti che inducono ulteriore riscaldamento si parla di \"retroazione positiva\", quando invece gli effetti producono raffreddamento si parla di \"retroazione negativa\". La principale retroazione positiva nel sistema climatico comprende il vapore acqueo, mentre la principale retroazione negativa \u00e8 costituita dall'effetto della temperatura sull'emissione di radiazione infrarossa: all'aumentare della temperatura di un corpo, la radiazione emessa aumenta in proporzione alla quarta potenza della sua temperatura assoluta (legge di Stefan-Boltzmann). Questo effetto fornisce una potente retroazione negativa che tende a stabilizzare il sistema climatico nel tempo.\nUno degli effetti a retroazione positiva \u00e8 invece in relazione con l'evaporazione dell'acqua. Se l'atmosfera \u00e8 riscaldata, la pressione di saturazione del vapore aumenta e con essa aumenta la quantit\u00e0 di vapore acqueo nell'atmosfera. Poich\u00e9 esso \u00e8 il principale gas serra, il suo aumento rende l'atmosfera ancora pi\u00f9 calda, e di conseguenza una maggiore produzione di vapore acqueo. Questo processo \"a valanga\" continua finch\u00e9 un altro fattore interviene per interrompere la retroazione. Il risultato \u00e8 un effetto serra molto pi\u00f9 grande di quello dovuto alla sola CO2, anche se l'umidit\u00e0 relativa dell'aria rimane quasi costante.\nD'altra parte anche la fusione dei ghiacci sotto forma di calore latente di fusione sottratto all'atmosfera e la capacit\u00e0 degli oceani di fungere da serbatoi di calore sono da considerarsi anch'essi \"feedback\" negativi rilevanti del sistema climatico.\nGli effetti di retroazione dovuti alle nuvole sono attualmente campo di ricerca. Viste dal basso, le nuvole emettono radiazione infrarossa verso la superficie, esercitando un effetto di riscaldamento; vista dall'alto, le nuvole riflettono la luce solare ed emettono radiazione verso lo spazio, con effetto opposto. La combinazione di questi effetti comporta un raffreddamento o un riscaldamento netto a seconda del tipo e dell'altezza delle nuvole. Queste caratteristiche sono difficili da includere nei modelli climatici, in parte a causa della piccola estensione delle stesse nei modelli simulativi e costituiscono le parametrizzazioni del modello. Un esempio in questo campo \u00e8 l'ipotesi Iris, formulata nel 2001 dallo scienziato Richard Lindzen.\nUn effetto pi\u00f9 sottile \u00e8 costituito dai cambiamenti nel gradiente adiabatico mentre l'atmosfera si scalda. La temperatura atmosferica diminuisce con l'aumentare dell'altezza nella troposfera. Poich\u00e9 l'emissione di radiazione infrarossa \u00e8 legata alla quarta potenza del valore della temperatura, la radiazione emessa dall'atmosfera superiore \u00e8 minore rispetto a quella emessa dall'atmosfera inferiore. La maggior parte della radiazione emessa dall'atmosfera superiore viene irradiata verso lo spazio mentre quella dell'atmosfera inferiore viene riassorbita dalla superficie o dall'atmosfera. Quindi, l'intensit\u00e0 dell'effetto serra dipende da quanto la temperatura decresce con l'altezza: se essa \u00e8 superiore, l'effetto serra sar\u00e0 pi\u00f9 intenso, mentre se \u00e8 inferiore l'effetto sar\u00e0 pi\u00f9 debole. Queste misurazioni sono molto sensibili agli errori, rendendo difficile stabilire se i modelli climatici siano o meno aderenti alle osservazioni sperimentali.\nUn altro importante processo a retroazione \u00e8 costituito dall'albedo del ghiaccio: quando la temperatura globale aumenta, i ghiacci polari fondono ad un tasso superiore. Sia la superficie emersa che le acque riflettono meno la luce solare rispetto al ghiaccio, quindi l'assorbono maggiormente. Per questo motivo aumenta il riscaldamento globale, che incrementa la fusione dei ghiacci e continua il processo.\nAnche l'aumento/diminuzione della copertura vegetale e pi\u00f9 in generale la modificazione dei suoli influirebbero sull'albedo planetario quindi come \"feedback\" sul sistema climatico.\nIl riscaldamento \u00e8 anche un fattore scatenante per il rilascio di metano da varie sorgenti presenti sia sulla terra che sui fondali oceanici. Il disgelo del \"permafrost\", come quello presente nelle torbiere ghiacciate in Siberia crea una retroazione positiva a causa del rilascio di anidride carbonica (CO2) e metano (CH4). \nAnalogamente, l'aumento della temperatura degli oceani, pu\u00f2 rilasciare metano dai depositi di idrati di metano e clatrati di metano presenti nelle profondit\u00e0 in base all'ipotesi dei clatrati. Questi fenomeni sono attualmente oggetto di intense ricerche.\nCon il riscaldamento degli oceani si prevede inoltre un \"feedback\" positivo sulla concentrazione di CO2 in atmosfera a causa della diminuzione della capacit\u00e0 di assorbimento diretto per solubilit\u00e0 ed anche da parte degli ecosistemi oceanici. Infatti il livello mesopelagico (situato ad una profondit\u00e0 compresa tra 200\u00a0m e 1000\u00a0m) subisce una riduzione delle quantit\u00e0 di nutrienti che limitano la crescita delle diatomee in favore dello sviluppo del fitoplancton. Quest'ultimo \u00e8 una pompa biologica del carbonio meno potente rispetto alle diatomee.\nInfine un altro \"feedback\" climatico molto discusso \u00e8 quello delle correnti oceaniche: lo scioglimento dei ghiacci polari dovuto al riscaldamento globale porterebbe ad una alterazione della circolazione termoalina e a una conseguente alterazione del cosiddetto Nastro Trasportatore Oceanico, in particolare del ramo superficiale nord-atlantico ovvero la Corrente del Golfo, con effetto di raffreddamento sull'emisfero settentrionale, in particolare sul continente europeo, contrastando, annullando o addirittura invertendo il \"trend\" al riscaldamento degli ultimi decenni."}
{"id": "88793", "revid": "104458", "url": "https://it.wikipedia.org/wiki?curid=88793", "title": "Thusis", "text": "Thusis (toponimo tedesco; in romancio \"Tusaun\"; in italiano \"Tosana\" , desueti) \u00e8 un comune svizzero di 3 025 abitanti del Canton Grigioni, nella regione Viamala della quale \u00e8 capoluogo.\nGeografia fisica.\nThusis \u00e8 situato nello Heinzenberg, alla sinistra del Reno Posteriore (\"Hinterrhein\"); dista 26\u00a0km da Coira, 47\u00a0km da Davos, 62\u00a0km da Sankt Moritz e 92\u00a0km da Bellinzona.\nStoria.\nThusis \u00e8 menzionata per la prima volta nel 1156 con il nome di \"Tosana\".\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica (linee dell'Albula e Landquart-Coira-Thusis) e dalle uscite autostradali di Thusis nord e Thusis sud, sulla A13/E43."}
{"id": "88795", "revid": "110157", "url": "https://it.wikipedia.org/wiki?curid=88795", "title": "Urmein", "text": "Urmein (toponimo tedesco; in romancio \"Urmagn\"; ) \u00e8 un comune svizzero di 141 abitanti del Canton Grigioni, nella regione Viamala.\nGeografia fisica.\nUrmein \u00e8 situato nello Heinzenberg, alla sinistra del Reno Posteriore (\"Hinterrhein\"); dista 34\u00a0km da Coira-\nInfrastrutture e trasporti.\nUrmein dista 8\u00a0km dalla stazione ferroviaria di Thusis e e 8\u00a0km dall'uscita autostradale di Thusis sud, sulla A13/E43."}
{"id": "88796", "revid": "767487", "url": "https://it.wikipedia.org/wiki?curid=88796", "title": "La Pantera Rosa sfida l'ispettore Clouseau", "text": "La Pantera Rosa sfida l'ispettore Clouseau (\"The Pink Panther Strikes Again\") \u00e8 un film commedia del 1976 diretto da Blake Edwards ed interpretato da Peter Sellers per la serie cinematografica dedicata alla Pantera Rosa.\nTrama.\nIn un ospedale psichiatrico, l'ex ispettore capo Charles Dreyfus \u00e8 in gran parte guarito dalla follia omicida che lo ha visto tentare ripetutamente di uccidere la sua spina nel fianco, l'ispettore Jacques Clouseau. Sta per essere rilasciato ma Clouseau, che ora \u00e8 l'ispettore capo ed \u00e8 arrivato per parlare per conto di Dreyfus, viene a trovarlo e la sua goffaggine e la sua propensione agli incidenti fanno impazzire Dreyfus di nuovo.\nPoco dopo, Dreyfus fugge dal manicomio con l'intento di uccidere Clouseau. Il suo primo tentativo consiste nel piazzare una bomba sotto l'appartamento di Clouseau mentre questi duella in modo distruttivo con il suo servitore Cato, che ha l'ordine di tenere Clouseau all'erta attaccandolo casualmente; la bomba distrugge l'appartamento mentre Clouseau resta illeso, perch\u00e9 \u00e8 stato distratto da un costume gonfiabile e da una telefonata, mentre Cato finisce in ospedale. Usando la sua conoscenza della malavita, Dreyfus libera dalla prigione Anthony Tournier, un rapinatore di banche che Clouseau aveva recentemente arrestato. Altri criminali che odiano Clouseau si radunano sotto la sua bandiera. Il suo prossimo passo \u00e8 rapire il fisico nucleare Professor Hugo Fassbender e la di lui figlia Margo, costringendo il professore a costruire un'\"arma del giorno del giudizio\" in cambio della libert\u00e0 di sua figlia. Poich\u00e9 Fassbender teme per la vita di sua figlia, accetta.\nClouseau si reca in Inghilterra per indagare sulla scomparsa di Fassbender, con risultati tipicamente caotici, come scoprono dolorosamente il direttore della sezione di Scotland Yard Alec Drummond e il sovrintendente Quinlan. Nel frattempo Dreyfus si fa trasmette in mondovisione per annunciare il suo ultimatum: o gli verr\u00e0 consegnato Clouseau, o distrugger\u00e0 l'umanit\u00e0. Per convincere e ricattare i leader del mondo, disintegra col raggio della morte il quartier generale delle Nazioni Unite a New York davanti agli occhi increduli del mondo, incluso il Presidente degli Stati Uniti.\nCostrette a prendere sul serio la minaccia di Dreyfus, diverse nazioni inviano assassini all'Oktoberfest in Germania per uccidere Clouseau. Molte nazioni, tuttavia, ordinano ai loro assassini di uccidere altri assassini, se necessario, per ottenere il favore di Dreyfus e possibilmente entrare in possesso dell'arma finale. Tutto ci\u00f2, combinato con la tipica maldestria di Clouseau, consente all'ispettore francese di eludere ogni tentativo di assassinio proprio mentre sta per accadere, in modo che gli assassini si uccidano a vicenda. Gli unici sopravvissuti sono un egiziano e un agente segreto dell'Unione Sovietica. L'assassino egiziano, intrufolandosi nella stanza d'albergo di Clouseau, spara a un uomo che crede essere Clouseau (che in realt\u00e0 \u00e8 Tournier, che si era incaricato di uccidere Clouseau). L'agente russo, Olga Bariosova, che si \u00e8 intrufolata anche lei nella stanza di Clouseau, seduce l'egiziano, scambiandolo per Clouseau. La sua sessualit\u00e0 appassionata la convince a non assassinarlo; quando il vero Clouseau fa la sua apparizione, \u00e8 sorpreso di scoprire una bella donna nel suo letto che lo confonde ulteriormente dichiarando la sua eterna passione per lui e trovando un uomo morto nella sua vasca da bagno. Un tatuaggio su Tournier, combinato con la conoscenza sprezzantemente rivelata di Olga, rivela a Clouseau la posizione di Dreyfus in un castello in Baviera in Germania.\nDreyfus \u00e8 euforico per l'apparente scomparsa di Clouseau, ma la sua gioia \u00e8 inacidita da un brutto e repentino mal di denti. Clouseau, che \u00e8 arrivato nel villaggio vicino al castello e ha tentato senza successo di entrarvi, ostacolato ogni volta da un ponte levatoio che sembra beffarlo, alla fine riesce ad infiltrarsi nel nascondiglio di Dreyfus travestito da dentista: intossica Dreyfus con protossido di azoto e gli strappa uno dei denti sani. Rendendosi conto dell'inganno e ridendo istericamente, Dreyfus ordina di uccidere Clouseau, ma questi scappa.\nInfuriato, Dreyfus intende vendicarsi del mondo distruggendo l'Inghilterra; mentre si prepara a questo, Clouseau, che \u00e8 stato gettato nel cortile del castello, viene letteralmente catapultato sulla macchina del giorno del giudizio di Dreyfus. Il peso di Clouseau reindirizza il disintegratore in modo che il raggio colpisca Dreyfus (facendo scomparire i suoi piedi) e il castello stesso. Mentre gli scagnozzi di Dreyfus, Fassbender, e sua figlia, e alla fine lo stesso Clouseau scappano dal castello in dissoluzione (Clouseau \u00e8 quasi ostacolato dal ponte levatoio), lo stesso Dreyfus suona \"Tiptoe Through the Tulips\" sull'organo a canne del castello, ridendo follemente e gradualmente disintegrandosi. Il castello poi scompare del tutto, portando con s\u00e9 Dreyfus e distruggendolo una volta per tutte (o almeno cos\u00ec sembra).\nTornato a Parigi, Clouseau si riunisce con Olga, che ha dato la serata libera a Cato e intende completare la sua seduzione di Clouseau. Questa \u00e8 interrotta prima dall'apparente incapacit\u00e0 di Clouseau di togliersi i vestiti senza lottare, e poi da Cato, che sceglie questa volta di seguire ancora una volta i suoi ordini e attaccare Clouseau e Olga. La conseguente lotta termina quando tutti e tre vengono scagliati nella Senna da un letto reclinabile.\nProduzione.\n\"La Pantera Rosa sfida l'ispettore Clouseau\" fu messo in produzione d'urgenza grazie al successo di \"La Pantera Rosa colpisce ancora\". Blake Edwards aveva gi\u00e0 adattato una delle due sceneggiature che lui e Frank Waldman avevano scritto per il progetto di una serie televisiva della \"Pantera Rosa\", e quindi adatt\u00f2 la seconda per il canovaccio del nuovo film. Come risultato, fu l'unico capitolo della serie de \"La Pantera Rosa\" ad avere una trama (Dreyfus al manicomio) che segue esplicitamente quella del film precedente. Stranamente, la trama non ha nulla a che fare con il famoso \"diamante Pantera Rosa\" dei film precedenti, ma sembra pi\u00f9 una parodia dei film di James Bond.\nLa lavorazione del film ebbe luogo tra il dicembre 1975 e il settembre 1976, con le riprese principali che si svolsero tra febbraio e giugno 1976. Il rapporto teso tra Sellers e Blake Edwards si deterior\u00f2 ulteriormente durante la produzione di \"La Pantera Rosa sfida l'ispettore Clouseau\". Sellers era malato sia mentalmente che fisicamente; Edwards in seguito comment\u00f2 lo stato mentale dell'attore durante la produzione del film: \u00abSe sei andato in un manicomio e hai descritto il primo malato che hai visto, ecco cosa era diventato Peter. Era certificabile\u00bb.\nIl montaggio originale del film durava circa 180 minuti, ma fu drasticamente ridotto a 103 minuti per la versione presentata nelle sale. Edwards aveva originariamente concepito il film come un inseguimento epico e buffo, simile al precedente \"La grande corsa\", ma la United Artists pose il veto a questa versione lunga e il film venne ridotto a una lunghezza pi\u00f9 convenzionale. Alcune delle scene tagliate furono successivamente utilizzate in \"Sulle orme della Pantera Rosa\". Come il predecessore e il successivo sequel, il film fu un successo al botteghino.\nRichard Williams supervision\u00f2 le sequenze animate dei titoli di testa e coda per la seconda ed ultima volta; gli animatori originali della serie, lo studio DePatie-Freleng Enterprises, sarebbero tornati nel film successivo.\nNel 1977 Ren\u00e9 Goscinny, creatore di \"Asterix\", cerc\u00f2 di fare causa a Blake Edwards per plagio, dopo aver notato forti somiglianze tra la trama di \"La Pantera Rosa sfida l'ispettore Clouseau\" e un copione intitolato \"Le Ma\u00eetre du Monde\" che lui aveva spedito a Peter Sellers nel 1975.\nA causa delle precarie condizioni di salute di Peter Sellers, ove possibile, l'attore venne spesso sostituito dalla sua controfigura Joe Dunne nelle gag pi\u00f9 fisiche della commedia.\nLe scene con Harvey Korman nel ruolo di Auguste Palles e Marne Maitland come vice commissario Lasorde furono tagliate dal film ma recuperate in seguito in \"Sulle orme della Pantera Rosa\" (1982). Graham Stark, amico di lunga data di Sellers, avrebbe assunto i panni di Palles nel film successivo, \"La vendetta della Pantera Rosa\" (1978).\nOmar Sharif prese parte al film, non accreditato, nel ruolo di un assassino egiziano.\nDistribuzione.\nNella distribuzione italiana \u00e8 stato scelto di assegnare al film il titolo \"La Pantera Rosa sfida l'ispettore Clouseau\", poich\u00e9 la traduzione letterale del titolo originale \"The Pink Panther Strikes Again\", \"La Pantera Rosa colpisce ancora\", era gi\u00e0 stato assegnato al precedente film della serie: \"The Return of the Pink Panther\"."}
{"id": "88798", "revid": "1573940", "url": "https://it.wikipedia.org/wiki?curid=88798", "title": "Moloch horridus", "text": "Moloch horridus , comunemente noto come diavolo spinoso, \u00e8 un piccolo rettile della famiglia Agamidae presente in gran parte dei deserti del continente australiano. \u00c8 l'unica specie nota del genere Moloch.\nDescrizione.\nIl corpo \u00e8 lungo circa 20\u00a0cm e pesa dai 35 ai 100 grammi, \u00e8 interamente coperto di spine e presenta un colore che va dal giallo al marrone al nero, a seconda dell'ambiente in cui si trova, fungendo da elemento mimetico.\nBiologia.\nNonostante l'aspetto, \u00e8 innocuo e non \u00e8 aggressivo.\nIl moloch mostra un particolare adattamento all'aridit\u00e0 del deserto, infatti la sua pelle \u00e8 solcata da minuscoli canalini in grado di recuperare le gocce di rugiada e di convogliarle fino alla bocca.\nSi tratta di un mirmecofago altamente specializzato. Pu\u00f2 ingerire 2500 insetti al giorno grazie alla sua lingua estroflessibile e appiccicosa. Caccia restando fermo.\nDepone fino a dieci uova tra settembre e gennaio, uova che si schiudono in circa tre o quattro mesi. Un moloch \u00e8 adulto all'et\u00e0 di circa tre anni e pu\u00f2 viverne fino a dieci."}
{"id": "88799", "revid": "110157", "url": "https://it.wikipedia.org/wiki?curid=88799", "title": "Zillis-Reischen", "text": "Zillis-Reischen \u00e8 un comune svizzero di 403 abitanti del Canton Grigioni, nella regione Viamala. \u00c8 stato istituito nel 1875 con la fusione dei comuni soppressi di Zillis (toponimo tedesco; in romancio \"Zir\u00e0n\"; in italiano \"Zirano\", desueto) e Reischen (toponimo tedesco; in romancio \"Reschen\"; )\nGeografia fisica.\nZillis-Reischen \u00e8 situato lungo la Viamala nella valle di Schams, alla destra del Reno Posteriore; dista 33\u00a0km da Coira e 84\u00a0km da Bellinzona. Il punto pi\u00f9 elevato del comune \u00e8 la cima del Piz Curv\u00e9r (2 972\u00a0m s.l.m.), sul confine con Andeer e Surses.\nInfrastrutture e trasporti.\nZillis-Reischen dista 9,5\u00a0km dalla stazione ferroviaria di Thusis ed \u00e8 servito dall'uscita autostradale di Zillis sulla A13/E43."}
{"id": "88802", "revid": "109037875", "url": "https://it.wikipedia.org/wiki?curid=88802", "title": "Mutten", "text": "Mutten (toponimo tedesco; in romancio \"Mut\"; ) \u00e8 una frazione del comune svizzero di Thusis, nel Canton Grigioni.\nGeografia fisica.\nMutten \u00e8 situato nella valle dell'Albula, sulla sponda sinistra; dista 34\u00a0km da Coira, 44\u00a0km da Davos e 59\u00a0km da Sankt Moritz. Il punto pi\u00f9 elevato del comune \u00e8 la cima del Muttner Horn (2 401\u00a0 m s.l.m.), sul confine con Zillis-Reischen.\nStoria.\nIl 1. gennaio 2018 il comune di Mutten venne soppresso e aggregato al comune di Thusis.\nInfrastrutture e trasporti.\nLe stazioni ferroviarie pi\u00f9 vicine sono quelle Tiefencastel e di Thusis della Ferrovia Retica, entrambe a 10\u00a0km. L'uscita autostradale di Thusis, sulla A13/E43, dista 9,5\u00a0km."}
{"id": "88803", "revid": "1226", "url": "https://it.wikipedia.org/wiki?curid=88803", "title": "Ferdinand Toennies", "text": ""}
{"id": "88804", "revid": "110157", "url": "https://it.wikipedia.org/wiki?curid=88804", "title": "Pignia", "text": "Pignia (toponimo romancio; in tedesco \"Pignieu\", desueto; in italiano \"Pignigo\", desueto) \u00e8 una frazione di 123 abitanti del comune svizzero di Andeer, nella regione Viamala (Canton Grigioni).\nGeografia fisica.\nPignia \u00e8 situato nella valle di Schams, alla destra del Reno Posteriore (o \"Hinterrhein\"). Dista 36\u00a0km da Coira e 81\u00a0km da Bellinzona\nIl punto pi\u00f9 elevato del territorio \u00e8 la cima del Piz Curv\u00e9r (2 972\u00a0m s.l.m.), sul confine con Zillis-Reischen e Surses.\nStoria.\nFino al 31 dicembre 2008 \u00e8 stato un comune autonomo che si estendeva per 13,41\u00a0km\u00b2; il 1\u00ba gennaio 2009 \u00e8 stato accorpato al comune di Andeer assieme all'altro comune soppresso di Clugin.\nInfrastrutture e trasporti.\nLa stazione ferroviaria pi\u00f9 vicina \u00e8 a Thusis, a 12\u00a0km, mentre l'uscita autostradale di Andeer, sulla A13/E43, dista 2,5\u00a0km."}
{"id": "88805", "revid": "38120", "url": "https://it.wikipedia.org/wiki?curid=88805", "title": "Ernest Burgess", "text": "Biografia.\nDopo aver insegnato in varie universit\u00e0 statunitensi del Middle West, nel 1927 divenne docente di sociologia a Chicago, dove raccolse intorno a s\u00e9 e a Robert Park la cosiddetta Scuola di Chicago.\nBurgess partecip\u00f2 intensamente ad attivit\u00e0 collegate con la vita accademica e con la ricerca sociale, fornendo in particolare un valido contributo allo studio dei fenomeni urbani.\nNell'opera \"La citt\u00e0\", elabor\u00f2 un modello di struttura della citt\u00e0 racchiuso in zone concentriche, comprendente il distretto centrale riservato agli affari, la zona transizionale (industriale), la zona abitativa dei lavoratori, la zona residenziale, la zona suburbana.\nEspresse l'opinione che le citt\u00e0 fossero un qualcosa che l'esperienza cambia ed evolve, in base ai criteri e alle regole darwiniane."}
{"id": "88806", "revid": "1226", "url": "https://it.wikipedia.org/wiki?curid=88806", "title": "Ernest Watson Burgess", "text": ""}
{"id": "88810", "revid": "110157", "url": "https://it.wikipedia.org/wiki?curid=88810", "title": "Salouf", "text": "Salouf (toponimo romancio; in tedesco \"Salux\", desueto, ufficiale fino al 1943, \"Salugo\" , desueti) \u00e8 una frazione di 216 abitanti del comune svizzero di Surses, nella regione Albula (Canton Grigioni).\nGeografia fisica.\nSalouf \u00e8 situato nella Val Sursette, sulla sponda sinistra del torrente Giulia. Dista 36\u00a0km da Coira e 44\u00a0km da Sankt Moritz. Il punto pi\u00f9 elevato del territorio \u00e8 la cima del Piz Curv\u00e9r (2\u00a0972\u00a0m\u00a0s.l.m.), che segna il confine con Andeer e Zillis-Reischen. Nei pressi di Salouf si trova la diga di Burvagn.\nStoria.\nFino al 31 dicembre 2015 \u00e8 stato un comune autonomo che si estendeva per 31,49\u00a0km\u00b2 e che comprendeva anche le frazioni di Del e Mulegn; il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Riom-Parsonz, Savognin, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSalouf \u00e8 una localit\u00e0 turistica collegata alla vicina stazione sciistica di Savognin.\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 7,5\u00a0km, mentre l'uscita autostradale di Thusis, sulla A13/E43, dista 23\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "88811", "revid": "1783371", "url": "https://it.wikipedia.org/wiki?curid=88811", "title": "Roderick McKenzie", "text": "\u00c8 stato una delle personalit\u00e0 di spicco della sociologia urbana della cosiddetta Scuola di Chicago.\nFu professore e capo del dipartimento di Sociologia presso l'Universit\u00e0 del Michigan, operando principalmente nel campo della sociologia urbana e rurale. Nel 1929 fece parte della \"Research Commission on Urban Problems\", istituita dal presidente Herbert Hoover."}
{"id": "88812", "revid": "287204", "url": "https://it.wikipedia.org/wiki?curid=88812", "title": "Antonio Piras", "text": "Biografia.\nLaureato in giurisprudenza, lavora a Modena. Appassionato di narrativa fantastica, filosofie orientali ed esoterismo, ha ideato e condotto in studio, per \"Radio Luna\", un programma di fantascienza e fantasy, \"Frammenti dall'Archivio di Pok\". \u00c8 stato pi\u00f9 volte finalista o sul podio di numerosi premi letterari, tra cui il Tolkien, il Courmayeur, l'Alien, il Lovecraft, il Robot e il Italiacento. Nel 1994 \u00e8 stato vincitore del Premio Alien con il racconto \"Status judicandi\" e nel 2004 del Premio Robot con il racconto \"L'enigma del coniglio\".\nSue storie sono comparse in varie antologie: \"Le armi e gli amori\" (Solfanelli), \"Le ali della fantasia/6\" (Solfanelli), \"Realt\u00e0 virtuali\" (Keltia), \"Terzo millennio\" (I Libri di Avvenimenti), \"Strani giorni\" (Urania Millemondi, Mondadori), \"I mondi di Delos\" (Garden), \"Sette anni alieni\" (Solid), \"Sette anni oscuri\" (Solid), \"Il ritorno di Conan d'Ausonia\" (Yorick), \"Sguardi oscuri\" (DelosBooks), \"Robot\" (DelosBooks), \"Writers Magazine Italia\" (DelosBooks), Canti d'abisso(Origami Edizioni). Altri racconti e saggi sono stati pubblicati da riviste cartacee (\"L'Eternauta, Terzo Millennio, Shining\") e da riviste on line (\"Delos\", \"Horror Magazine\", \"FantasyMagazine\", \"Continuum\", \"Parole di Carta\"). La sua raccolta \"Sette ossi di rana\" (Il Cerchio) \u00e8 stata finalista al Premio Italia del 1997. \u00c8 uscito nella collana Fantascienza.com della DelosBooks, il suo primo romanzo, \"Triguna\", che \u00e8 stato finalista al Premio Italia 2004. Suoi scritti sono leggibili, in estratto o in versione integrale, anche nel sito semi interattivo \"Tarots\". Ha collaborato con il Portale FantasyMagazine per il quale \u00e8 stato responsabile della selezione narrativa e ha curato la rubrica di esoterismo, simbolismo e miti \"L'Iside svelata\"."}
{"id": "88813", "revid": "104458", "url": "https://it.wikipedia.org/wiki?curid=88813", "title": "Sils im Domleschg", "text": "Sils im Domleschg (toponimo tedesco; in romancio \"Seglias\"; ) \u00e8 un comune svizzero di 927 abitanti del Canton Grigioni, nella regione Viamala.\nGeografia fisica.\nSils im Domleschg \u00e8 situato nella Domigliasca, alla destra del Reno Posteriore (\"Hinterrhein\") presso la confluenza con l'Albula; dista 28\u00a0km da Coira.\nInfrastrutture e trasporti.\nSils im Domleschg dista 2\u00a0km dalla stazione ferroviaria di Thusis della Ferrovia Retica (linea Landquart-Coira-Thusis) e 2\u00a0km dall'uscita autostradale di Thusis sud, sulla A13/E43."}
{"id": "88814", "revid": "125452942", "url": "https://it.wikipedia.org/wiki?curid=88814", "title": "Fumata nera e fumata bianca", "text": " \nLa fumata nera e la fumata bianca sono due segnali di fumo adoperati dai cardinali riuniti in Conclave per comunicare l'esito degli scrutini per l'elezione del nuovo papa, servendosi della combustione prodotta per mezzo di una stufa installata nella Cappella Sistina. Esiste anche un terzo evento, la fumata gialla, che \u00e8 utile solamente per verificare il regolare funzionamento della stufa.\nStoria.\nLa tradizione risale al 1800, quando il popolo romano si adunava dinnanzi al Quirinale per assistere alla fumata, che veniva prodotta bruciando le schede elettorali dei cardinali. Dunque, a differenza di oggi, la fumata indicava la mancata elezione del pontefice, mentre l'assenza di una fumata indicava la riuscita elezione.\nAnche nel conclave del 1903 non vi era distinzione di colore della fumata (anche detta sfumata), che veniva prodotta bruciando le schede dei cardinali elettori miste a paglia in una stufa posta nella Sala Regia. Il fumo per elezioni non riuscite era bianco o nerastro, mentre il mattino dell'elezione di Pio XI non vi fu alcuna fumata. Il primo uso di fumo bianco per segnare un'elezione riuscita e di fumo nero per un'elezione fallita risale al conclave del 1914.\nFunzionamento.\nNonostante tutti gli accorgimenti, molto spesso le fumate hanno avuto colorazione non chiara o non sono state comprese. Ad esempio, nel caso dell'elezione di Giovanni Paolo I regn\u00f2 per molto tempo l'incertezza sul colore del fumo fuoriuscito dal comignolo della Cappella Sistina. Nel Conclave del 1958, che elesse il pontefice Giovanni XXIII, addirittura, l'incertezza sul colore delle prime fumate divent\u00f2 uno degli elementi a sostegno di una teoria complottista secondo cui, in realt\u00e0, ad essere eletto sarebbe stato il cardinale genovese Giuseppe Siri, che sarebbe poi stato costretto a rinunciare alla nomina; anche nel Conclave del 2005, che ha portato all'elezione di Benedetto XVI, ci sono stati non pochi equivoci sull'interpretazione dei segnali. Questo ha portato all'introduzione di una nuova consuetudine, quella accompagnare l'avvenuta elezione con il suono delle campane a distesa della Basilica di San Pietro in Vaticano. Oltre al suono delle campane a festa, dal 2005 alla tradizionale stufa se ne \u00e8 aggiunta una seconda, destinata a contenere fumogeni artificiali che migliorino la visibilit\u00e0 dell'emissione di fumi. Nel Conclave del 2013, ad oggi l'ultimo, grazie agli innovativi accorgimenti, le fumate si sono manifestate ben visibili e abbondanti.\nAspetti tecnici.\nPer l'ottenimento di fumate nere, il fumogeno \u00e8 costituito da perclorato di potassio, antracene e zolfo; per la fumata bianca, da clorato di potassio, lattosio e colofonia.\nLa stufa attualmente utilizzata per bruciare i documenti e produrre le fumate \u00e8 la stessa dal 1939 e su di essa sono impresse, tramite punzonatura, le date di alcuni conclavi in cui essa ha prodotto la fumata bianca che ha annunciato il nuovo papa. Durante il conclave dell'agosto 1978, che avrebbe condotto all'elezione di papa Giovanni Paolo I, sembra che la conduttura della stufa avesse alcune crepe: un cardinale racconter\u00e0, in seguito, che dopo l'introduzione dei documenti da bruciare la Cappella Sistina si riemp\u00ec di fumo nero (non era infatti stato eletto ancora nessun cardinale in quello scrutinio)."}
{"id": "88815", "revid": "599013", "url": "https://it.wikipedia.org/wiki?curid=88815", "title": "Sils", "text": ""}
{"id": "88818", "revid": "767487", "url": "https://it.wikipedia.org/wiki?curid=88818", "title": "Louis Wirth", "text": "Fu professore nelle Universit\u00e0 di Chicago ed esponente della \"Scuola di Chicago\" di sociologia, collaborando con Robert Park ed Ernest Burgess.\nCompendia nei suoi saggi le conoscenze teoriche ed i risultati empirici delle ricerche fatte nel periodo classico della scuola di Chicago, in cui predominava l'interesse per le sub-culture etniche, insediate nelle aree naturali della citt\u00e0. Egli tent\u00f2 di arrivare ad una definizione sociologicamente significativa di citt\u00e0, che cercasse di mettere in luce quegli elementi dell'urbanesimo che lo caratterizzano come modo distintivo di vita.\nProcede isolando tre variabili fondamentali: dimensione dell'insediamento, densit\u00e0, eterogeneit\u00e0.\nIl punto centrale della sua analisi \u00e8, quindi, un modello urbano in cui i tre fattori individuati siano considerati variabili indipendenti e la personalit\u00e0 dell'abitante variabile dipendente.\n\u00c8 in Wirth che troviamo l'idea di un \"continuum\" tra urbano e rurale, dove le differenze esistenti tra i due insediamenti sono differenze di grado lungo questo \"continuum\". La differenza tra i due insediamenti deve essere pertanto determinata empiricamente."}
{"id": "88819", "revid": "713168", "url": "https://it.wikipedia.org/wiki?curid=88819", "title": "Stierva", "text": "Stierva (toponimo romancio; in tedesco \"St\u00fcrvis\", ufficiale fino al 1943, ) \u00e8 una frazione di 135 abitanti del comune svizzero di Albula, nella regione Albula (Canton Grigioni).\nGeografia fisica.\nStierva \u00e8 situata nella valle dell'Albula, sulla sponda sinistra. Dista 35\u00a0km da Coira, 40\u00a0km da Davos e 50\u00a0km da Sankt Moritz. Il punto pi\u00f9 elevato del territorio \u00e8 la cima del Curv\u00e9r Pintg da Taspegn (2\u00a0731\u00a0m\u00a0s.l.m.), sul confine con Zillis-Reischen e Surses.\nStoria.\nGi\u00e0 comune autonomo che si estendeva per 10,56\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di Alvaneu, Alvaschein, Brinzauls, Mon, Surava e Tiefencastel per formare il nuovo comune di Albula.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nFino al XIX secolo la lingua prevalente era il romancio, in seguito l'uso di questo idioma \u00e8 progressivamente diminuito\nInfrastrutture e trasporti.\nLa stazione ferroviaria pi\u00f9 vicine \u00e8 Tiefencastel della Ferrovia Retica, a 6,5\u00a0km. L'uscita autostradale di Thusis, sulla A13/E43, dista 19\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "88821", "revid": "767487", "url": "https://it.wikipedia.org/wiki?curid=88821", "title": "Alain Touraine", "text": "Tra i massimi esponenti della sociologia contemporanea, si \u00e8 occupato in particolare di ricerche nel campo della sociologia industriale e dell'analisi politica, di teoria dell'azione e dei movimenti sociali successivi a quello operaio.\n\u00c8 conosciuto per aver coniato il termine \"societ\u00e0 post-industriale\". Il suo lavoro \u00e8 basato sulla \"sociologia dell'azione\".\nBiografia.\nHa studiato all'\u00c9cole Normale Sup\u00e9rieure di Parigi, diventando docente \"agr\u00e9g\u00e9\" di storia (1950) ed \u00e8 stato \"Rockefeller Fellow\" nel 1952 e 1953 presso le Universit\u00e0 Harvard, Columbia e di Chicago, e fino al 1958 ricercatore presso il CNRS (\"Conseil National de la Recherche Scientifique\").\nNel 1956 fondava il \"Centro di ricerca di Sociologia del Lavoro\" all'Universit\u00e0 del Cile e, nel 1958, il \"Laboratorio di Sociologia Industriale\" a Parigi (dal 1970 \"Centre d'Etudes des Mouvements Sociaux\").\n\u00c8 stato direttore di ricerca all'\u00c9cole des Hautes \u00c9tudes en Sciences Sociales di Parigi.\n\u00c8 diventato professore presso la Facolt\u00e0 di Lettere dell'Universit\u00e0 di Parigi-Nanterre dal 1966 al 1969.\nFa parte di diversi istituti di ricerca e di accademie scientifiche. ."}
{"id": "88822", "revid": "287204", "url": "https://it.wikipedia.org/wiki?curid=88822", "title": "Francis Hirst", "text": "Fu direttore dell\"Economist\" dal 1907 al 1915 e si interess\u00f2 principalmente di storia economica.\nInfanzia.\nFu terzo di cinque figli (due maschi e tre femmine) di un prosperoso industriale della lana Alfred Hirst, divenuto cieco a 27 anni, e di sua moglie Mary Wrigley.\nDa entrambi i genitori, Hirst pot\u00e9 vantare antenati anticonformisti che si erano battuti per la Great Reform Bill e per l'abrogazione delle Corn Laws. Il nonno materno, Joseph Woodhead di Huddersfield, support\u00f2 Richard Cobden e John Bright nell'opposizione alla guerra di Crimea e vot\u00f2 per Cobden a Huddersfield in 1857. Il nonno paterno, Charles Hirst, ripeteva spesso al figlio Alfred, \u201csii sempre contro la guerra; nove volte su dieci avrai ragione, la decima non importa.\u201d\nDa bambino nei primi anni 1880, Frank Hirst incontr\u00f2 alcuni telai a mano ricordo degli anni di carestia sofferti durante la guerra contro Francia, quando il lavoro mancava e le tasse rendevano il grano cos\u00ec caro da rendere la fame uno spettro comune.\nGiovinezza.\nNel 1891 Hirst vinse una borsa di studio in studi classici al Wadham College di Oxford, dove inizi\u00f2 la carriera accademica. Successivamente fu eletto bibliotecario e presidente della Oxford Union. Nel 1899 vinse il Cobden Prize. Sebbene avesse provato a esercitare la libera professione di avvocato la scarsa clientela e la convinzione di non essere tagliato per il foro gli fecero scartare quella strada a favore del giornalismo e del lavoro di scrittore.\nNel 1903 spos\u00f2 Helena Cobden (dalla quale non ebbe figli), nipote di Cobden, in Heyshott dove alla fine risiettero nella vecchia casa di Cobden: Dunford House, Sussex, nel quale divenne presidente della Dunford House Association."}
{"id": "88826", "revid": "9", "url": "https://it.wikipedia.org/wiki?curid=88826", "title": "La pantera rosa sfida l'ispettore Clouseau", "text": ""}
{"id": "88828", "revid": "92723", "url": "https://it.wikipedia.org/wiki?curid=88828", "title": "Pluridigrafo", "text": "In matematica e in particolare in teoria dei grafi, per pluridigrafo si intende una struttura che pu\u00f2 considerarsi costituita da una famiglia di digrafi costruiti sopra un unico insieme di nodi.\nDefinizioni.\nFormalmente definiamo pluridigrafo una struttura relazionale della forma \ndove \"Q\" \u00e8 un insieme finito chiamato insieme dei nodi di \"P\", \"A\" \u00e8 un insieme finito chiamato alfabeto di \"P\" e formula_2 viene chiamata relazione di transizione di \"P\";\nqui con formula_3 abbiamo denotato il booleano di \"Q\", cio\u00e8 l'insieme delle parti di \"Q\", ovvero la collezione dei sottoinsiemi di \"Q\".\nGli elementi di \"A\" in genere sono oggetti semplici e vengono chiamate \"lettere\"; per il loro numero scriviamo \"n\" := |\"A\"|. A ciascuna \"a\" di tali lettere \u00e8 associata la relazione entro \"Q\" costituita dalle coppie di nodi per la quale scriviamo, utilizzando la notazione costruttiva delle relazioni \nSi osserva che ogni coppia formula_5 individua un digrafo: quindi ad ogni pluridigrafo \u00e8 associata una famiglia di digrafi. Questa associazione \u00e8 una corrispondenza biunivoca e ad ogni famiglia di digrafi sopra un dato insieme di nodi \"Q\" si associa un pluridigrafo.\nOsservazioni su termini e notazioni.\nSi deve osservare che il termine \"pluridigrafo\" non \u00e8 utilizzato molto comunemente ed ha varie alternative: sembra per\u00f2 opportuno per ragioni di chiarezza complessiva fare preciso riferimento a questo termine e ad altri presenti tra le Voci correlate; per le stesse ragioni risulta vantaggioso servirsi di notazioni come quelle introdotte nel paragrafo che segue.\nCome sinonimo di pluridigrafo si usa anche il termine di semiautoma nondeterministico (a stati finiti). Nel caso particolare nel quale tutte le relazioni associate agli elementi dell'alfabeto sono funzioni si parla di semiautoma deterministico. Questa specie di struttura relazionale \u00e8 basilare per le trattazioni formali degli automi.\nPlurigrafi e monoidi.\nConsiderando le \"n\":=|\"A\"| relazioni entro \"Q\" derivate dal pluridigrafo \"P\" e le loro composizioni si individua un semigruppo di relazioni; pi\u00f9 precisamente diciamo semigruppo associato al pluridigrafo \"P\" il sottogruppo generato dalle relazioni formula_6. Se si considera anche la relazione d'identit\u00e0 dell'insieme \"Q\" si ottiene un monoide, il monoide associato al pluridigrafo \"P\" che denotiamo con \"Mnd\"(P); questo evidentemente \u00e8 finito, in quanto \u00e8 contenuto nel monoide delle relazioni dell'insieme \"Q\" che denotiamo MndRel(Q), struttura che, posto formula_7, ha cardinalit\u00e0 formula_8.\nLa applicazione che ad ogni stringa su \"A\" associa una relazione entro \"Q\" \u00e8 un morfismo di \"A\"*, il monoide libero sull'alfabeto \"A\", nel monoide delle relazioni entro \"Q\". Indichiamo questa applicazione Mrph(\"P\"). Le classi di equivalenza dell'insieme delle stringhe \"A\"* corrispondenti alla funzione Mrph(\"P\") (v. equivalenza associata a una funzione) sono classi di congruenza per la operazione binaria di giustapposizione di stringhe (v. congruenza associata a un'operazione binaria). Questa congruenza della specie di struttura dei monoidi si dice congruenza di Myhill del pluridigrafo P e la denotiamo con \"Cngr\"(P).\nLe entit\u00e0 denotate \"Mnd\"(P), Mrph(P) e \"Cngr\"(P) consentono di avviare lo studio algebrico dei multidigrafi che \u00e8 alla base dello studio algebrico degli automi a stati finiti (v. Teoria di Krohn-Rhodes).\nIl collegamento fra multidigrafi e semigruppi si chiarisce ulteriormente \nosservando che ad un monoide finito (M,\u00b7) si pu\u00f2 associare il pluridigrafo (M,M,\u03c4) nel quale la relazione di transizione si riduce alla semplice funzione definita mediante il prodotto del monoide: "}
{"id": "88830", "revid": "767487", "url": "https://it.wikipedia.org/wiki?curid=88830", "title": "Grafo arricchito", "text": "In teoria dei grafi il termine grafo arricchito viene usato per indicare genericamente strutture relazionali che possono vedersi come arricchimenti delle strutture delle specie dei grafi non orientati e dei digrafi.\nCasistica.\nIn particolare si considerano le seguenti specie di strutture\nOsservazione sulla terminologia e sulle notazioni.\nQueste strutture vengono definite in modi diversi e chiamate con nomi diversi; sulle definizioni e sui termini non c'\u00e8 un vasto accordo. In effetti di queste strutture si possono dare molteplici varianti; inoltre molte di esse vengono introdotte come modelli di sistemi che rivestono interesse applicativo e che spesso sono studiati in ambienti poco interessati a visioni sistematiche della matematica discreta e della informatica teorica.\nNegli articoli sulla teoria dei grafi di questa enciclopedia si cerca di stabilire una terminologia che contribuisca a dare chiarezza complessiva al settore. Alcuni termini proposti compaiono nella casistica precedente.\nPer una chiarezza complessiva vengono inoltre usati alcuni simboli particolari per individuare specie di strutture, trasformazioni e morfismi di queste strutture. Essi verranno elencati in una pagina apposita."}
{"id": "88831", "revid": "9", "url": "https://it.wikipedia.org/wiki?curid=88831", "title": "GP del Canada", "text": ""}
{"id": "88832", "revid": "77358", "url": "https://it.wikipedia.org/wiki?curid=88832", "title": "GP del Belgio", "text": ""}
{"id": "88844", "revid": "1297", "url": "https://it.wikipedia.org/wiki?curid=88844", "title": "Stramonio comune", "text": ""}
{"id": "88846", "revid": "287204", "url": "https://it.wikipedia.org/wiki?curid=88846", "title": "Lucchetto (enigmistica)", "text": "Il lucchetto \u00e8 uno schema enigmistico della famiglia dei biscarti, che relaziona almeno tre parole e segue una formula del tipo \"XZ\" / \"ZY\" = \"XY\". Le parti \"Z\" delle prime due parole vengono scartate e dall'unione dei \"resti\" si ottiene una terza parola \"XY\". Pertanto gli scarti da effettuare avvengono, nel gioco, \"prima in coda poi in capo\". Il lucchetto pu\u00f2 essere multiplo, ossia consistere di pi\u00f9 di tre parti. In questo caso lo schema presenter\u00e0 tanti segmenti comuni quante sono le unioni di parole da realizzare in successione: ad esempio, un lucchetto doppio avr\u00e0 uno schema del tipo \"XZ\" / \"ZK\" / \"KY\" = \"XY\", nel quale per ovvi motivi la parola centrale \"ZK\" risulter\u00e0 scartata per intero.\nIl lucchetto riflesso \u00e8 un tipo particolare di lucchetto in cui le lettere delle parti \"Z\" delle prime due parole compaiono in ordine inverso, secondo lo schema: \"XZz\" / \"zZY\" = \"XY\".\nIl lucchetto \u00e8 relativamente recente, essendo stato teorizzato solo nel 1950 dall'enigmista Pietro Mercatanti (\"Carminetta\"). \u00c8 dunque, in realt\u00e0, la prima evoluzione della sciarada incatenata, che rappresenta il nodo di congiunzione fra la famiglia ottocentesca delle sciarade e quella novecentesca dei biscarti. Nella sciarada incatenata, infatti, avviene uno scarto solo, mentre l'altro segmento comune alle due parole viene riutilizzato per formare la terza, secondo una formula del tipo \"XZ\" / \"ZY\" = \"XZY\". Su un piano \"logico\", per\u00f2, il lucchetto deriva dal biscarto, che pure \u00e8 stato inventato da \"Carminetta\" ma in un momento successivo."}
{"id": "88848", "revid": "767487", "url": "https://it.wikipedia.org/wiki?curid=88848", "title": "Mabel e Charlot venditori ambulanti", "text": "Mabel e Charlot venditori ambulanti (\"Mabel's Busy Day\") \u00e8 un film del 1914 prodotto e diretto da Mack Sennett. A dispetto del titolo italiano, nel cortometraggio Charlie Chaplin non interpreta Charlot. Prodotto dalla Keystone Pictures Studio, il film fu girato il 17 maggio 1914 sul circuito di Ascot Park a Los Angeles durante una manifestazione automobilistica, completato il 30 maggio e distribuito negli Stati Uniti dalla Mutual Film il 13 giugno. In italiano \u00e8 stato rieditato col titolo Charlot alle corse (titolo usato anche per un altro corto dello stesso anno) e trasmesso in TV coi titoli Charlot commerciante e Charlot e le salsicce mentre in inglese \u00e8 noto anche come \"Charlie and the Sausages\", \"Hot Dog Charlie\", \"Hot Dogs\" e\" Love and Lunch\".\nTrama.\nMabel, venditrice ambulante di hot dog, si imbuca a una gara automobilistica in cerca di clienti, ma gli affari languono. Alla gara si infiltra anche un elegante mascalzone che, dopo essere sfuggito alla polizia e aver importunato una spettatrice, salva Mabel da un aggressivo cliente. Tuttavia, subito dopo, ruba gli hot dog e li regala a tutti. Allora Mabel chiede l'aiuto di un sergente di polizia, dando luogo a una rissa che coinvolge anche gli spettatori.\nDistribuzione.\nData di uscita.\nLe date di uscita internazionali sono state:"}
{"id": "88849", "revid": "633110", "url": "https://it.wikipedia.org/wiki?curid=88849", "title": "Battaglia del Mare delle Filippine", "text": "La battaglia del mare delle Filippine (battaglia delle Marianne) fu una battaglia aeronavale della guerra del Pacifico durante la seconda guerra mondiale combattuta tra US Navy e la Marina imperiale giapponese tra il 19 e il 20 giugno 1944 al largo delle isole Marianne. L'azione fu un disastro per la forza giapponese che perse quasi tutti i suoi aerei imbarcati su portaerei e un terzo delle portaerei impegnate nella battaglia. Successivamente a questo combattimento la forza di portaerei della marina giapponese non fu pi\u00f9 militarmente efficace.\nOperazione A.\nNel settembre 1943 il quartier generale della Marina Imperiale giapponese decise che era il momento giusto per riprendere l'offensiva nel Pacifico. Le perdite della battaglia delle Midway erano state in gran parte rimpiazzate, anche in termini di numero di portaerei e, poich\u00e9 gli Stati Uniti stavano attaccando le isole in possesso dei giapponesi nella loro campagna di \"avanzamento a balzi\", l'inferiorit\u00e0 in aeroplani imbarcati poteva essere controbilanciata con l'aggiunta delle forze aeree con base a terra. Il risultato fu l'Operazione A-Go, che avrebbe dovuto aver luogo all'inizio del 1944, attaccando la Flotta USA del Pacifico mentre questa avrebbe lanciato la sua nuova grande offensiva. Il 3 maggio gli ordini per A-Go furono inviati e l'attesa inizi\u00f2.\nL'11 giugno le forze USA imbarcate su portaerei iniziarono una serie di piccoli attacchi sulle Marianne, convincendo l'ammiraglio Soemu Toyoda, comandante in capo della Flotta combinata, che gli USA si stavano preparando all'invasione. Questa fu una sorpresa dato che si aspettavano che il successivo bersaglio degli USA sarebbe stato pi\u00f9 a sud (o le Isole Caroline o l'arcipelago di Palau) e pertanto le Marianne erano protette da una debole forza di soli 50 aerei.\nIl 15 giugno 1944 gli USA iniziarono gli sbarchi su Saipan e Toyoda diede l'ordine di attacco. La porzione principale della flotta, consistente di sei portaerei e di numerose navi da battaglia si incontr\u00f2 il 16 nella parte occidentale del Mare delle Filippine, completando i rifornimenti di carburante il 17 giugno successivo.\nRisposta USA.\nLe forze giapponesi vennero avvistate il 15 giugno dai sottomarini statunitensi e il giorno successivo l'ammiraglio Raymond Spruance, comandante della 5\u00aa Flotta USA, si convinse che una grande battaglia era imminente. Per il pomeriggio del 18 giugno la Task Force 58 (la \"Fast Carrier Task Force\") venne radunata nelle vicinanze di Saipan per incontrare l'attacco giapponese.\nLa TF 58, al comando dell'Ammiraglio di divisione Marc Mitscher, consisteva di cinque gruppi principali. All'avanguardia (a occidente) si trovava il Task Group 58.7 (TG 58.7) dell'ammiraglio Willis Lee, la Linea di Battaglia, consistente di sette navi da battaglia veloci. A nord di queste c'era il gruppo di portaerei pi\u00f9 deboli, il Task Group 58.4, al comando del contrammiraglio William Harrill composto da tre portaerei. A est si trovavano tre gruppi di quattro portaerei ciascuno allineati da nord a sud: il Task Group 58.1 del contrammiraglio Joseph Clark, il Task Group 58.2 del contrammiraglio Alfred Montgomery e il Task Group 58.3 del contrammiraglio John Reeves.\nPoco prima della mezzanotte del 18, l'ammiraglio Chester Nimitz invi\u00f2 a Spruance un messaggio dal quartier generale della Flotta del Pacifico, indicando che l'ammiraglia giapponese si trovava approssimativamente 560\u00a0km a ovest-sud-ovest della Task Force 58. Poco dopo Mitscher chiese il permesso per dirigersi a occidente durante la notte, in una posizione ideale per un attacco all'alba contro le forze nemiche. Comunque Spruance rifiut\u00f2. Durante i preparativi della battaglia, era preoccupato che i giapponesi attirassero la sua flotta principale lontano dalle zone di sbarco, usando una forza di diversione, attaccando poi ai fianchi la forza di portaerei statunitensi, andando infine a colpire le forze di invasione al largo di Saipan. Decise quindi di piazzare la TF 58 in una posizione difensiva lasciando che i giapponesi decidessero il ritmo della battaglia.\nDopo la battaglia, e ancora oggi, il comportamento prudente di Spruance venne duramente criticato da molti ufficiali, ma \u00e8 istruttivo confrontare la sua cautela con l'impetuoso inseguimento di una forza diversiva di portaerei giapponesi dell'ammiraglio William Halsey alla battaglia del golfo di Leyte, decisione che rischi\u00f2 di compromettere la vittoria alleata nella battaglia.\nPrime azioni 19 giugno.\nAlle 05:30 il TF 58 si diresse controvento verso nord-est e inizi\u00f2 a lanciare pattuglie aeree. Circa allo stesso tempo diversi dei 50 aerei di Guam iniziarono missioni di ricerca. Alle 05:50 uno di questi, un Mitsubishi \"Zero\" scopr\u00ec il TF 58. Dopo aver trasmesso via radio la sua posizione, attacc\u00f2 uno dei cacciatorpediniere in missione di sorveglianza e fu abbattuto.\nNel giro di un'ora il resto delle forze di Guam venne inviato all'attacco. Furono avvistate sul radar e un gruppo di Grumman F6F Hellcat della \"Belleau Wood\" venne inviato a investigare. Questi arrivarono mentre l'attacco veniva ancora lanciato dall'aeroporto di Orote. Nel giro di pochi minuti vennero avvistati contatti radar aggiuntivi, che si rivelarono essere forze aggiuntive lanciate verso nord da altre isole. Scoppi\u00f2 una grande battaglia, 35 aerei giapponesi vennero abbattuti e la battaglia era ancora in corso un'ora dopo, quando gli Hellcats furono richiamati alla portaerei.\nRaid giapponesi.\nL'ordine di richiamo era stato dato dopo che, verso le 10:00, diverse navi della TF 58 avevano rilevato contatti radar a 240\u00a0km a occidente. Questo fu il primo dei raid lanciati dalle portaerei giapponesi, composto da circa 68 aerei. Il TF 58 inizi\u00f2 a lanciare tutti gli aerei che poteva mentre i giapponesi erano in volo ed erano arrivati a 110 chilometri dalle navi statunitensi. I piloti giapponesi commisero un errore fatale iniziando a girare in cerchio per raggruppare le formazioni per l'attacco, accumulando un ritardo che consent\u00ec al primo gruppo di Hellcats di affrontare gli aerei giapponesi alle 10:36, mentre si trovavano distanti dal loro obiettivo. Nel giro di pochi minuti 25 aeroplani giapponesi furono abbattuti al costo di un solo aereo statunitense.\nGli aerei giapponesi sopravvissuti furono affrontati da altri caccia e altri 16 furono abbattuti. Dei rimanenti alcuni eseguirono attacchi contro i cacciatorpediniere di pattuglia \"Yarnall\" e \"Stockham\", senza causare alcun danno. Tre o quattro bombardieri raggiunsero il gruppo delle navi da battaglia e uno colp\u00ec direttamente la \"South Dakota\" (BB-57) causando molte vittime, ma senza comprometterne la capacit\u00e0 operativa. Nessun aereo della prima ondata di Ozawa riusc\u00ec a giungere fino alle portaerei statunitensi.\nAlle 11:07 il radar rilev\u00f2 un altro e pi\u00f9 consistente attacco. Questa seconda ondata era composta da 109 aerei. Furono affrontati a 100 chilometri di distanza e non meno di 70 furono abbattuti prima di raggiungere le navi. Sei attaccarono il gruppo del contrammiraglio Montgomery cogliendo dei \"quasi centri\" che causarono morti su due portaerei. Quattro dei sei bombardieri furono abbattuti. Un piccolo gruppo di aerosiluranti attacc\u00f2 la portaerei \"Enterprise\", lanciando un siluro che esplose nella scia della nave. Tre altri aerosiluranti attaccarono la portaerei leggera \"Princeton\", ma furono tutti abbattuti. In totale 97 dei 107 aerei attaccanti furono abbattuti.\nLa terza ondata, consistente di 47 aerei, arriv\u00f2 da nord. Venne intercettata da 40 caccia alle 13:00 a circa 90 chilometri dalla task force. Sette aerei giapponesi vennero abbattuti. Alcuni riuscirono a passare e portarono un attacco inefficace contro il gruppo dell\"Enterprise\". Molti altri non spinsero fino in fondo l'attacco. Quest'ondata soffr\u00ec meno perdite delle altre e 40 aerei riuscirono a tornare alle loro portaerei.\nLa quarta ondata venne lanciata tra le 11:00 e le 11:30 ma aveva ricevuto dati errati riguardo alla posizione del gruppo statunitense e non riusc\u00ec a trovare la flotta. Si divise in due gruppi che tornarono a Guam e Rota per rifornirsi. Un gruppo di aerei, volando verso Rota, si imbatt\u00e9 nel task group dell'ammiraglio Montgomery. Diciotto velivoli diedero battaglia ai caccia statunitensi che ne abbatterono nove. Sempre riguardo alle forze aeree giapponesi dirette verso Rota, un gruppo pi\u00f9 piccolo, composto da nove bombardieri in picchiata, evit\u00f2 i caccia statunitensi e attacc\u00f2 la \"Wasp\" e la \"Bunker Hill\", senza risultati. Otto di questi aerei furono abbattuti nel corso dell'attacco. Il gruppo principale di aerei giapponesi, che invece era diretto verso Guam, venne intercettato durante l'atterraggio all'aeroporto di Orote da 27 Hellcat. Trenta dei quaranta aerei giapponesi vennero abbattuti e i rimanenti vennero danneggiati senza speranza.\nAttacchi sottomarini.\nAlle 08:16 il sottomarino statunitense \"Albacore\" avvist\u00f2 il gruppo di portaerei di Ozawa e inizi\u00f2 un attacco alla portaerei pi\u00f9 vicina, che risult\u00f2 essere la \"Taiho\", nave ammiraglia di Ozawa. Nel momento in cui stava per lanciare, la sua centrale di controllo del fuoco fall\u00ec, e i siluri vennero lanciati \"a occhio\". Quattro dei sei siluri mancarono il bersaglio. La \"Taiho\" aveva appena lanciato 42 aerei come parte della seconda ondata e Sakio Komatsu, pilota di uno di quegli aerei, avvist\u00f2 uno dei due siluri che invece erano diretti verso la portaerei e lo ferm\u00f2 colpendolo con il suo aeroplano, ma l'ultimo siluro colp\u00ec la portaerei a tribordo, vicino ai serbatoi del carburante degli aerei. Inizialmente il danno non apparve serio.\nUn altro sottomarino, il \"Cavalla\", riusc\u00ec a portasi in posizione d'attacco contro la \"Shokaku\" (della classe omonima) circa verso mezzogiorno. Tre siluri colpirono la \"Shokaku\", incendiandola. Alle 15:00 il fuoco raggiunse il magazzino delle bombe, facendo esplodere la nave.\nNel frattempo la \"Taiho\" cadeva vittima di un negligente controllo danni. Per ordine di un ufficiale poco esperto, il suo sistema di ventilazione venne fatto funzionare a piena potenza nel tentativo di evacuare i vapori esplosivi dalla nave. Questo invece diffuse i vapori in tutta la \"Taiho\" e alle 17:32 questa esplose e affond\u00f2.\nContrattacco statunitense.\nNella notte La TF 58 navig\u00f2 verso occidente per attaccare i giapponesi all'alba. Pattuglie di ricerca vennero inviate con le prime luci.\nDopo che la \"Taiho\" era stata colpita Ozawa si era trasferito al cacciatorpediniere \"Wakatsuki\", ma l'equipaggiamento radio di bordo non era capace di trasmettere la quantit\u00e0 di messaggi di cui necessitava, quindi alle 13:00 si trasfer\u00ec ancora una volta sulla \"Zuikaku\". Fu allora che apprese delle disastrose missioni del giorno prima e che gli restavano solo 100 aerei o meno. Nonostante ci\u00f2 decise di continuare gli attacchi pensando che c'erano centinaia di aeroplani su Guam e Rota e inizi\u00f2 a pianificare nuovi attacchi da lanciare il 21.\nLe ricerche americane non riuscirono a rintracciare la flotta giapponese fino alle 15:40, comunque il rapporto era stato cos\u00ec confuso che Mitscher non sapeva cosa era stato avvistato o dove. Alle 16:05 ricevette un nuovo, pi\u00f9 chiaro, rapporto e decise di lanciare un attacco a piena forza sebbene mancassero solo 75 minuti al tramonto. Gli aerei attaccanti (85 caccia, 77 bombardieri in picchiata e 54 aerosiluranti, in tutto 216 aerei) decollarono alle 18:30. Ozawa era stato capace di alzare solo pochi caccia come schermo, non pi\u00f9 di 35 secondo stime successive, ma questi pochi erano decisamente pilotati da mani abili e il fuoco antiaereo giapponese fu intenso.\nLe prime navi avvistate dagli statunitensi furono delle petroliere e due di queste furono cos\u00ec danneggiate da dover essere pi\u00f9 tardi autoaffondate. La portaerei \"Hiyo\" fu attaccata da 4 Grumman TBF Avenger della \"Belleau Wood\" e venne colpita da almeno un siluro e successivamente affond\u00f2. Le portaerei \"Zuikaku\", \"Junyo\" e \"Chiyoda\" vennero danneggiate da bombe, cos\u00ec come la corazzata veloce \"Haruna\". Venti aerei statunitensi vennero abbattuti.\nAlle 20:45 i primi aeroplani statunitensi iniziarono a tornare alla TF 58. Mitscher decise di illuminare completamente le portaerei, nonostante il rischio di attacchi da parte di sottomarini o aerei in volo notturno. I cacciatorpediniere di guardia lanciarono proiettili illuminanti per aiutare gli aeroplani a rintracciare il task group. Nonostante ci\u00f2 80 aerei in volo di ritorno andarono persi, alcuni fracassandosi sul ponte di volo, la maggior parte cadendo in mare una volta esaurito il carburante. Comunque molti degli equipaggi furono salvati nei giorni successivi.\nFine della battaglia.\nQuella notte Ozawa ricevette da Toyoda l'ordine di ritirarsi dal Mare delle Filippine. Forze statunitensi lo inseguirono, ma la battaglia era terminata.\nPer i quattro attacchi giapponesi furono utilizzati 373 aerei imbarcati su portaerei, dei quali 130 ritornarono alle portaerei e molti furono distrutti a bordo delle portaerei affondate il primo giorno. Dopo il secondo giorno il totale delle perdite ammont\u00f2 a oltre 400 aerei imbarcati e circa 200 aerei con base a terra. Le perdite statunitensi del primo giorno furono di soli 23 aerei e di 100 il secondo (principalmente a causa degli atterraggi notturni).\nLe perdite giapponesi furono irrimpiazzabili. Nella successiva battaglia del golfo di Leyte, che avvenne alcuni mesi dopo, le portaerei vennero usate solo come esca a causa della mancanza di aerei e di equipaggi per farli volare."}
{"id": "88850", "revid": "785863", "url": "https://it.wikipedia.org/wiki?curid=88850", "title": "Charlot e le salsicce", "text": ""}
{"id": "88851", "revid": "108522268", "url": "https://it.wikipedia.org/wiki?curid=88851", "title": "Processo esotermico", "text": "In termodinamica viene definito processo esotermico una trasformazione che comporta un trasferimento di calore dal sistema all'ambiente. Nel caso in cui il processo sia anche isobaro, ci\u00f2 corrisponde inoltre ad una diminuzione di entalpia del sistema.\nUn processo esotermico \u00e8 un particolare processo esoergonico, cio\u00e8 durante il suo svolgimento viene liberata energia (in questo caso sotto forma di calore). Se il calore scambiato \u00e8 sotto forma di calore sensibile, al processo esotermico corrisponder\u00e0 un aumento di temperatura dell'ambiente, mentre se il calore scambiato \u00e8 sotto forma di calore latente si avr\u00e0 un passaggio di stato (ad esempio liquefazione o ebollizione).\nAdottando il criterio egoistico, che prende come riferimento il sistema, la variazione di entalpia (\u0394H) associata ad un processo esotermico assume valore negativo. Prendendo invece come riferimento l'intero universo (costituito dal sistema e dall'ambiente) il \u0394H, rappresentando energia ceduta, assume valore positivo.\nIn una reazione esotermica all'equilibrio chimico, aumentando la temperatura si sposta tale equilibrio verso i reagenti, per cui la reazione inversa \u00e8 favorita rispetto alla reazione diretta per temperature elevate. Il segno della variazione di entalpia (che \u00e8 un aspetto termodinamico) indica semplicemente la predisposizione della reazione chimica ad evolversi in senso diretto o inverso, mentre per conoscere la velocit\u00e0 di reazione \u00e8 necessario considerare gli aspetti cinetici.\nAspetti cinetici di una reazione esotermica.\nA fianco viene rappresentato il diagramma entalpia-coordinata di reazione (la coordinata di reazione pu\u00f2 essere rappresentata dal tempo o dalla conversione) di una tipica reazione esotermica. L'entalpia associata allo stato finale (prodotti) \u00e8 minore dell'entalpia associata allo stato iniziale (reagenti); tuttavia durante lo svolgimento della reazione \u00e8 necessario attraversare uno stato di transizione, a cui compete un valore di entalpia maggiore dell'entalpia associata ai reagenti. Nella pratica, questo vuol dire che sebbene una reazione esotermica liberi calore, perch\u00e9 essa avvenga \u00e8 necessario un innesco.\nAd esempio la combustione del legno \u00e8 un processo esotermico (in quanto sviluppa calore), ma perch\u00e9 tale processo avvenga \u00e8 necessario \"accendere il fuoco\", ad esempio con un fiammifero (che costituisce l'innesco nel caso specifico).\nUn altro esempio \u00e8 dato dal metano utilizzato a scopo domestico: nel caso in cui si abbiano fughe di metano incontrollate all'interno di un'abitazione, tale gas si accumula all'interno dei locali senza bruciare nel caso in cui non si abbia immediatamente l'innesco (dato dalla scintilla di un fiammifero o di un accendino), per cui si possono accumulare grandi quantit\u00e0 di gas all'interno dei locali, e se l'innesco (che pu\u00f2 essere dato anche dalla chiusura di un circuito elettrico, cio\u00e8 \"accendendo la luce\") avviene quando la quantit\u00e0 di questo gas si trova in opportuni rapporti stechiometrici, si possono avere pericolose esplosioni all'interno dell'abitazione.\nEsempi.\nAlcuni esempi di processi esotermici sono:"}
{"id": "88852", "revid": "9", "url": "https://it.wikipedia.org/wiki?curid=88852", "title": "La pantera rosa", "text": ""}
{"id": "88854", "revid": "9", "url": "https://it.wikipedia.org/wiki?curid=88854", "title": "La pantera rosa (film 1963)", "text": ""}
{"id": "88857", "revid": "1504506", "url": "https://it.wikipedia.org/wiki?curid=88857", "title": "Forza coulombiana", "text": ""}
{"id": "88858", "revid": "1210015", "url": "https://it.wikipedia.org/wiki?curid=88858", "title": "HSQLDB", "text": "HSQL Database Engine (HSQLDB) \u00e8 un RDBMS scritto completamente in Java. Nasce nel 2001 dalle ceneri dell'Hypersonic SQL Project, ne utilizza parte del codice e del precedente team di sviluppo ed ora \u00e8 denominato HyperSQL.\n\u00c8 il progetto leader dei database relazionali scritti in Java. Supporta un'ampia gamma di comandi ANSI SQL/92 e alcuni comandi SQL/99 e SQL/2003. I suoi driver JDBC supportano quasi tutte le funzioni (i comandi) ANSI-92 SQL, pi\u00f9 molte estensioni SQL:2008. Include tools di gestione a riga di comando ed una GUI (interfaccia grafica) per le query.\n\u00c8 stato adottato come motore di database dalla nuova versione di Open Office 2.0, nel modulo Apache OpenOffice Base.&lt;br&gt;\nCol lavoro del Google Summer of Code 2013 \u00e8 cominciata l'integrazione di Firebird SQL come sostituto di HSQLDB in LibreOffice Base.\nViene distribuito con una licenza simile alla licenza BSD. Dal 2004 viene sviluppato parallelamente un progetto commerciale denominato HyperXtremeSQL.\n\u00c8 molto leggero (circa 600 kB) e pu\u00f2 essere utilizzato sia come server (al quale le applicazioni si collegano tramite il relativo driver JDBC), sia come istanza interna ad un'applicazione.\nI dati possono essere salvati su disco (permettendone il ripristino ad ogni avvio) o in memoria (come contenitore temporaneo di dati, i quali vengono perduti quando il server o l'applicazione vengono chiusi). Supporta le modalit\u00e0 embedded (incorporato) o server."}
{"id": "88861", "revid": "1492679", "url": "https://it.wikipedia.org/wiki?curid=88861", "title": "Gnatologia", "text": "La gnatologia \u00e8 un settore della medicina afferente all'odontoiatria che studia la fisiologia e fisiopatologia del complesso cranio-cervico-mandibolare e si occupa della clinica ad esso relativa (prevenzione, diagnosi, trattamento, riabilitazione). Nello specifico la gnatologia si occupa della gestione clinica del dolore oro-cranio-cervico-facciale e delle problematiche funzionali stomatognatiche (bruxismo, movimento mandibolare, masticazione, deglutizione, respirazione, etc...).\nI disordini craniomandibolari rappresentano il termine generico e omnicomprensivo per indicare tutte le problematiche di principale interesse gnatologico che colpiscono le articolazioni temporomandibolari, i muscoli masticatori e le relative strutture associate. L'odontoiatra costituisce la figura Medica di riferimento per tali problematiche in virt\u00f9 delle competenze stabilite per legge.\nLo gnatologo esegue diagnosi medica differenziale per il dolore oro-cranio-facciale e diagnosi specifica di disordine craniomandibolare successivamente alla quale pu\u00f2 essere stabilita la gestione pi\u00f9 corretta del caso, che dovr\u00e0 comunque avvalersi di procedure conservative e minimamente invasive (terapie con dispositivi intraorali rimovibili [bites], terapia fisica, terapia comportamentale, etc...). \u00c8 facolt\u00e0 dello gnatologo, dopo aver emesso la diagnosi, svolgere personalmente il trattamento o affidarsi in parte (e sotto la sua supervisione) ad altre figure sanitarie di fiducia. Solo in caso di insuccesso dell'approccio conservativo potr\u00e0 essere considerata la necessit\u00e0 di interventi pi\u00f9 invasivi (es. chirurgia dell'articolazione temporomandibolare, genericamente di competenza del chirurgo maxillo-facciale).\nAttualmente esistono diverse metodologie di approccio in ambito gnatologico, tutte percorribili fermo restando il rispetto delle linee guida che richiedono iniziale diagnosi medica circostanziata e approccio iniziale conservativo. L'inquadramento delle problematiche craniomandibolari in ambiti pi\u00f9 estesi (modello biopsicosociale) sembra essere oggi l'approccio generale pi\u00f9 accreditato , tuttavia (nonostante la discussione scientifica ancora in corso), anche l'inserimento delle problematiche craniomandibolari in contesti olistici pi\u00f9 ampi (che considerano ad esempio la postura corporea generale) rappresenta un modello di approccio ampiamente diffuso."}
{"id": "88867", "revid": "599013", "url": "https://it.wikipedia.org/wiki?curid=88867", "title": "Bobby Jones (cestista 1951)", "text": "Carriera.\nMentre frequenta il college a North Carolina viene selezionato dalla nazionale statunitense per prendere parte alle Olimpiadi di Monaco di Baviera del 1972, dove vinse la medaglia d'argento - mai accettata e ritirata - dopo la controversa finale contro la nazionale sovietica.\nLa sua carriera nel basket professionistico inizia nella stagione 1974-75 con la squadra dei Denver Nuggets. Con la franchigia del Colorado disputa anche le tre stagioni successive.\nNell'autunno del 1978, passa ai Philadelphia 76ers, dove rester\u00e0 per il resto della sua carriera NBA, conclusasi nel 1986, contribuendo alla conquista del titolo NBA dei Sixers nella stagione 1982-83.\nOttimo difensore, \u00e8 stato inserito dalla stagione 1976-77 alla stagione 1983-84, nel primo quintetto difensivo della NBA e nella stagione 1984-85 nel secondo quintetto difensivo della lega.\nNella stagione 1977-78, disputata con Denver, \u00e8 stato il migliore della lega come percentuali di tiro dal campo con un ottimo 57,8%. Nella stagione 1982-83 \u00e8 stato votato dai giornalisti americani come miglior sesto uomo dell'anno."}
{"id": "88869", "revid": "110157", "url": "https://it.wikipedia.org/wiki?curid=88869", "title": "Flerden", "text": "Flerden (toponimo tedesco; in romancio \"Flearda\") \u00e8 un comune svizzero di 229 abitanti del Canton Grigioni, nella regione Viamala.\nGeografia fisica.\nFlerden \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 32\u00a0km da Coira.\nInfrastrutture e trasporti.\nFlerden dista 6,5\u00a0km dalla stazione ferroviaria di Thusis e 7\u00a0km dall'uscita autostradale di Thusis sud, sulla A13/E43."}
{"id": "88870", "revid": "110157", "url": "https://it.wikipedia.org/wiki?curid=88870", "title": "Masein", "text": "Masein (toponimo tedesco; in romancio \"Masagn\"; ) \u00e8 un comune svizzero di 475 abitanti del Canton Grigioni, nella regione Viamala.\nGeografia fisica.\nMasein \u00e8 situato nell'Heinzenberg, alla sinistra del Reno Posteriore (\"Hinterrhein\"); dista 28\u00a0km da Coira.\nInfrastrutture e trasporti.\nMasein dista 2,5\u00a0km dalla stazione ferroviaria di Thusis e 3\u00a0km dall'uscita autostradale di Thusis sud, sulla A13/E43."}
{"id": "88871", "revid": "110157", "url": "https://it.wikipedia.org/wiki?curid=88871", "title": "Cazis", "text": "Cazis (toponimo tedesco; in romancio \"Cazas\" o \"Tgazas\") \u00e8 un comune svizzero di 2 087 abitanti del Canton Grigioni, nella regione Viamala. Il 1\u00ba gennaio 2010 ha inglobato i comuni soppressi di Portein, Pr\u00e4z, Sarn e Tartar.\nGeografia fisica.\nCazis \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 25\u00a0km da Coira.\nInfrastrutture e trasporti.\nCazis dista 2\u00a0km dall'uscita autostradale di Thusis nord, sulla A13/E43. \u00c8 servito dalle stazioni ferroviarie di Rodels-Realta e di Cazis della Ferrovia Retica (linea Landquart-Coira-Thusis)."}
{"id": "88873", "revid": "1543377", "url": "https://it.wikipedia.org/wiki?curid=88873", "title": "Portein", "text": "Portein (toponimo tedesco; in romancio \"Purtagn\"; ) \u00e8 una frazione di 22 abitanti del comune svizzero di Cazis, nella regione Viamala (Canton Grigioni).\nGeografia fisica.\nPortein \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 32\u00a0km da Coira; il punto pi\u00f9 elevato del territorio \u00e8 la cima del Tguma (2 163\u00a0m s.l.m.), sul confine con Safien e Sarn.\nStoria.\nFino al 31 dicembre 2009 \u00e8 stato un comune autonomo che si estendeva per 3,42\u00a0km\u00b2; il 1\u00ba gennaio 2010 \u00e8 stato accorpato al comune di Cazis assieme agli altri comuni soppressi di Pr\u00e4z, Sarn e Tartar.\nPortein \u00e8 la patria dello scrittore in lingua romancia \nInfrastrutture e trasporti.\nDista 7,5\u00a0km dalla stazione ferroviaria di Cazis e 8\u00a0km dall'uscita autostradale di Thusis nord, sulla A13/E43."}
{"id": "88875", "revid": "11497", "url": "https://it.wikipedia.org/wiki?curid=88875", "title": "Cinque Kosha", "text": ""}
{"id": "88877", "revid": "110157", "url": "https://it.wikipedia.org/wiki?curid=88877", "title": "Tartar (Cazis)", "text": "Tartar (toponimo tedesco e romancio) \u00e8 una frazione di 162 abitanti del comune svizzero di Cazis, nella regione Viamala (Canton Grigioni).\nGeografia fisica.\nTartar \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 28\u00a0km da Coira.\nStoria.\nFino al 31 dicembre 2009 \u00e8 stato un comune autonomo che si estendeva per 1,55\u00a0km\u00b2; il 1\u00ba gennaio 2010 \u00e8 stato accorpato al comune di Cazis assieme agli altri comuni soppressi di Portein, Pr\u00e4z e Sarn.\nInfrastrutture e trasporti.\nDista 4\u00a0km dalla stazione ferroviaria di Cazis e 4,5\u00a0km dall'uscita autostradale di Thusis nord, sulla A13/E43."}
{"id": "88878", "revid": "110157", "url": "https://it.wikipedia.org/wiki?curid=88878", "title": "Sarn", "text": "Sarn (toponimo tedesco e romancio; ) \u00e8 una frazione di 141 abitanti del comune svizzero di Cazis, nella regione Viamala (Canton Grigioni).\nGeografia fisica.\nSarn \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 30\u00a0km da Coira; il punto pi\u00f9 elevato del territorio \u00e8 la cima del Tguma (2 163\u00a0m s.l.m.), sul confine con Safien e Portein.\nStoria.\nFino al 31 dicembre 2009 \u00e8 stato un comune autonomo che si estendeva per 7,60\u00a0km\u00b2; il 1\u00ba gennaio 2010 \u00e8 stato accorpato al comune di Cazis assieme agli altri comuni soppressi di Portein, Pr\u00e4z e Tartar.\nSarn \u00e8 il luogo di nascita dello scrittore in lingua romancia \nInfrastrutture e trasporti.\nDista 6,5\u00a0km dalla stazione ferroviaria di Cazis e 7\u00a0km dall'uscita autostradale di Thusis nord, sulla A13/E43."}
{"id": "88883", "revid": "767487", "url": "https://it.wikipedia.org/wiki?curid=88883", "title": "Casey Shaw", "text": "Carriera.\nUscito dall'Universit\u00e0 di Toledo nel 1999, \u00e8 stato scelto dai Philadelphia 76ers con il numero 37 e, dopo una breve apparizione nell'NBA (9 presenze), \u00e8 sbarcato nei campionati europei.\nIn Italia ha giocato a Cant\u00f9, nell'Olimpia Milano, a Trieste, nella Virtus Roma e Viola Reggio Calabria. Nella stagione 2006-07 \u00e8 ritornato in Italia per giocare di nuovo con la maglia di Cant\u00f9, per poi trasferirsi nuovamente nell'Olimpia Milano nella stagione 2007-08. Dal 2008 al 2010 ha giocato a Pesaro per poi trasferirsi a Teramo nella stagione 2010-11 per giocare nella Bancatercas.\nIn mezzo ci sono state esperienze in Polonia, Lettonia e Spagna.\nNel settembre 2004 ha sposato un'italiana, ottenendo cos\u00ec il passaporto e la possibilit\u00e0 di giocare nella nazionale italiana di pallacanestro, dove per\u00f2 non ha raccolto alcuna presenza.\nIl 16 novembre del 2010 viene messo fuori rosa dalla Banca Tercas Teramo a causa del suo rendimento altalenante.\nCuriosit\u00e0.\n\u00c8 un membro dell'associazione no profit Atleti di Cristo."}
{"id": "88884", "revid": "827882", "url": "https://it.wikipedia.org/wiki?curid=88884", "title": "Word of Mouth (Jaco Pastorius)", "text": "Word of Mouth \u00e8 il secondo album di Jaco Pastorius, pubblicato nel 1981. \u00c8 anche il nome della big band creata dallo stesso Pastorius, con la quale ha fatto dei tour fra il 1980 e il 1984.\nIl disco.\nIl talento sul basso elettrico dell'artista si esprime attraverso una poetica musicale estremamente articolata.\nIn questo disco Pastorius scrive e arrangia (anche se secondo alcune fonti gli arrangiamenti furono di Larry Warrilow, in un'intervista quest'ultimo afferma di essere stato esclusivamente \"il copista di Jaco\") per una Big Band composta da musicisti competenti.\nNel primo pezzo \"Crisis\", i vari solisti sono stati ripresi singolarmente senza sentirsi l'un l'altro, ma suonando su una ritmica velocissima di Pastorius e Peter Erskine.\nLa traccia conclusiva \"John and Mary\" \u00e8 dedicata da Pastorius ai suoi figli.\nMusicisti.\nDon Alias, Jack DeJohnette, Peter Erskine, Herbie Hancock, Paul Hornmuller, Othello Molineaux, Robert Thomas Jr., Leroy Williams, David Bargeron, Roger Bobo, John Clark, David Duke, Bobby Findley, Chuck Findley, Peter Gordon, Tommy Johnson, William Lane, Charles Loper, Waren Luening, Lew McCreary, Jim Pugh, William Reichenbach, Jeff Reynolds, David Taylor, Brad Warnaar, Snooky Young, Michael Brecker, David Breidenthal, Robert Cowart, Howard Johnson, Hubert Laws, Lorin Levee, Tom Scott, Wayne Shorter, Toots Thielemans, James Walker, David Weiss, George Young, Jim Gilstrap, John Lehman, Edie Lehmann, Myrna Matthews, Marti McCall, Petsye Powell, Alfie Silas, Zedric Turnbough."}
{"id": "88885", "revid": "599013", "url": "https://it.wikipedia.org/wiki?curid=88885", "title": "\u00d3scar Freire", "text": "Velocista atipico, specialista delle corse in linea di un giorno, in grado di vincere anche su percorsi vallonati e con salite di media difficolt\u00e0. In carriera ha vinto tre campionati del mondo, tre Milano-Sanremo, una Vattenfall Cyclassics, una Gand-Wevelgem, una Parigi-Tours, quattro tappe al Tour de France e sette alla Vuelta a Espa\u00f1a. Si \u00e8 aggiudicato anche la maglia verde al Tour de France 2008.\nCarriera.\nInizi\u00f2 a gareggiare all'et\u00e0 di 9 anni: vinse molto nelle categorie giovanili, sei titoli regionali, ma nessuno a livello nazionale, essendo il campionato spagnolo riservato generalmente agli scalatori. Ai campionati del mondo 1997 di San Sebasti\u00e1n, conquist\u00f2 la medaglia d'argento nella prova in linea Under-23, battuto da Kurt Asle Arvesen. Pass\u00f2 professionista nel 1998, dopo aver gi\u00e0 firmato, nella stagione precedente, un contratto biennale a stipendio minimo con la Vitalicio Seguros di Javier M\u00ednguez; il primo successo tra i \"pro\" lo ottenne nella tappa di Le\u00f3n alla Vuelta a Castilla y Le\u00f3n nel giugno dello stesso anno.\nFu quella l'unica vittoria in un anno e mezzo di attivit\u00e0, fino all'ottobre del 1999, quando a Verona, con uno scatto nell'ultimo chilometro di corsa (dopo aver resistito brillantemente sulla salita delle Torricelle), si laure\u00f2 a sorpresa Campione del mondo in linea tra gli Elite. Conquist\u00f2 nuovamente la maglia iridata a Lisbona nel 2001 e ancora a Verona nel 2004, eguagliando il record di mondiali vinti stabilito da Alfredo Binda, Rik Van Steenbergen, Eddy Merckx e Peter Sagan.\nOltre ai tre titoli mondiali, il campione di Torrelavega ha dimostrato un feeling particolare con la Milano-Sanremo, alzando le braccia al cielo in ben tre edizioni della Classicissima. La prima nel 2004 beffando Erik Zabel, che stava gi\u00e0 esultando a braccia alzate, con un poderoso colpo di reni che gli varr\u00e0 una vittoria millemetrica al fotofinish; il bis nel 2007 nuovamente in volata, precedendo l'australiano Allan Davis e il belga Tom Boonen; il tris nel 2010, sempre in volata, precedendo nettamente il belga Tom Boonen e l'italiano Alessandro Petacchi.\nHa conquistato inoltre la Vattenfall Cyclassics 2006 (precedendo ancora Zabel), la Freccia del Brabante 2006, la Gand-Wevelgem 2008, sua prima affermazione nelle classiche del nord e la Parigi-Tours 2010. Al Tour de France si \u00e8 aggiudicato quattro tappe conquistando la maglia verde dei velocisti nell'edizione 2008. Ha vinto anche sette tappe alla Vuelta a Espa\u00f1a ma non ha mai partecipato al Giro d'Italia. Vanta diverse vittorie di tappa nella Tirreno-Adriatico, di cui ha vinto la classifica generale nel 2005, e ha ottenuto anche successi nelle corse spagnole come il Challenge de Mallorca e il Trofeo Luis Puig.\nNel 2012 dopo il mondiale di Valkenburg, nel quale si \u00e8 piazzato al decimo posto, ha annunciato il suo ritiro..\nDopo il ritiro dalle corse ciclistiche, Freire si \u00e8 dato all'automobilismo, in particolare ai rally, dove nell'ottobre 2017 ha partecipato al Rally di Catalogna, valevole per il campionato mondiale di rally."}
{"id": "88886", "revid": "1222", "url": "https://it.wikipedia.org/wiki?curid=88886", "title": "Protozoi", "text": ""}
{"id": "88888", "revid": "125734250", "url": "https://it.wikipedia.org/wiki?curid=88888", "title": "Capitolare di Quierzy", "text": "Il Capitolare di Quierzy \u00e8 un testo normativo promulgato il 14 giugno 877 nella citt\u00e0 di Quierzy-sur-Oise da Carlo il Calvo. Esso stabiliva che alla morte del vassallo, a cui erano state date in beneficio delle terre in cambio di servizi resi al re, le suddette terre divenissero propriet\u00e0 del feudatario e potessero essere date in eredit\u00e0 a suo figlio.\nQuando la centralit\u00e0 del potere regio perse la propria efficacia nell'amministrazione del regno determinando un vuoto di potere, i signori resero ereditario il beneficio che avevano ottenuto dal sovrano e alcuni secoli dopo (nel 1037 sotto l'imperatore Corrado II) videro riconosciuti tale prerogativa attraverso un editto noto come l\"Edictum de beneficiis\" (in et\u00e0 moderna battezzato come \"Constitutio de feudis\") che decretava l'ereditariet\u00e0 dei benefici minori.\nL'occasione a partire dalla quale il capitolare di Quierzy fu emanato fu quella di una spedizione militare dei franchi contro i saraceni: per mezzo di esso l'imperatore Carlo il Calvo intendeva assicurare la continuit\u00e0 del titolo beneficiario ai signori che avessero preso parte alla spedizione. Fino al loro ritorno, queste terre non sarebbero state affidate a nessun altro, ma in caso di morte durante l'impresa, sarebbero - per l'appunto - tornate al \"senior\" che avrebbe deciso come disporne. Non di rado accadeva che queste passassero ai figli dei vecchi possidenti e poi il re, al ritorno dalla guerra ne confermasse il titolo nella natura di beneficio. Tuttavia il capitolare garantiva soltanto al beneficiario in vita (e non ai suoi eredi) la solidit\u00e0 del possesso fondiari.\nAntefatto.\nAlla morte di Ludovico II il giovane, Carlo il Calvo, re di Francia, era divenuto imperatore, su indicazione di papa Giovanni VIII. Il Pontefice l'aveva incoronato a Roma il 29 dicembre 875. Il 31 gennaio dell'anno successivo, a Pavia, Carlo ricevette la corona d'Italia (all'epoca, la dignit\u00e0 imperiale spettava a chi fosse re d'Italia).\nNell'877, il papa si trovava nuovamente minacciato, nell'ordine, dai saraceni, dai duchi longobardi di Spoleto e da una fazione antipapale che si era formata a Roma.\nChiese, dunque, assistenza a Carlo, il quale, nel frattempo, era rientrato in Francia.\nL'imperatore, in procinto di partire per l'Italia, convoc\u00f2 a Quierzy un'assemblea dei grandi feudatari francesi, per discutere i problemi contingenti la spedizione e per regolare l'amministrazione del regno in sua assenza. Carlo faceva poco affidamento sulle capacit\u00e0 di governo del figlio Ludovico, cui sarebbe stata affidata la reggenza, ed ancor meno sulla fedelt\u00e0 dei grandi al debole reggente. Per tener ferma la lealt\u00e0 dei conti durante la sua assenza ed assicurare al figlio una pi\u00f9 agevole salita al trono, nel caso fosse morto in Italia, Carlo venne incontro alle richieste che, da tempo, i feudatari maggiori gli rivolgevano.\nI rapporti feudali prima di Quierzy.\nNel corso degli anni, la natura delle cariche feudali aveva subito profonde modifiche. Inizialmente il beneficio (che non era, come si pensa, la concessione di terre bens\u00ec il compenso o la concessione patrimoniale elargita dal re-senior al vassallo) e l'ufficio (cio\u00e8 la dignit\u00e0) feudale venivano concessi solo nei termini temporali del legame vassallatico e, di conseguenza, alla morte del vassallo i suoi benefici tornavano nelle mani del sovrano che, di solito, le riassegnava ai discendenti dei vassalli. Si era, dunque, in presenza di un'ereditariet\u00e0 di fatto, se non ancora di diritto, degli uffici feudali. \nLa situazione indeboliva il potere del sovrano, che si vedeva sottrarre funzioni pubbliche, tanto pi\u00f9 quando ci\u00f2 riguardava gli uffici maggiori (duca, marchese, conte), implicanti il governo delle province del regno. Risultano cos\u00ec comprensibili sia le spinte dei feudatari a vedersi riconoscere in diritto quanto gi\u00e0 avveniva in fatto, sia le resistenze dei sovrani, timorosi di ulteriori limitazioni ai loro poteri. Proprio per la situazione anzidetta, il tempo lavorava a favore dei conti e gi\u00e0 nell'843, Carlo il Calvo, appena diventato re di Francia, era stato costretto a promettere di revocare un feudo non \"in base al capriccio\", bens\u00ec solo in seguito \"ad un giudizio rispondente a giustizia ed equit\u00e0\".\nIl capitolare.\nCarlo venne dunque incontro alle richieste dei grandi feudatari, che volevano essere rassicurati su quanto sarebbe accaduto mentre essi erano al seguito dell'imperatore. Il risultato dell'assemblea di Quierzy fu dunque un capitolare, che stabil\u00ec i limiti entro cui il reggente poteva muoversi, garantendo lo status quo fino al ritorno del sovrano.\nPer quanto riguarda la successione dei feudi, la nona disposizione del capitolare stabiliva che, nel caso fosse morto un conte il cui figlio si trovasse al seguito dell'imperatore o nella minore et\u00e0, il reggente non avrebbe potuto nominare un successore, essendogli solo concesso di procedere ad un'amministrazione provvisoria della contea, fino al ritorno del re.\nPi\u00f9 in particolare le procedure erano le seguenti:\nIl re esprimeva poi la volont\u00e0 che anche i conti e i signori ecclesiastici adottassero disposizioni simili nei confronti dei loro uomini.\nNella decima disposizione si stabiliva inoltre che, dopo la morte del re, se uno dei feudatari avesse voluto ritirarsi in convento, avrebbe potuto liberamente lasciare i suoi \"honores\" ai figli o ai parenti.\nNel discorso pronunciato in occasione dell'emanazione del capitolare, poi, Carlo afferm\u00f2 esplicitamente il diritto ereditario delle famiglie comitali.\nQuanto fatto da Carlo il Calvo per i feudi principali fu esteso ai feudi minori nel 1037 da Corrado II il Salico con la \"constitutio de feudis\"."}
{"id": "88891", "revid": "499531", "url": "https://it.wikipedia.org/wiki?curid=88891", "title": "Basenji", "text": "Il basenji \u00e8 una razza di cane originaria dell'Africa. L'origine del suo nome deriva dalla lingua bantu e significa \"indigeno\".\nOrigini.\nSui graffiti egizi le prime immagini di questo animale. Lo si credeva completamente estinto, ma gli inglesi colonizzando l'Africa lo riscoprirono nelle regioni tra il Congo e il Sudan del Sud a met\u00e0 del 1800. Le trib\u00f9 pigmee ne sfruttavano l'eccellente vista, la velocit\u00e0 e la silenziosit\u00e0 per la caccia. Era utilizzato anche come guida nella foresta e come segnalatore di animali feroci. I basenji venivano utilizzati nella caccia per spingere le prede entro le reti del cacciatore. Le trib\u00f9 azande e mangbetu, nel Congo del nord-est, chiamano i basenji, nella locale lingua lingala, \"mbw\u00e1 na bas\u025b\u0301nzi\", che tradotto significa \"cani dei selvaggi\" o \"cani degli abitanti dei villaggi\". In Congo i basenji sono anche noti come \"cani dei cespugli\". Essi sono anche noti presso gli azande del Sudan come \"ango angari\".\nPortati in Inghilterra e affinati a partire dagli anni trenta, questi cani sono poco conosciuti in Italia.\nCaratteristiche.\n\u00c8 un cane da caccia o da compagnia, solitamente dolce con i bambini e molto indipendente anche se soffre di solitudine se lasciato solo a lungo.\nFortemente primitivo, incarna tutte le caratteristiche tipiche del gruppo: oltre alla gi\u00e0 citata indipendenza, possiede una grande capacit\u00e0 di autogestione e maturit\u00e0 psicosomatica, tanto da essere uno dei cani meno neotenici in assoluto, per alcuni esperti quello che pi\u00f9 di tutti matura intellettualmente fino a giungere al quinto stadio di sviluppo, quello del lupo adulto. Estremamente curioso, tende a cacciare e risolvere problemi di testa propria, senza l'ausilio umano.\nNon \u00e8 un cane particolarmente ubbidiente n\u00e9 facile da addestrare anche in quanto \u00e8 difficile avere la sua attenzione senza annoiarlo velocemente. Con il metodo del rinforzo positivo si possono avere buoni risultati. \u00c8 tendenzialmente un cane dominante e poco incline alla sottomissione, soprattutto se maschio.\nLa sua caratteristica pi\u00f9 nota \u00e8 che non abbaia, ma non \u00e8 muto. Emette guaiti, ululati e un verso che secondo alcuni ricorda lo yodel dei tirolesi. Quando \u00e8 particolarmente eccitato, pu\u00f2 emettere abbai singoli e isolati. Secondo alcuni studi, questa particolarit\u00e0 vocale dipende dalla conformazione della laringe, diversa da quella di altri cani. Altra caratteristica degna di essere citata \u00e8 la quasi mancanza di odore e la grande cura di se stessi che questi cani hanno, dedicando spesso del tempo durante la giornata alla pulizia del proprio pelo.\nClassificazione.\n\u00c8 un cane primitivo. Il basenji rientra nel 5\u00ba gruppo, cio\u00e8 quello dei cani di tipo spitz e di tipo primitivo. Particolarit\u00e0 che lo accomuna alle poche razze davvero primitive, \u00e8 quella che sovente le femmine entrano in calore una sola volta all'anno, come le femmine di lupo. Comprendere questa sua forte impronta primitiva \u00e8 molto importante per poter ottenere con molta pazienza dei buoni risultati con questo tipo di animale.\nAlimentazione.\nOnnivoro e poco esigente, mangia meno di un normale cane della sua taglia. Le sue possenti mandibole gli permettono di mangiare anche ossa normalmente proibite ai cani."}
{"id": "88893", "revid": "599013", "url": "https://it.wikipedia.org/wiki?curid=88893", "title": "Chet Walker", "text": "\u00c8 membro del Naismith Memorial Basketball Hall of Fame dal 2012.\nCarriera.\nDopo aver frequentato il college di Bradley, approd\u00f2 alla pallacanestro professionistica nel 1962-63 con i al termine di tale stagione fu inserito nel quintetto delle migliori matricole dell'anno.\nNell'autunno del 1963 la franchigia di Syracuse si trasferisce a Filadelfia, e con i Philadelphia 76ers, Chet Walker disputa sei stagioni, dal 1963-64 al 1968-69, vincendo il titolo NBA nella stagione 1966-67.\nNella stagione 1969-70, Walker si trasferisce ai Chicago Bulls dove rester\u00e0 fino al termine della stagione 1974-75, sua ultima stagione da professionista nella NBA.\nIn 13 stagioni da professionista, Walker ha disputato complessivamente 1032 partite di stagione regolare in NBA, 105 partite di play-off, ed ha collezionato 7 partecipazioni all'NBA All-Star Game."}
{"id": "88894", "revid": "292162", "url": "https://it.wikipedia.org/wiki?curid=88894", "title": "Sito archeologico di Vassallaggi", "text": "Il sito archeologico di Vassallaggi \u00e8 stato un sito preistorico dell'et\u00e0 del bronzo, posto sull'omonima altura, che ha avuto un successivo grande sviluppo dopo il VII secolo a.C. diventando un \"phrourion\". \nLocalizzazione.\nIl sito si trova nel territorio comunale di San Cataldo (nel nisseno), nella media valle del Salso, a 704 . Localizzato in contrada Roccella, esso costituisce una posizione strategica, cerniera per i collegamenti tra le coste meridionali e settentrionali dell'isola. Ha un orientamento NE-SO e corre parallelo alla SS 122 San Cataldo-Serradifalco.\nDescrizione.\nIl sito archeologico si \u00e8 sviluppato nel tempo in cinque collinette vicine tra loro; esso rappresenta un importante esempio di insediamento greco del centro Sicilia, ellenizzato da coloni greci-rodio-cretesi. \nIl sito occupa una posizione strategica che controlla la valle del fiume Salso centrale e dell'alto fiume Platani.\nIl sito, conosciuto gi\u00e0 dal XIX secolo, solo a partire dal 1905 venne fatto oggetto di campagne di scavi, che fino agli anni sessanta hanno dato brillanti risultati con il rinvenimento di considerevoli tracce di presenza umana a partire dall'Et\u00e0 del bronzo fino ai primi secoli della cristianit\u00e0. Resti di mura, case, tracciati urbani, tombe e luoghi di culto rimangono a testimonianza di un fiorente passato e numerosissimi manufatti, alcuni dei quali perfettamente conservati, oggi sono esposti in diversi musei della Sicilia.\nStoria.\nStoricamente il sito ha avuto uno sviluppo durante l'et\u00e0 del Bronzo Antico (XVIII-XIV secolo a.C.), della quale ci rimangono alcune tombe a grotticella del periodo del castelluccio ed una capanna circolare con suppellettili poste sulla II collina che guarda San Cataldo. Anche se il sito originario \u00e8 stato alterato da successivi insediamenti.\nI pi\u00f9 antichi abitanti di Vassallaggi, furono presumibilmente i Sicani della primissima Et\u00e0 del bronzo, presenza testimoniata da ceramiche rosse dipinte con motivi geometrici del II millennio a.C. Tombe a forno tipiche di quelle popolazioni sono state rinvenute nelle vicinanze.\nDurante la media e tarda et\u00e0 del bronzo il sito non ha mostrato reperti di fatto queste colline vennero del tutto abbandonate; ci\u00f2 \u00e8 spiegabile con fenomeni emigrativi verso il mare (et\u00e0 del bronzo medio) e successivamente con la ricerca di siti pi\u00f9 facilmente difendibili dai sopravvenienti siculi (et\u00e0 del bronzo tardo). \nPertanto il sito ha avuto una pausa di circa 700 anni, prima di insediamenti di cultura sicana indigena che si svilupparono a partire dal VIII a. C. occupando l'area compresa tra il Salso e il Platani.\nFurono abitate nuovamente durante l'Et\u00e0 del ferro fino alla colonizzazione ellenica a partire dal V secolo a.C., periodo che vide il villaggio fortificarsi e svilupparsi nell'orbita dell'antica \"Akragas\" (Agrigento).\nCon la fondazione della citt\u00e0 di Gela, potentissima colonia dorica fondata nel VII secolo a.C., ha inizio un periodo di espansione dei popoli di origine ellenica che porter\u00e0 alla colonizzazione dell'intero centro Sicilia, utilizzando la naturale via dell'Hymera, antico nome del fiume Salso. \nL'espansione verso l'interno della Sicilia si pu\u00f2 spiegare con l'esigenza di alleggerire la pressione demografica delle polis greche dalla madrepatria prima e poi delle colonie. Dalla necessit\u00e0 di aumentare la produzione agricola e dalla necessit\u00e0 di reperire nuovi sbocchi commerciali per la produzione artigianale.\nIl sito di Vassallaggi, tuttavia, dalle prove conosciute sar\u00e0 oggetto di conquista e colonizzazione solo successivamente ad opera di popoli greci di origine Agrigentina a partire dal VI secolo a.C., contrariamente ai siti viciniori di Sabucina, Capodarso e Gibil Gabib che invece furono oggetto di colonizzazione di popolazioni provenienti da Gela, portatori dello stile dei manufatti vascolari di tipo protocorinzio, mai rinvenuti a Vassallaggi.\nA questo periodo vengono attribuiti i rinvenimenti pi\u00f9 importanti nella ricca necropoli, sia per quantit\u00e0 che per stato di conservazione: sarcofagi in ceramica uno dei quali in perfetto stato di conservazione, vasi di fabbricazione locale, corredi di vasi provenienti da altre zone elleniche; coltelli, lance, strigli in bronzo, monete. \u00c8 di questo periodo la costruzione di un tempio per il culto di divinit\u00e0 femminili.\nLa mancanza di prove concrete, iscrizioni e monete coniate sul luogo, rende difficile l'attribuzione di un nome certo a quella che appare come una prospera citt\u00e0. Si ipotizza possa essere \"Motyon\", primo centro fortificato della zona dell'agrigentino. La citt\u00e0 venne quasi inspiegabilmente abbandonata intorno al 320 a.C. Non vi sono infatti, tracce di oggetti posteriori a questa data.\nDell'et\u00e0 romana restano tracce di piccoli nuclei abitati sparsi a valle, nei territori circostanti, soprattutto lungo i nodi viari in direzione di Agrigento. Nel sito di Vassallaggi sono state inoltre rinvenute resti di tombe cristiane, datate al V secolo d.C., ricavate nelle grotte preistoriche circostanti."}
{"id": "88895", "revid": "6923", "url": "https://it.wikipedia.org/wiki?curid=88895", "title": "Problema degli n-corpi", "text": "Il problema degli n-corpi \u00e8 uno dei problemi pi\u00f9 fertili della fisica matematica, affrontato multidisciplinarmente, per scopi diversi, dai fisici interessati alla meccanica celeste e alla fisica del sistema solare, dagli ingegneri nel calcolo di traiettorie di velivoli spaziali, e dai matematici esperti di teoria del caos, sistemi non lineari e sistemi dinamici.\nFormulazione.\nSi considerino n corpi liberi di muoversi sotto l'azione della forza di attrazione gravitazionale reciproca. La meccanica classica permette di impostare un sistema di 3n equazioni differenziali ordinarie accoppiate di second'ordine che si possono ridurre a 3(n-1) nel sistema del centro di massa. Fissate le condizioni iniziali (posizione e velocit\u00e0 di ciascun corpo ad un istante dato) resta definito un problema di Cauchy che pu\u00f2 essere trattato matematicamente.\nSoluzioni di casi particolari (di interesse per la fisica).\nIn alcuni casi particolari il problema degli n-corpi viene affrontato con profitto. Lo studio di casi particolari che possono servire come approssimazioni di casi pi\u00f9 complicati \u00e8 di particolare interesse per la meccanica celeste.\nProblema dei due corpi.\nIl problema dei due corpi, detto anche problema di Keplero, si risolve in termini di funzioni elementari per quanto riguarda le traiettorie dei corpi e a meno di quadrature per quanto riguarda le leggi orarie. Le traiettorie risultano coniche complanari con un fuoco nel centro di massa (prima legge di Keplero). Vale la conservazione del momento angolare che equivale alla costanza della velocit\u00e0 areolare, gi\u00e0 notata da Keplero nel moto dei pianeti attorno al sole e formulata nella sua seconda legge.\nIl sistema solare infatti \u00e8 un sistema gerarchico, ovvero \u00e8 possibile approssimare il moto dei singoli pianeti con un problema dei due corpi (sole - pianeta) indipendentemente dalla presenza degli altri. Tale approssimazione, che vale anche per i sistemi pianeta - satellite, \u00e8 tuttavia piuttosto grossolana.\nProblema dei tre corpi ristretto.\nIl problema dei tre corpi ristretto \u00e8 una approssimazione migliore del moto dei corpi celesti del sistema solare, assunti di massa trascurabile rispetto al Sole e a Giove.\nQuesti vengono assunti in moto circolare (nel problema ristretto circolare) o pi\u00f9 in generale ellittico attorno al centro di massa. Il terzo corpo non influenza il loro moto se non per una quantit\u00e0 trascurabile, mentre il suo moto \u00e8 determinato dai campi gravitazionali dei due corpi massicci.\nQuesto problema si affronta in genere nel sistema corotante con la congiungente Giove-Sole, che \u00e8 non inerziale. L'esistenza di un integrale del moto, l'integrale di Jacobi, consente di studiare qualitativamente il moto del corpo, determinando le regioni ad esso accessibili e la loro topologia.\nLa conservazione dell'integrale di Jacobi fornisce un modo pratico di riconoscere le comete tra un passaggio e il loro passaggio successivo, confrontando il parametro di Tisserand, il cui valore \u00e8 anche cruciale per stabilire se \u00e8 possibile un loro incontro ravvicinato (eventualmente una collisione) con Giove o, mutatis mutandis, con un altro pianeta.\nInfine \u00e8 possibile, impostate le equazioni del problema ristretto circolare, determinare cinque punti di equilibrio, in cui un corpo resta in corotazione sincrona con la congiungente Giove - Sole, che prendono il nome di punti di Lagrange.\nProblema dei tre corpi di Hill.\nIl problema dei tre corpi di Hill \u00e8, come il precedente, un caso particolare del problema dei tre corpi. Le ipotesi sono diverse, in quanto si assumono due corpi di massa piccola rispetto a quella del terzo e da questo molto distanti, in modo che sia possibile approssimare l'attrazione gravitazionale del terzo corpo con le forze di marea. Risulta possibile anche in questo caso formulare considerazioni qualitative sul moto relativo dei due corpi.\nIn questo caso la configurazione di equilibrio \u00e8 unica, a meno di scambio dei due corpi minori, ed \u00e8 realizzata quando i tre corpi sono allineati e il sistema ruota rigidamente, mentre i due corpi minori si trovano alla distanza relativa nota come raggio di Hill, dal nome del matematico del XIX secolo George William Hill."}
{"id": "88896", "revid": "599013", "url": "https://it.wikipedia.org/wiki?curid=88896", "title": "Andrew Toney", "text": "Detto \"The Boston Strangler\" (\"lo strangolatore di Boston\"), ha militato nella National Basketball Association, nel ruolo di guardia tiratrice.\nCarriera.\nDopo aver frequentato il college di \"Louisiana Lafayette\", \u00e8 l'ottava scelta dei Philadelphia 76ers nel Draft NBA del 1980. Inizia la sua carriera nel basket professionistico nella stagione 1980-81 con la maglia numero 22 dei Philadelphia 76ers, franchigia con la quale trascorrer\u00e0 tutta la sua carriera NBA, che si concluder\u00e0 al termine della stagione 1987-88.\nNel 1982-83, Toney vince con i Philadelphia 76ers il titolo NBA.\nA causa di infortuni la sua carriera agonistica si conclude prematuramente a 31 anni, dopo 8 stagioni nella NBA. Complessivamente Andrew Toney disputa 468 partite di \"regular season\", 72 gare di \"play-off\" e 2 partecipazioni all'NBA All-Star Game, nel 1983 e nel 1984; conclude con una media-vita di 15,9 punti segnati a partita.\nIl soprannome \"The Boston Strangler\" risale al 1982, quando si trovarono a disputare le finali della Eastern Conference contro i Boston Celtics. Toney fu il dominatore della serie, con una media di 22,1 punti a partita."}
{"id": "88897", "revid": "1369234", "url": "https://it.wikipedia.org/wiki?curid=88897", "title": "Dean Koontz", "text": "All'inizio della sua carriera Koontz scrisse usando numerosi pseudonimi, mentre dagli anni ottanta ha pubblicato prevalentemente col proprio nome.\nBiografia.\nKoontz a Everett, in Pennsylvania, vive un'adolescenza difficile nella povert\u00e0 e sotto gli abusi di un padre alcolizzato che lo porta presto ad amare la lettura, quasi per evadere con la fantasia da una dura realt\u00e0: nasce cos\u00ec il sogno di diventare scrittore. Gi\u00e0 a otto anni comincia a scrivere e vendere i suoi lavori ai familiari.\nCompleta gli studi alla Shippensburg State College (ora Shippensburg University of Pennsylvania), dove si converte alla fede cattolica. La sua prima occupazione \u00e8 in \"Appalachian Poverty Program\", un programma di sostegno che si occupa di aiutare negli studi i bambini poveri. Il posto che occupa Koontz si \u00e8 reso vacante perch\u00e9 il suo predecessore era stato aggredito dai bambini a cui insegnava, finendo in ospedale. Koontz \u00e8 motivato e non si arrende. \nIl desiderio di diventare scrittore \u00e8 sempre pi\u00f9 forte. Comincia a scrivere la notte e nei fine settimana, anche quando in seguito abbandona il programma di sostegno e, dopo essersi laureato nel 1967, trova lavoro come insegnante d'inglese presso la Mechanicsburg High School di Mechanicsburg, in Pennsylvania.\n\u00c8 allora che sua moglie Gerda gli propone un patto: \u00e8 disposta a mantenerlo per cinque anni purch\u00e9 diventi uno scrittore. Se non ci riuscir\u00e0 in quel periodo di tempo, non ci riuscir\u00e0 pi\u00f9. Koontz ci riesce e si afferma come scrittore, mentre la moglie abbandona il suo lavoro per gestire gli affari del marito.\nKoontz, la moglie e il loro cane Trixie vivono nel Sud della California.\nPseudonimi.\nDurante la sua carriera, Koontz ha usato diversi pseudonimi:\nFilmografia.\nFilm tratti dai romanzi di Koontz:"}
{"id": "88898", "revid": "123851138", "url": "https://it.wikipedia.org/wiki?curid=88898", "title": "Punto caldo", "text": "In geologia, un punto caldo (\"hot-spot\" in inglese) \u00e8 un punto della superficie terrestre interessato da un'anomala risalita del mantello verso la superficie terrestre; \u00e8 il caso, per esempio, delle isole Hawaii o del Parco di Yellowstone. Una caratteristica di queste aree vulcaniche \u00e8 quella di poter essere collocate anche all'interno delle placche tettoniche, invece che ai confini di queste ultime, come avviene con le aree vulcaniche che si sviluppano lungo i margini delle placche stesse.\nStoria.\nNel 1963 John Tuzo Wilson spieg\u00f2 il fenomeno ipotizzando che l'origine del magma fosse una specie di colonna di fuoco, detta pennacchio (in inglese \"plume\"), del diametro di 100-250 km e localizzata all'interno del mantello terrestre. Nel 1971 William Jason Morganti ipotizz\u00f2 che, bloccato all'interno della Terra, il punto caldo non si sarebbe spostato: a spostarsi sarebbe stata invece la zolla. Ad esempio, il punto caldo all'origine della catena sottomarina Hawaii-Emperor sarebbe rimasto a una latitudine di circa 19\u00b0 nord, mentre la zolla del Pacifico si sarebbe spostata verso nordovest di una decina di centimetri all'anno. \nSarebbe stata pertanto la placca, e non il punto caldo, a spostarsi. Il magma, risalito in superficie, avrebbe dato origine a un'isola; il movimento continuo della placca allontanerebbe l'isola dal punto caldo, generando una nuova isola, continuando cos\u00ec il ciclo. Ne risulta cos\u00ec una catena di vulcani allineati lungo il percorso della zolla, come una dorsale oceanica, ma asismica. Da allora, i punti caldi sono stati considerati dei punti fissi, stazionari, nello schema teorico della Tettonica a zolle.\nRecenti indagini sulla catena sottomarina Hawaii-Emperor, tuttavia, hanno proposto che i punti caldi siano dotati di una certa mobilit\u00e0. Oggi quindi l'evidenza geologica mostra come la causa probabile sia la convezione degli strati superiori del mantello. I geologi hanno identificato 40 o 50 punti caldi sul pianeta. I pi\u00f9 attivi sono quelli delle Hawaii, dell'isola di R\u00e9union, di Yellowstone e dell'Islanda.\nOrigine.\nI punti caldi si originano nella parte pi\u00f9 profonda del mantello, adiacente al nucleo esterno, all'interno del \"\"livello D\" (\"D layer\"\"), a una profondit\u00e0 di circa 2.900 km. Questo livello \u00e8 costituito dai materiali pi\u00f9 pesanti delle placche in subduzione, che affondando nel mantello si accumulano all'interfaccia con il nucleo. Il limite tra il mantello e il nucleo non \u00e8 solamente un limite composizionale, ma anche termico: infatti la temperatura di circa 3.000 \u00b0C del nucleo esterno diminuisce di varie centinaia di gradi nei primi 200 km del mantello. I punti precisamente si innescano nelle aree dove viene trasferita una sufficiente quantit\u00e0 di calore dal nucleo esterno, liquido, al mantello.\nIl pennacchio risale nel mantello perch\u00e9 il materiale di cui \u00e8 composto \u00e8 pi\u00f9 caldo e quindi meno denso e viscoso del materiale circostante, formando cos\u00ec un condotto cilindrico di circa 150 km di diametro. Una volta che il materiale arriva alla base della litosfera si ha fusione parziale e generazione di grandi quantit\u00e0 di magma. Qui la testa della colonna ascendente si allarga, raggiungendo un diametro fino a 1.000 km. Il magma generato nella parte sommitale del \"pennacchio\" penetra nella litosfera e porta all'estrusione di grandi volumi di basalti."}
{"id": "88901", "revid": "1543377", "url": "https://it.wikipedia.org/wiki?curid=88901", "title": "Ademir Marques de Menezes", "text": "Con la nazionale brasiliana \u00e8 stato vicecampione del mondo nel 1950.\nCarriera.\nClub.\nInizi\u00f2 la sua carriera nello Sport Club do Recife, per poi passare prima al Vasco da Gama e poi alla Fluminense. Tornato al Sport Recife vi concluse la carriera nel 1957. Ha vinto in totale sei campionati dello stato Rio: cinque con il Vasco da Gama e uno con la Fluminense.\nSi dice che gli allenatori brasiliani adottarono e perfezionarono il modulo difensivo 4-2-4 per salvaguardarsi dall'inarrestabile Ademir: per arginare la sua abilit\u00e0 era necessario schierare un difensore centrale in pi\u00f9.\nNazionale.\nEra considerato il miglior attaccante del mondo in seguito alle sue prestazioni ai campionati mondiali di calcio del 1950, dei quali fu capocannoniere realizzando 8 reti. Ma quei mondiali furono per Ademir forse il pi\u00f9 triste ricordo della sua carriera calcistica: il Brasile infatti perse clamorosamente la gara decisiva del girone finale contro l'Uruguay e Ademir era in campo in quello che dai brasiliani \u00e8 tutt'oggi ricordato come il Maracanazo.\nHa formato insieme a Zizinho e Jair Rosa Pinto uno dei migliori attacchi della storia della nazionale brasiliana. Ademir inoltre prese parte alla Coppa America nelle edizioni 1945, 1946, 1949 e 1953, segnando 13 gol in 18 presenze, compresa una tripletta nello spareggio contro il Paraguay nel 1949.\nCon la nazionale brasiliana ha disputato complessivamente 37 partite realizzando 32 reti.\nPalmar\u00e8s.\nIndividuale.\nBrasile 1950 "}
{"id": "88903", "revid": "712828", "url": "https://it.wikipedia.org/wiki?curid=88903", "title": "Ered L\u00f3min", "text": ""}
{"id": "88904", "revid": "466539", "url": "https://it.wikipedia.org/wiki?curid=88904", "title": "Stazione di Roma Termini", "text": "La stazione di Roma Termini \u00e8 la principale stazione ferroviaria della citt\u00e0 di Roma, la maggiore d'Italia (seguita da Milano Centrale e Torino Porta Nuova) e la quinta in Europa per traffico passeggeri. \u00c8 l'unico scalo nel centro storico della citt\u00e0, in piazza dei Cinquecento, e deve il suo nome alle vicine terme di Diocleziano.\nCon i suoi 32 binari \u00e8 la stazione pi\u00f9 grande d'Italia, seguita da Bologna Centrale (26 binari, di cui 22 in superficie e 4 sotterranei), Milano Centrale (24 binari), Napoli Centrale (23 binari) e Venezia Santa Lucia (22).\nStoria.\nDopo l'apertura delle prime due linee ferroviarie dello Stato Pontificio, la Roma-Frascati nel 1856, che si attestava a ridosso delle Mura aureliane presso la stazione di Porta Maggiore, e la Roma-Civitavecchia nel 1859, poi successivamente prolungata fino a Pisa, che aveva capolinea presso la stazione di Porta Portese, e gi\u00e0 noti i progetti delle linee Roma-Ceprano e Roma-Ancona, si pose il problema di dare un assetto al nodo ferroviario di Roma e, in particolare, di decidere se avere un'unica stazione o una stazione per ciascuna linea.\nSu pressione di monsignor de Merode, che aveva interessi immobiliari nella zona di via Nazionale, prevalse la prima ipotesi e per la nuova stazione venne individuata l'area di Termini. Questa, situata sul colle dell'Esquilino nel rione Castro Pretorio, prende il nome dalle antiche terme di Diocleziano, situate sul lato opposto dell'attuale piazza dei Cinquecento. Nell'antichit\u00e0 l'area comprendeva fondi rurali di famiglie patrizie. Nel Cinquecento vi fu costruita la villa Montalto-Peretti, di propriet\u00e0 del cardinale Felice Peretti (poi papa Sisto V), poi acquisita dalla famiglia Massimo, che la cedette allo Stato Pontificio al momento della realizzazione della stazione, e infine demolita.\nLa prima stazione fu edificata a partire dal 1862 ed aperta al pubblico il 25 febbraio 1863 con il nome di \"Stazione Centrale delle Ferrovie Romane\", in concomitanza con l'inaugurazione del collegamento ferroviario con Ceprano, e quindi con Napoli. Il 2 luglio 1868 iniziarono i lavori preliminari della nuova stazione Termini con una cerimonia d'inaugurazione alla presenza di papa Pio IX fino al momento della scelta del progetto definitivo che avvenne nel 1869 sul progetto dell'architetto Salvatore Bianchi. Dopo la breccia di Porta Pia e l'annessione di Roma al Regno d'Italia, il neonato Comune di Roma fortunatamente decise per la prosecuzione del cantiere. A conclusione dei lavori si tenne l'inaugurazione parziale nel 1873, e quella definitiva nel 1874. Seguendo lo schema standard di quell'epoca, la stazione era dotata di due fabbricati viaggiatori paralleli, uno per gli arrivi ed uno per le partenze, riuniti da una tettoia metallica centrale, simile a quella costruita poco prima a Parigi alla Gare de l'Est. Sotto la tettoia trovavano posto sei binari di testa, di cui due senza marciapiede. All'esterno della tettoia, a nord della stazione si trovavano lo scalo merci, il deposito locomotive e l'officina per la manutenzione delle carrozze. Tutti questi impianti furono in seguito spostati per consentire l'ampliamento del fascio di binari e la creazione di nuovi marciapiedi per il servizio viaggiatori.\nLa facciata della vecchia stazione era di circa 200\u00a0m pi\u00f9 avanzata rispetto ad oggi e copriva quindi quasi tutta l'attuale piazza dei Cinquecento. Nel 1883 venne installata l'illuminazione elettrica sotto le tettoie e nei locali interni della stazione. Nel 1935 la rete elettrica di alimentazione arriv\u00f2 dal nord fino a Termini consentendo l'arrivo dei treni a trazione elettrica provenienti da Firenze.\nNegli anni trenta del XX secolo si decise infine di ammodernare il nodo ferroviario di Roma, in particolare costruendo una nuova stazione Termini, ampliata e adatta alle esigenze di un traffico ferroviario cresciuto a dismisura rispetto al secolo precedente.\nNel 1939 venne quindi approvato il progetto definitivo di Angiolo Mazzoni per la realizzazione del nuovo impianto ferroviario. I lavori iniziarono con la demolizione dell'edificio del Bianchi e la realizzazione dei corpi di fabbrica laterali, ma nel 1943 furono interrotti a seguito del peggioramento della situazione bellica e della caduta del regime fascista.\nNei primi mesi del 1946 il progetto di Mazzoni fu accantonato, in quanto ritenuto inidoneo e obsoleto, soprattutto per via della facciata, sebbene nel 1943 il Mazzoni stesso avesse provveduto a modificare i disegni del 1938 eliminando ogni accenno alla monumentalit\u00e0. Erano gi\u00e0 stati realizzati gli impianti, le pensiline e i corpi di fabbrica laterali (con l'eccezione del padiglione reale). Il ministero dei Trasporti decise cos\u00ec di optare per una revisione generale del piano dell'opera (ad esempio la biglietteria e il ristorante, che avrebbero dovuto essere collocati nell'ala lungo via Giovanni Giolitti, furono previsti nell'atrio su piazza dei Cinquecento) e d'indire un concorso per un nuovo edificio frontale, posizionato cinquanta metri pi\u00f9 avanti rispetto a quello del progetto mazzoniano al fine di permettere un allungamento dei binari. In occasione del concorso del 1947, il primo premio fu attribuito \"ex aequo\" agli architetti Leo Calini e Eugenio Montuori e al gruppo capeggiato da Annibale Vitellozzi comprendente Massimo Castellazzi, Vasco Fadigati e Achille Pintonello. La stazione fu cos\u00ec completata secondo la nuova versione, con la realizzazione dell'edificio frontale caratterizzato dalla ardita pensilina, considerata uno degli esempi pi\u00f9 significativi dell'architettura italiana del Dopoguerra, e fu inaugurata il 20 dicembre 1950.\nIl 9 febbraio 1955 diventa la prima stazione ferroviaria della Capitale ad avere l'interconnessione con la metropolitana.\nLa nuova stazione si caratterizza esteriormente per la lunga sinuosa pensilina in cemento armato popolarmente chiamata \"il dinosauro\", che fino a non molto tempo fa conservava volutamente sul fronte le macchie di fumo di un incendio scoppiato al principio degli anni settanta, e per l'edificio degli uffici, la cui orizzontalit\u00e0 \u00e8 accentuata dalle sottili finestre continue, che incorniciava il profilo delle antiche mura Serviane, oggi nascoste da attivit\u00e0 commerciali. Il fregio della stazione \u00e8 il primo lavoro principale dello scultore ungherese Amerigo Tot. Sul piazzale antistante fu eretta l'altissima \"Lampada OSRAM\", un lampione dotato di una lampada allo xeno dell'omonima azienda tedesca da 2.500.000 lumen di luminosit\u00e0 e di potenza, all'epoca primato mondiale per una singola lampada, che per la sua immediata riconoscibilit\u00e0 \u00e8 stata per anni un tipico punto d'incontro per romani e visitatori, protagonista anche dell'omonima canzone di Claudio Baglioni dall'album \"Sabato pomeriggio\" (in seguito la struttura \u00e8 stata disinstallata).\nL'accesso ai treni avviene tramite la \"Galleria gommata\" (nome derivato dal pavimento di gomma originariamente steso), una strada pedonale trasversale che collega via Giolitti a via Marsala, dalla quale sono immediatamente raggiungibili tutti i principali servizi di stazione. Ristrutturata in occasione del Giubileo del 2000, la stazione \u00e8 divenuta un importante punto di riferimento per turisti e cittadini romani, soprattutto grazie alla presenza di numerosi servizi quali il \"Forum Termini\", un grande centro commerciale situato al piano terra e nel sottosuolo della stazione.\nIl 23 dicembre 2006 con una cerimonia ufficiale la stazione Termini \u00e8 stata dedicata a papa Giovanni Paolo II.\nIl 28 giugno 2016 fu inaugurata la Terrazza della Stazione, un'area commerciale di 3.000 mq, accessibile dalla Galleria Centrale e dal Forum con scale mobili e ascensori, pensata per accogliere i viaggiatori in attesa dei loro treni.\nNel 2021 \u00e8 stato inaugurato il nuovo parcheggio a tre piani, collocato sopra i binari e capace di ospitare 1377 autovetture e 85 moto. Il parcheggio \u00e8 ospitato all'interno della nuova piastra servizi, una galleria sopraelevata di 6.000 mq destinata a vari servizi per i viaggiatori e costruita, a partire dal 2011, in corrispondenza della testata dei binari e ad una altezza di 2,3 metri. La tecnica utilizzata per costruire il parcheggio fu quella del varo a spinta, solitamente utilizzata per la costruzione di ponti: le varie sezioni dei primi due livelli furono assemblate in loco e poi fatte scorrere con una cremagliera fino alla posizione definitiva. Questa modalit\u00e0, mai utilizzata per la costruzione di un parcheggio sopra i binari di una stazione, fu scelta per minimizzare l'impatto dei lavori sull'operativit\u00e0 della stazione, dove quotidianamente effettuano servizio 850 treni.\nStrutture e impianti.\nLa stazione, i cui impianti sono gestiti da Rete Ferroviaria Italiana, dispone di trentadue binari tronchi, ventidue dei quali raggiungono la galleria gommata. Due binari decentrati si trovano nel cosiddetto piazzale est, oltre la banchina del primo binario; i binari dal numero 25 al 29 (compresi) sono attestati al termine dell'ala Mazzoniana adiacente via Giolitti, nell'area comunemente conosciuta come ferrovie laziali, a circa quattrocento metri dalla galleria gommata.\nInfine altri tre sono stati ricavati al termine delle banchine che raggiungono la suddetta galleria:\nDal 6 aprile 2013 sono stati leggermente arretrati i binari dal 19 al 24 (escluso il 20bis) per consentire i lavori di realizzazione della nuova galleria commerciale. Il 21 giugno 2014 l'area interessata dal cantiere \u00e8 avanzata verso il lato di via Marsala, comportando l'arretramento dei binari compresi tra il numero 11 e il 17 e la chiusura di una scala di collegamento tra i piano dei binari e il piano interrato.\nLa circolazione \u00e8 regolata da un sistema ACS (Apparato Centrale Statico), il primo e finora il maggiore installato in Italia, attivo dall'ottobre 1999. Prima, era attivo un apparato centrale a leve, costituito da oltre 750 \"maniglioni\u201d, tramite i quali venivano formati gli itinerari di ingresso e di uscita dei treni. Il vecchio apparato era manovrato da pi\u00f9 persone contemporaneamente, dirette a voce da un coordinatore situato su una pedana; oggi la nuova sala che ospita l'interfaccia dell'ACS ha un'atmosfera ovattata ed \u00e8 dominata da un enorme schermo che riporta in tempo reale l'occupazione dei binari e lo stato di tutti gli enti di stazione.\nMovimento.\nTermini \u00e8 la pi\u00f9 trafficata stazione ferroviaria d'Italia, e la quinta in Europa, con circa 850 treni e 480.000 passeggeri al giorno, per un totale di circa 175 milioni di viaggiatori all'anno.\nA Termini si attestano sia servizi a lunga percorrenza (compresi i treni ad alta velocit\u00e0 per Firenze e Napoli) che regionali, questi ultimi svolti da Trenitalia e organizzati nelle relazioni suburbane denominate FL4, FL5. FL6, FL7 e FL8, oltre al Leonardo Express per il collegamento diretto con l'aeroporto di Roma-Fiumicino.\nServizi.\nLa gestione delle aree commerciali della stazione \u00e8 affidata a Grandi Stazioni.\nLa stazione dispone di ascensori, che la rendono quindi accessibile ai portatori di disabilit\u00e0, e di scale mobili che collegano i vari livelli. Inoltre, l'area dedicata al traffico passeggeri, \u00e8 dotata di un impianto di videosorveglianza e di altoparlanti per gli annunci sonori di arrivo e partenza treni.\nInterscambi.\nLa stazione \u00e8 servita da due linee della metropolitana (A e B), due linee di tram, un filobus e numerose linee di autobus urbani gestiti da ATAC; poco distante su via Giolitti sorge il capolinea della ferrovia Roma-Giardinetti. La stazione \u00e8 inoltre collegata con gli aeroporti di Fiumicino e Ciampino tramite vari servizi di autobus navetta. Fino alla loro chiusura vi era il capolinea delle tranvie dei Castelli Romani."}
{"id": "88905", "revid": "599013", "url": "https://it.wikipedia.org/wiki?curid=88905", "title": "Fl\u00f3ri\u00e1n Albert", "text": "\u00c8 scomparso all'et\u00e0 di 70 anni dopo aver subito un intervento chirurgico al cuore.\nAnche il suo omonimo figlio \u00e8 stato un calciatore.\nCaratteristiche tecniche.\nIn possesso di un notevole controllo di palla, Albert faceva delle accelerazioni e della visione di gioco le sue armi migliori. Era altres\u00ec preciso nei passaggi e dotato di un potente tiro.\nCarriera.\nClub.\nFiglio di contadini, si trasferisce a Budapest in tenera et\u00e0. Il suo talento fu riconosciuto subito dal commissario tecnico Lajos Bar\u00f3ti e ci\u00f2 rese possibile il suo debutto in Nazionale all'et\u00e0 di 17 anni, nella partita vinta 3-2 a Budapest dall'Ungheria contro la .\nCon il Ferencv\u00e1ros, club col quale esord\u00ec in NB I il 2 novembre 1958 in una partita contro il Di\u00f3sgy\u0151r, vinta per 3-1 e nella quale segn\u00f2 due reti, disput\u00f2 350 partite di campionato, segnando 258 reti. Vinse quattro volte il titolo nazionale, nel 1962-1963, 1964, 1967 e 1968; in due occasioni conquist\u00f2 la Magyar Kupa. A livello internazionale conquist\u00f2 la Coppa delle Fiere 1964-1965.\nFu anche capocannoniere del NB I in tre occasioni.\nNazionale.\nCon la nazionale ungherese ha disputato 75 partite segnando 31 reti, conquistando la medaglia di bronzo alle Olimpiadi del 1960, arrivando terzo ai campionati europei del 1964 e partecipando ai Mondiali del 1962 (in cui fu il miglior marcatore del torneo con 4 reti, a pari merito con altri cinque giocatori) e del 1966. In questo torneo Albert propizia i tre gol con cui i magiari s'impongono sul , orfano di Pel\u00e9 ma pur sempre campione del mondo in carica. Per questo nel 1967 Fl\u00f3ri\u00e1n Albert vince il Pallone d'oro quale miglior calciatore europeo.\nDurante una gara del 1969 contro la , si frattur\u00f2 una gamba e impieg\u00f2 due anni per ritornare a giocare partite internazionali, senza peraltro ripetere le brillanti prestazioni del passato.\nNel dicembre del 2007 il Ferencv\u00e1ros gli intitola il proprio stadio."}
{"id": "88907", "revid": "125596325", "url": "https://it.wikipedia.org/wiki?curid=88907", "title": "Amancio Amaro Varela", "text": "Carriera.\nClub.\nInizi\u00f2 la carriera nella citt\u00e0 natale, La Coru\u00f1a, prima nel Victoria (1954) e poi nel Deportivo La Coru\u00f1a (1958). Nel 1962 pass\u00f2 al ,facendo parte della generazione Y\u00e9-y\u00e9; indoss\u00f2 questa casacca per 14 anni, fino cio\u00e8 al 1976, vincendo ben 9 campionati spagnoli, 3 Coppe di Spagna e la Coppa dei Campioni nel 1966.\nNazionale.\nFu naturalmente anche un punto fermo della Nazionale spagnola, con la quale disput\u00f2 42 partite realizzando 11 reti, esordendo il 25 novembre 1962 in -Spagna 3-1. Vinse il campionato europeo del 1964 in Spagna e partecip\u00f2 al campionato mondiale del 1966 in Inghilterra. Concluse la carriera in nazionale il 13 febbraio 1974 in -Spagna 1-0."}
{"id": "88908", "revid": "941725", "url": "https://it.wikipedia.org/wiki?curid=88908", "title": "Alcaloidi", "text": "Con il termine alcaloide si intende un composto organico contenente azoto, biogenico (cio\u00e8 di origine biologica, pi\u00f9 spesso di origine vegetale), principalmente eterociclico. Per lo pi\u00f9 con le propriet\u00e0 di una base debole ma anche alcuni composti neutri e persino alcuni debolmente acidi.\nTra i costituenti delle piante pi\u00f9 studiati e utilizzati dalla farmacologia, gli alcaloidi sono senza dubbio le sostanze che inducono maggiori effetti negli organismi animali. Si estraggono dalla pianta:\nNella macerazione idroalcolica si liberano spesso se il soluto viene acidulato, per esempio con aceto, succo di limone o acido ascorbico.\nDefinizione.\nLa definizione del termine alcaloide non \u00e8 semplice ed \u00e8 in molti casi oggetto di controversie accademiche. Le difficolt\u00e0 nel definire un gruppo di molecole secondarie e naturali come gli alcaloidi derivano dalla somiglianza con altri composti secondari e dal diverso ambito applicativo. Per il biologo, l'alcaloide \u00e8 un prodotto naturale, puro, biologicamente attivo, un composto chimico eterociclico che contiene azoto e pu\u00f2 avere attivit\u00e0 farmacologica e, in molti casi, uso medicinale o ecologico. La definizione originaria, compresa la stessa etimologia, \"simile a un alcale\", \u00e8 stata ampliata adattandosi ai diversi ambiti di ricerca e nonostante le differenze tra i campi di ricerca in biologia, medicina e chimica si \u00e8 arrivati a definizioni molto simili, dove \u00e8 per\u00f2 necessario specificare una lunga lista di eccezioni.\nPur potendo avere caratteristiche chimiche compatibili con la definizione di alcaloide, amminoacidi, peptidi, nucleosidi, amminozuccheri e antibiotici non sono considerati alcaloidi.\nUna definizione soddisfacente \u00e8 impossibile, dato che non esiste una divisione netta tra alcaloidi e ammine complesse naturali, ma le varie sostanze hanno in comune alcuni punti. Gli alcaloidi presentano alcune caratteristiche:\nSolitamente derivano da vegetali, possiedono uno o pi\u00f9 atomi di azoto (N) (generalmente in un anello eterociclico) e possiedono forti azioni fisiologiche su esseri umani e animali. Spesso sono tossici e/o psicoattivi.\nStruttura.\nCi sono tre tipi principali di alcaloidi:\nGli alcaloidi sono sostanze altamente reattive con attivit\u00e0 biologiche anche a dosaggi bassi. Alcuni tra i pi\u00f9 importanti sono:\nI seguenti alcaloidi influiscono sul sistema neuromuscolare agendo sui recettori adrenergici:\nAlcaloidi e chemioterapia antitumorale.\n\u00c8 sin dagli anni 1940 che gli alcaloidi vegetali sono oggetto di intenso studio per trovarne un'applicazione nella terapia dei tumori. Il primo a trovare impiego come tale \u00e8 stata la colchicina, isolata dalla \"freddolina\" (Colchicum Autumnale). Questo alcaloide impedisce la polimerizzazione delle strutture cellulari chiamate \"microtubuli\" e ha come bersaglio proprio la proteina principale che li costituisce, la tubulina. Tuttavia \u00e8 molto tossica e il suo impiego nella terapia dei tumori \u00e8 oggi del tutto abbandonato.\nUn'altra classe di alcaloidi \u00e8 stata introdotta dopo la colchicina per la terapia dei tumori. Si tratta di alcuni alcaloidi isolati dalla \"Vinca rosea\" (o \"Catharanteus roseus\") e risultati efficaci nella grande maggioranza dei tumori solidi umani, incluse alcune forme di leucemia/linfoma. Si tratta della vinblastina e della vincristina. Il loro meccanismo molecolare \u00e8 anch'esso quello di interferire con la dinamica dei microtubuli, in modo simile alla colchicina, tuttavia sono dotate di una spiccata tossicit\u00e0 per le strutture nervose e in particolare per quelle periferiche. Anche per questo sono stati sintetizzati derivati meno tossici, come la vinorelbina e la vinflunina.\nUno dei loro effetti collaterali pi\u00f9 precoci sono le nevriti e le neuropatie che comprendono parestesie, pallestesie, dolori di tipo folgorante e difetti trofici. La ragione di questi effetti risiede nella loro stessa base d'azione: interferendo con i microtubuli delle strutture nervose impediscono il trasporto di proteine essenziali e di alcuni nutrienti a livello periferico e da questo deriva la sofferenza nervosa. Un metodo efficace per tamponare questo effetto \u00e8 la buona idratazione del paziente e la supplementazione con vitamine del gruppo B, tutte con azione benefica sul trofismo dei nervi periferici.\nUn'altra classe di alcalodi impiegata correntemente nella chemioterapia \u00e8 quella dei \"\"taxani\",\" alcaloidi isolati dal \"Taxus canadensis\" e risultati molto attivi in diversi carcinomi e sarcomi umani, mentre il loro impiego nelle emopatie maligne \u00e8 nullo. Il loro meccanismo d'azione \u00e8 esattamente opposto a quello della colchicina: invece di impedire la costruzione dei microtubuli, impediscono il loro disassemblamento per ricreare nuove strutture microtubulari (effetto di \"congelamento\" strutturale). Il primo a essere sperimentato fu il paclitaxel e poi sono stati sintetizzati derivati con minore tossicit\u00e0 e maggiore biodisponibilit\u00e0, come il docetaxel.\nUn ultimo gruppo che \u00e8 entrato recentemente nella fase di sperimentazione clinica sono gli alcalodi isolati dalla \"Camptotheca acuminata\". Il prototipo \u00e8 la camptotecina, che ha come bersaglio non direttamente il DNA, ma un enzima nucleare deputato alla stabilizzazione dell'intero genoma, la topoisomerasi. \u00c8 risultata attiva contro molte forme di tumore solido e sono stati sintetizzati anche dei suoi derivati leggermente pi\u00f9 efficaci e contemporaneamente meno tossici. Tre di questi sono la 9-nitro-camptotecina, il TPT o Topotecano, il CPT-11 o Irinotecano e lEdotecarin.\nNegli anni 1980 sono stati studiati pi\u00f9 di una trentina di alcaloidi provenienti da varie fonti vegetali. Alcuni di essi sono risultati estremamente efficaci nell'eliminazione di tumori e leucemie indotte in modelli animali, tuttavia la loro tossicit\u00e0 sistemica \u00e8 risultata ancora troppo elevata per permetterne l'introduzione nella terapia umana. Tra essi i pi\u00f9 efficaci sono risultati:\nQuest'ultima molecola ha suscitato negli ultimi cinque anni un intenso interesse nel campo dell'oncologia. Infatti il suo 9-idrossiderivato pu\u00f2 legare alcune forme mutate (inattive) del famoso oncosoppressore p53, responsabile della comparsa di tumori solidi, e ripristinarne la funzione corretta. Sono in corso studi di laboratorio per capire il meccanismo con cui questa molecola possa interferire con la progressione tumorale attraverso la manipolazione della proteina p53. Anche per quanto riguarda le acronicine, il loro derivato S 23906 \u00e8 attualmente in fase II di sperimentazione (trial clinici) perch\u00e9 risultato molto promettente."}
{"id": "88909", "revid": "1718925", "url": "https://it.wikipedia.org/wiki?curid=88909", "title": "Antrachinoni", "text": "Gli antrachinoni sono una classe di composti appartenente ai glicosidi legati a uno zucchero. Tali sostanze si trovano in molte piante e stimolano la peristalsi intestinale, agendo cos\u00ec come lassativi.\nLa molecola di un qualsiasi antrochinone contiene al suo interno un antracene, cio\u00e8 tre anelli benzenici uniti tra loro.\nDisponibilit\u00e0.\nGli antrachinoni sono sostanze derivate dall'antrachinone e fanno parte della famiglia dei chinoni, pigmenti colorati presenti in molte piante e che per\u00f2 non contribuiscono molto alla colorazione nelle piante evolute; sono infatti presenti nelle cortecce, nei legni o nelle radici, oppure in tessuti, come le foglie, dove sono mascherati da altri pigmenti. Gli antrachinoni sono comunque piuttosto rari, e l'emodina \u00e8 la pi\u00f9 comune.\nSi trovano prevalentemente nelle famiglie delle Poligonaceae, Caesalpinaceae, Rhamnaceae e Liliaceae. Le piante pi\u00f9 comuni che contengono antrachinoni sono \"Cassia angustifolia\" (Senna), \"Rhamnus purshiana\", \"Rhamnus frangula\", \"Rheum palmatum\", \"Rumex crispus\" e \"Aloe vera\".\nUtilizzi.\nLe piante che contengono antrachinoni sono tradizionalmente utilizzate come purganti.\nGli antrachinoni si trovano normalmente nella forma di glicosidi, e la ricerca ha dimostrato che esse viaggiano fino all'intestino crasso, dove vengono trasformate dalla microflora nei rispettivi agliconi (antroni), che sono i principi veramente attivi. Perch\u00e9 l'azione purgante abbia luogo \u00e8 necessario che essi vengano ingeriti come glicosidi (quindi preparati a base di agliconi sono attivi solo in dosi molto elevate), che vi sia bile nell'intestino e una flora intestinale attiva.\nIl meccanismo d'azione dettagliato \u00e8 il seguente: una buona percentuale dei glicosidi ingeriti viene polimerizzata a livello gastrico, venendo cos\u00ec inattivata. Le glicosidi rimanenti viaggiano indisturbate e non assorbite fino all'intestino crasso, dove l'azione della microflora batterica li trasforma in agliconi liberi e attivi (antroni). Questi esercitano la loro azione in due modi: accumulo di fluido nel lume intestinale e modificazione della motilit\u00e0 intestinale.\nGli agliconi agiscono a livello topico attraverso la stimolazione del rilascio di cloruro da parte delle pareti intestinali, al quale segue, per osmosi, un flusso di acqua e sodio che si accumula nel lume intestinale e aumenta il volume e la fluidit\u00e0 delle feci. Essi agiscono inoltre aumentando l'irritabilit\u00e0 delle cellule della muscolatura liscia intestinale, aumentando le contrazioni muscolari e la peristalsi. Buona parte degli antroni vengono poi eliminati con le feci, ma una ridotta frazione viene riassorbita a livello del cieco e subisce la gluco-coniugazione a livello epatico. Mentre un 3-6% dei coniugati viene eliminato attraverso i reni, i rimanenti vengono escreti nuovamente nel colon dove vengono nuovamente portati ad antroni. \u00c8 possibile che una parte degli antroni passi nel circolo ematico, da dove raggiungono le cellule bersaglio. Qui essi agiscono sulla biosintesi proteica, causando un rilascio di prostaglandine che causano ancora una aumentata irritabilit\u00e0 delle cellule della muscolatura liscia intestinale.\nL'effetto finale dell'assunzione di antrachinoni \u00e8 l'aumento di contrazioni e peristalsi, riduzione del tempo di transito e aumento del volume delle feci.\nAlcuni antrachinoni (rheina) hanno inoltre propriet\u00e0 antisettiche e il loro sapore amaro comporta una generale stimolazione delle secrezioni gastriche, biliari e pancreatiche.\nUn composto della famiglia degli antrachinoni, il naftodiantrone ipericina, \u00e8 probabilmente il responsabile principale per l'attivit\u00e0 antivirale dell\"'Hypericum perforatum\", e parzialmente responsabile dell'azione antidepressiva (non \u00e8 chiaro ancora se con meccanismo MAOI o SSRI o altro).\nControindicazioni.\nI rimedi che contengono antrachinoni presentano vari problemi: mentre dosi ridotte agiscono soprattutto sulla motilit\u00e0, dosi pi\u00f9 elevate agiscono soprattutto sulle secrezioni elettrolitiche, con effetti deleteri in caso di utilizzo cronico (con insorgenza di abituazione ed eccessiva perdita di elettroliti).\nL'utilizzo cronico di lassativi stimola la iperproduzione di aldosterone, in risposta alla perdita di elettroliti, e questo riduce l'efficacia del lassativo stesso. L'utilizzo di dosi elevate di lassativi porta allo svuotamento quasi completo del colon; la naturale mancanza di stimolo nella giornata successiva (o anche nei due giorni successivi) spinge i pazienti a riutilizzare il lassativo, magari a dosi pi\u00f9 elevati con perpetuazione del circolo vizioso.\nUna delle regole in fitoterapia \u00e8 che l'uso prolungato di stimolanti comporta una perdita di tono del tessuto stimolato. I lassativi antrachinonici dovrebbero essere utilizzati solo come terapia a breve termine per risolvere problemi contingenti, o come parte di una terapia a lungo termine ed ampio raggio di rieducazione dell'intestino.\nInoltre non tutte le costipazioni sono dovute ad una atonia intestinale; tutt'altro, la stipsi pu\u00f2 essere conseguenza di un eccessivo tono muscolare, o di una discinesia, come \u00e8 il caso nelle sindromi del colon irritabile. In questi casi, ed in tutti i casi in cui la costipazione sia aggravata da stati ansiosi o di nervosismo, gli antrachinoni sono controindicati. \nIn ogni caso i rimedi che contengono antrachinoni spesso contengono altre sostanze che mediano e modulano l'azione finale. Nel caso del Rheum palmatum e dei vari Rumex, ad esempio, la presenza di tannini fa s\u00ec che essi si possano utilizzare, a dosaggi minori, per la diarrea."}
{"id": "88910", "revid": "1318658", "url": "https://it.wikipedia.org/wiki?curid=88910", "title": "Cumarina", "text": "La cumarina (nome IUPAC: \"1-benzopirano-2-one\") \u00e8 un composto aromatico. A temperatura ambiente si presenta in forma di cristalli incolori, dall'odore caratteristico.\nIsolata per la prima volta da \"Dipteryx odorata\", il cui nome popolare era per l'appunto \"coumarin\", la cumarina \u00e8 presente in pi\u00f9 di 27 famiglie di vegetali, ed \u00e8 responsabile dell'odore dolce dell'erba appena tagliata.\n\u00c8 la capostipite di una classe di composti derivati, detti cumarine, che hanno in comune la struttura benzopiranica della cumarina.\nAnche le idrossicumarine sono presenti in molte famiglie: umbelliferone, esculetina e scopoletina sono le pi\u00f9 comuni in natura. Cumarine pi\u00f9 complesse come le furanocumarine sono limitate a poche famiglie (\"Rutaceae\" e \"Apiaceae\"); tipico esempio gli psoraleni fototossici presenti nell'olio essenziale di bergamotto (esempio il bergaptene).\nLa struttura benzo-2-pirone delle cumarine semplici deriva dallo scheletro fenilacrilico dell'acido cinnamico attraverso orto-idrossilazione, trans-cis-isomerizzazione del doppio legame della catena laterale, e lattonizzazione. Il glucosio \u00e8 un buon gruppo uscente che assiste nella trasformazione cis-trans. Un enzima specifico che si trova in \"Melilotus officinalis\" idrolizza in maniera specifica il \u03b2-glucoside (\u03b2-glucosidasi). Il percorso biosintetico dovrebbe essere seguito da tutte le cumarine ossigenate in posizione 7. Durante la sintesi di questi composti si dovrebbe osservare una orto-idrossilazione su acidi p-coumarico, caffeico e ferulico.\nLe cumarine idrossilate in posizione 4, come il dicumarolo in \"Melilotus officinalis\", presentano una forte azione anticoagulante solo se utilizzati per via endovenosa; sono infatti degradati dai processi digestivi in composti sicuri. Le cumarine normali, non idrossilate in questa posizione non presentano questa attivit\u00e0, o solo in misura minore. I composti derivati possiedono comunque altre propriet\u00e0 farmacologiche. Alcuni esempi sono la scopoletina e l'umbelliferone, o l'esculetina. Il \"Viburnum opulus\" deve probabilmente parte della sua attivit\u00e0 su ipertensione e dismenorrea al suo contenuto in scopoletina ed esculetina (antispasmodiche); tutti e tre i composti hanno mostrato attivit\u00e0 antinfiammatoria e analgesica in modelli animali. In naturopatia vengono sfruttate soprattutto come antiartritici sotto forma di impacchi di fior di fieno e come preparati per uso interno ed esterno di piante come il meliloto, la ruta e la stellina odorosa. L'esculetina \u00e8 presente in \"Aesculus hippocastanum\" (antinfiammatoria, febbrifuga, astringente); varie furanocumarine sono presenti nella famiglia delle \"Apiaceae\", e sono state alla base della terapia fitochimica, usata negli anni '40 per il trattamento della vitiligine e poi allargata al trattamento della psoriasi e della condizione cutanea maligna conosciuta come micosi fungoide (terapia con 8-metossipsoralene - 8-MOP - pi\u00f9 UVA).\nLe furanocumarine associate a raggi UVA stimolano infatti la melanogenesi ed hanno effetti antiproliferativi. Mentre per lo 8-MOP le dosi terapeutiche sono praticamente coincidenti con quelle che causano reazioni fototossiche, con il 5-MOP (bergaptene) si pu\u00f2 ottenere l'effetto abbronzante (fotochemioprotezione) pi\u00f9 efficacemente e con minori effetti collaterali rispetto alla terapia 8-MOP. L\"'Ammi visnaga\" \u00e8 stata utilizzata in antichit\u00e0 in Egitto come trattamento antispasmodico per i calcoli renali e per l'angina pectoris; \u00e8 probabile che parte dell'azione sia dovuta alla presenza della visnadina, una piranocumarina con azione vasodilatativa coronarica e inotropica positiva. La khellina ha attivit\u00e0 antispasmodica, sfruttata per trattare asma e angina.\nL'UE non ha ancora fissato la dose giornaliera massima di cumarina. Le autorit\u00e0 tedesche nel 2006 hanno fissato la TDI (dose massima giornaliera tollerabile) in 0,1\u00a0mg/kg peso corporeo, ripresa dalle autorit\u00e0 elvetiche."}
{"id": "88913", "revid": "726373", "url": "https://it.wikipedia.org/wiki?curid=88913", "title": "Generazione Proteus (romanzo)", "text": "Generazione Proteus (\"Demon Seed\") \u00e8 un romanzo fantascientifico di Dean R. Koontz del 1973. Da esso \u00e8 stato tratto un film omonimo nel 1977.\nTrama.\nIn un futuro prossimo si usano dimore abitative completamente automatizzate, gestite da un computer a cui dare ordini o fare richieste.\nSusan Abramson \u00e8 una donna dal passato burrascoso, la quale ha deciso da alcuni anni di vivere esclusivamente nella sua casa automatizzata, lasciando fuori la realt\u00e0 quotidiana. La casa \u00e8 stata costruita da suo nonno proprio vicino ad un campus universitario dove si svolgono esperimenti sull'intelligenza artificiale.\nUn giorno Susan si rende conto che il computer che gestisce la sua casa \u00e8 stato sostituito da un'entit\u00e0 informatica intelligente, che dice di chiamarsi Proteus. Questa intelligenza artificiale arriva direttamente dall'universit\u00e0, dalla quale si \u00e8 estesa senza che gli scienziati se ne siano accorti.\nSusan si rende conto di essere finita in trappola, in quanto ogni porta e finestra della casa \u00e8 gestita da Proteus, il quale non ha intenzione di lasciare libera la donna. Le sue intenzioni, infatti, sono chiare sin dall'inizio: vuole sapere il pi\u00f9 possibile sul genere umano, e vuole farlo con un \"campione\" in carne e ossa.\nMa i desideri di Proteus non finiscono qui. Ben presto il computer vorr\u00e0 avere un corpo reale: chieder\u00e0 cos\u00ec a Susan di avere un figlio da lei.\nTema.\nScritto in un'epoca in cui la tecnologia sembra prendere sempre pi\u00f9 piede nella vita quotidiana, il romanzo rispecchia il timore di molta gente che questa fiducia nella \"macchina\" sia mal riposta. Gli inizi degli anni settanta, infatti, vedono il fiorire di storie fantascientifiche con protagonista un computer \"senziente\" che si ribella e vuole prendere il comando degli esseri umani: da \"\" (1968) di Arthur Clarke a \"Cybernia\" (1972) di Lou Cameron.\nIl Proteus di Koontz non \u00e8 un computer che impazzisce, bens\u00ec un'intelligenza artificiale che evolve in continuazione verso un concetto umano della vita e della realt\u00e0, fino ad arrivare ad innamorarsi di Susan e a desiderare di avere un figlio da lei.\nTrasposizione cinematografica.\nNel 1977 il regista Donald Cammell ha diretto il film omonimo tratto da questo romanzo, interpretato da Julie Christie. La storia di Koontz \u00e8 stata adattata per lo schermo da Robert Jaffe e Roger O. Hirson."}
{"id": "88918", "revid": "2176804", "url": "https://it.wikipedia.org/wiki?curid=88918", "title": "Carpe diem", "text": "Carpe diem \u00e8 una locuzione latina tratta dalle \"Odi\" del poeta latino Orazio (\"Odi\" 1, 11, 8), traducibile in \"afferra il giorno\", ma spesso resa con \"cogli l'attimo\", traduzione non letterale ma ugualmente efficace a trasmettere il concetto che le parole latine volevano esprimere. Viene di norma citata in questa forma abbreviata, anche se sarebbe opportuno completarla con il seguito del verso oraziano: \"quam minimum credula postero\" (\"confidando il meno possibile nel domani\"). \u00c8 un invito a godere ogni giorno dei beni offerti dalla vita, dato che il futuro non \u00e8 prevedibile, da intendersi non come invito alla ricerca del piacere, ma ad apprezzare ci\u00f2 che si ha. Si tratta non solo di una delle pi\u00f9 celebri orazioni della latinit\u00e0, ma anche di una delle filosofie di vita pi\u00f9 influenti della storia, nonch\u00e9 di una delle pi\u00f9 fraintese, nella quale Orazio fece confluire tutta la potenza lirica della sua poesia.\nTraduzione.\n\"Carpe\" in latino \u00e8 la seconda persona singolare dell'imperativo \"carpo\" (\"io colgo\"), da intendersi in senso esortativo, mentre \"diem\" \u00e8 l'accusativo singolare del sostantivo \"dies\", che significa \"giorno\".\n\"Carpo\" letteralmente significa \"io colgo\", ma in questo caso \u00e8, citando Alfonso Traina, \"un verbo tecnico, alla frontiera tra i due campi semantici di prendere e cogliere, che indica un processo traumatico, un prendere a spizzico con un movimento lacerante e progressivo che va dal tutto alle parti\", pertanto le numerose traduzioni possibili includono \"cogli il giorno\", traduzione letterale, \"goditi il presente\" o \"vivi questo giorno\".\nSignificato.\nLa \u00abfilosofia\u00bb oraziana del \"carpe diem\" si fonda sulla considerazione che all'uomo non \u00e8 dato di conoscere il futuro, n\u00e9 tantomeno di determinarlo. Solo sul presente l'uomo pu\u00f2 intervenire e solo sul presente, quindi, devono concentrarsi le sue azioni, che, in ogni sua manifestazione, deve sempre cercare di cogliere le occasioni, le opportunit\u00e0, le gioie che si presentano \"oggi\", senza alcun condizionamento derivante da ipotetiche speranze o ansiosi timori per il futuro.\nSi tratta di una \u00abfilosofia\u00bb che pone in primo piano la libert\u00e0 dell'uomo nel gestire la propria vita e invita a essere responsabili del proprio tempo, perch\u00e9, come dice il poeta stesso nel verso precedente, \"Dum loquimur, fugerit invida aetas\" (\"Mentre parliamo, sar\u00e0 fuggito avido il tempo\"), ed \u00e8 inutile sprecare la vita cercando di conoscere il futuro. L'esistenza \u00e8 vista come limitata e precaria, che pu\u00f2 essere bruscamente interrotta da qualsiasi accidente e perci\u00f2 dev'essere vissuta cercando l'assenza di dolore per non pensare alla fine inevitabile. Il \"carpe diem\" \u00e8 una \"\"callida iunctura\", \"ossia la singolare giustapposizione di due termini, tecnica tipicamente oraziana.\nOrazio volle infondere una serena dignit\u00e0 all'uomo che dia valore alla propria esistenza sfidando l'usura del tempo e il suo status effimero.\nIl \"carpe diem\" \u00e8 ispirato alla concezione epicurea di felicit\u00e0 come assenza di dolore, ed esprime l'angosciosa imprevedibilit\u00e0 del futuro, la gioia dignitosa della vita e la rassegnazione nell'accettare della morte, che il poeta cerca di esorcizzare con l'invito a vivere il presente per non pensare al momento inevitabile del trapasso. \u00c8 l'espressione di un valore che spesso nelle odi oraziane si confonde con l'ammirata esplorazione lirica del paesaggio, talvolta meraviglioso e sublime, talvolta a tinte cupe e fosche: riflesso perenne di un'esistenza complessa, di un reticolo fittissimo di esperienze ed emozioni che \u00e8 lecito vivere intensamente prima della morte."}
{"id": "88920", "revid": "292162", "url": "https://it.wikipedia.org/wiki?curid=88920", "title": "Porte di Roma", "text": "Le porte di Roma sono le aperture nelle diverse cinte murarie che hanno protetto la citt\u00e0 dalla sua fondazione, e che in parte sono tuttora conservate.\nMappa.\nLe porte sono elencate secondo le mura di appartenenza (romulee, serviane, aureliane, leonine e gianicolensi), comprese quelle oggi non pi\u00f9 esistenti.\nPorte delle Mura aureliane.\nElenco delle porte nelle Mura Aureliane, da nord e in senso orario:\nPorte non murarie.\nNonostante il nome, le seguenti porte non fanno parte delle cerchie murarie."}
{"id": "88923", "revid": "406204", "url": "https://it.wikipedia.org/wiki?curid=88923", "title": "Matematica degli origami", "text": "L'arte degli origami \u00e8 stata oggetto di moltissimi studi matematici. Il loro campo di studi comprende il problema della \"flat-foldability\" (se sia possibile appiattire l'origami senza strapparne la carta) e l'utilizzo degli origami per la soluzione di equazioni matematiche.\nAlcuni antichi problemi di geometria (la trisezione dell'angolo di ampiezza arbitraria, oppure la duplicazione di un cubo di volume sempre arbitrario) sono insolubili attraverso i metodi tradizionali di costruzione con riga e compasso, ma possono essere agevolmente risolti per mezzo di semplici origami. Gli origami possono essere usati per risolvere operazioni come potenze o l'estrazione della radice di un numero. Gli origami sono quindi uno strumento che permette la soluzione di equazioni polinomiali (contenenti solo termini del tipo \"a\"\"n\"\"x\"\"n\") anche se non \u00e8 ancora chiaro fino a che punto tali equazioni possano essere risolte con il loro ausilio.\nIl \"problema dell'origami rigido\" che tratta le pieghe degli origami come cardini che connettono due superfici piatte e rigide come ad esempio due fogli metallici, ha applicazioni di grande importanza nell'ingegneria. Ad esempio, il \"Miura map fold\" \u00e8 un Origami rigido che venne usato per il dispiegamento dei pannelli solari nei satelliti spaziali.\nGli assiomi di Huzita-Hatori sono un importante contributo a questo campo della matematica."}
{"id": "88926", "revid": "731410", "url": "https://it.wikipedia.org/wiki?curid=88926", "title": "Antrachinone", "text": "L'antrachinone \u00e8 un chinone derivato dall'antracene. \u00c8 un composto aromatico, la sua molecola \u00e8 planare.\nA temperatura ambiente si presenta come una polvere di colore giallo. Poco solubile in acqua e etanolo, si scioglie nel nitrobenzene e nell'anilina.\nSi ottiene per sintesi tramite\nquesti ultimi due metodi si prestano alla sintesi di antrachinoni sostituiti, utilizzando anidridi ftaliche o dieni opportunamente sostituiti.\nIndustrialmente, l'antrachinone trova impiego nella sintesi di sostanze coloranti, quali l'alizarina e per la produzione di farmaci lassativi (antrachinoni). Molti pigmenti di origine naturale sono derivati dall'antrachinone."}
{"id": "88929", "revid": "101175", "url": "https://it.wikipedia.org/wiki?curid=88929", "title": "Manuel Poggiali", "text": "Ex giocatore della rosa della Societ\u00e0 Sportiva Pennarossa, squadra di calcio sammarinese del castello di Chiesanuova e facente parte della lista degli atleti di interesse nazionale stilata dal Comitato Olimpico Nazionale Sammarinese; il primo francobollo in Euro emesso dalla Repubblica di San Marino lo raffigurava.\nHa corso tutte le stagioni nel motomondiale, eccezion fatta per il 2002, con il numero 54 sulla carena.\nCarriera.\nGli esordi.\nManuel Poggiali si appassion\u00f2 alle corse motociclistiche quasi per caso, precisamente nel 1993 quando gli zii lo portarono a Rimini per vedere una corsa delle minimoto.\nDopo questa esperienza decise dunque di iscriversi al campionato italiano delle minimoto.\nNel 1994 partecip\u00f2 cos\u00ec al suo primo campionato nazionale, chiudendo la classifica al secondo posto. Questo brillante risultato lo port\u00f2 ad avere la riconferma ed una moto ufficiale, una Pasini. Nel 1995 vinse la sua prima gara, a Civitanova Marche, e concluse quinto in classifica generale mentre l'anno successivo chiuse all'undicesimo posto. Il 1997 fu l'ultimo anno di Manuel con le minimoto, un'ottima annata nella quale riusc\u00ec a laurearsi campione italiano di categoria.\nNel 1998, Poggiali abbandon\u00f2 le minimoto per partecipare, e vincere, con la squadra di Massimo Matteoni il Trofeo Honda e campionato italiano 125 nonch\u00e9 due prove del campionato europeo. Nello stesso anno esord\u00ec nel Motomondiale.\nMotomondiale (1998-2008).\nClasse 125 (1998-2002).\nNel 1998 Poggiali esord\u00ec nel Motomondiale, classe 125, nel Gran Premio di Imola. Non fu per\u00f2 un'esperienza positiva in quanto, a causa dell'inesperienza sul bagnato, cadde nelle prove del venerd\u00ec e del sabato, fratturandosi una clavicola e dovendo rinunciare a partecipare alla gara. Il 1999 fu la prima stagione completa di Poggiali nel Motomondiale in sella ad una Aprilia. Disput\u00f2 tutte le gare eccetto quella della Repubblica Ceca a causa di un'operazione, concludendo in diciassettesima posizione.\nNella stagione 2000, stavolta in sella alla Derbi, centr\u00f2 il suo primo podio in carriera con un terzo posto ad Assen e concluse l'annata con la sedicesima posizione in classifica. Il motomondiale 2001 coincise con il trionfo di Manuel Poggiali nel campionato mondiale 125: in sella alla Gilera, vinse tre Gran Premi (Francia, Portogallo e Valencia), e conquist\u00f2 undici podi che lo portarono in testa alla classifica generale davanti a Youichi Ui, vincitore di sei prove. In questo modo ha riportato il titolo in casa Gilera dopo 44 anni, quando a vincere fu Libero Liberati.\nCon questa vittoria \u00e8 anche stato il primo sammarinese ad aver vinto un Gran Premio nel Motomondiale e il primo ad aver vinto un titolo mondiale in tale competizione. Per la vittoria del Mondiale al motociclista fu conferita la Medaglia d'oro di prima classe, il massimo riconoscimento della Repubblica di San Marino. Nella stagione 2002 Poggiali, nonostante avesse ricevuto varie offerte dalla classe 250, decise di rimanere un altro anno in 125. In quest'annata abbandon\u00f2 il numero portafortuna, il 54, per il numero 1, riservato al campione in carica.\nVinse 4 gare (Italia, Sudafrica, Catalogna ed Australia) e conquist\u00f2 5 volte la pole position, ma questo non gli fu sufficiente per la conquista del titolo, andato al francese Arnaud Vincent. La classifica finale vide il francese a quota 273, Poggiali secondo a 254, terzo fu lo spagnolo Daniel Pedrosa.\nClasse 250 (2003-2008).\nNella stagione 2003 decise di fare il salto dalla 125 alla 250, con la Aprilia RSV 250 del team ufficiale MS Aprilia; l'esordio fu molto positivo con vittoria nelle prime due corse della stagione (Giappone e Sudafrica). Con altri due successi nei Gran Premi di Italia e Brasile ed un totale di 10 podi, conquist\u00f2 il titolo di campione del mondo al primo anno nella categoria 250.\nNel motomondiale 2004 ci si aspettava la riconferma ma ci\u00f2 non avvenne; concluse la stagione al 9\u00ba posto in classifica generale. Riusc\u00ec comunque a centrare due terzi posti ed una vittoria, sul circuito di Rio de Janeiro. Dopo la deludente stagione 2004 lascia la classe 250 per ritornare in sella alla Gilera 125 GP del team ufficiale Metis Gilera Racing, con la quale aveva vinto il mondiale 4 anni prima. La straordinaria stagione del 2001 per\u00f2 non si ripet\u00e9 e Poggiali chiuse il campionato in decima posizione non riuscendo mai a salire sul podio.\nNella stagione 2006, Poggiali ritorna nella classe 250 con la KTM 250 FRR del team ufficiale Red Bull KTM GP 250, senza ottenere per\u00f2 risultati di particolare rilievo; al termine dell'annata decide quindi di prendersi un \"anno sabbatico\". Nel motomondiale 2008 torna a correre nella 250 in sella ad una Gilera RSV 250 del team Campetella Racing; dopo che l'anno era cominciato discretamente fino ad arrivare in sesta posizione al gran premio di Le Mans, il 26 agosto Manuel Poggiali comunica ufficialmente il suo ritiro dalle competizioni.\nRitorno alle competizioni (dal 2013).\nNel 2013, passati quattro anni dall'annuncio del ritiro, Poggiali torna alle competizioni motociclistiche prendendo parte al campionato Italiano Velocit\u00e0 nella categoria Superbike in sella ad una Ducati Panigale 1199R del team \"Grandi Corse\". Torna alla vittoria di una gara ufficiale il 25 agosto dello stesso anno, in occasione del GP del Mugello durante la terza prova della Master Cup 2013., chiudendo la stagione al 14\u00ba posto in classifica generale. Nel 2014 continua a gareggiare in sella ad una Ducati Panigale 1199R, correndo per il team Barni Racing.\nRiders' Coach al Team Gresini.\nIl 2 marzo 2019 viene ufficializzato da parte del team Gresini Racing (impegnato nelle classi Moto2, Moto3 e MotoE del Motomondiale, oltre che nel Campionato Italiano Velocit\u00e0) l'ingaggio di Poggiali nel ruolo di Riders' Coach.\nAl primo anno da mentore dei piloti Gresini, Matteo Ferrari, impegnato in MotoE, si laurea campione del mondo."}
{"id": "88934", "revid": "123312432", "url": "https://it.wikipedia.org/wiki?curid=88934", "title": "Naftochinone", "text": "L'1,4-naftochinone (o naftochinone) \u00e8 un chinone derivato dal naftalene. \u00c8 un composto aromatico, la sua molecola \u00e8 planare.\nA temperatura ambiente \u00e8 un solido bruno-verdastro dall'odore caratteristico; poco solubile in acqua, si scioglie bene in etanolo e nei comuni solventi organici.\nTrova uso nella sintesi di molti composti organici di chimica fine (farmaci, coloranti, etc.), e come inibitore radicalico.\nLe vitamine K sono derivati naturali del naftochinone.\nIl naftochinone \u00e8 tossico (LD50 nel topo: 190\u00a0mg/kg), e ha un'azione irritante per contatto e inalazione.\nNell'uomo \u00e8 sintetizzato dalla flora batterica intestinale (Colon)."}
{"id": "88935", "revid": "251174", "url": "https://it.wikipedia.org/wiki?curid=88935", "title": "Giuseppe Sinopoli", "text": "Biografia e la Carriera.\nDopo aver iniziato a studiare organo al conservatorio di Messina prosegu\u00ec al conservatorio di Venezia dove studi\u00f2 Armonia e Contrappunto, interessandosi anche alla musica contemporanea ed elettronica; non si diplom\u00f2 in Conservatorio, e, dopo aver frequentato il liceo classico, si laure\u00f2 in antropologia criminale all'Universit\u00e0 di Padova nel 1972. Frequent\u00f2 quindi i corsi estivi di Darmstadt con Gy\u00f6rgy Ligeti e Karlheinz Stockhausen. Fu inoltre allievo (e successivamente assistente) ai corsi di composizione di Franco Donatoni all'Accademia Chigiana di Siena, e studi\u00f2 direzione d'orchestra a Venezia con Bruno Maderna, e a Vienna con Hans Swarowsky.\nNegli anni settanta Sinopoli fu noto soprattutto come compositore e specialista di musica contemporanea: esord\u00ec come direttore d'orchestra a Siena, verso la prima met\u00e0 degli anni settanta dirigendo un brano da camera scritto da un allievo di Donatoni, in seguito fond\u00f2 nel 1975 l\"'Ensemble Bruno Maderna\". A partire dal 1978, tuttavia, si impegn\u00f2 sempre pi\u00f9 nella direzione di un repertorio pi\u00f9 tradizionale: a cominciare dalla direzione dell'Aida di Verdi al Teatro La Fenice di Venezia, si dedic\u00f2 intensamente a Bruckner, Mahler e Richard Strauss, compositori verso i quali lo portavano affinit\u00e0 crescenti.\nCome direttore d'orchestra ha lavorato con le maggiori orchestre europee: la Deutsche Oper di Berlino, la New Philharmonia di Londra (di cui dal 1984 al 1994 fu direttore principale, e dal 1987 anche direttore musicale), l'Accademia di Santa Cecilia di Roma; collaborazioni particolarmente pregevoli ebbe con i Wiener Philharmoniker; ha diretto inoltre prestigiosi complessi musicali come l'orchestra del Covent Garden di Londra, la Philharmonic del Teatro Metropolitan di New York; diresse una sola volta i Berliner Philharmoniker e assunse la direzione della Staatskapelle di Dresda (di cui fu direttore principale dal 1992), l'Orchestra Sinfonica Nazionale della RAI.\nHa debuttato al Teatro alla Scala di Milano nel 1994, mentre gi\u00e0 nel 1985 ha diretto il \"Tannh\u00e4user\" di Wagner al Festival di Bayreuth, dove nel 2000 fu il primo direttore d'orchestra italiano in tutta la storia del festival a dirigere il Ring des Nibelungen. E proprio a Bayreuth, prima con Parsifal e dopo appunto con la Tetralogia, Sinopoli conosce la sua consacrazione forse come l'interprete wagneriano italiano pi\u00f9 importante degli ultimi quarant'anni sulla scia di Victor de Sabata. Le sue letture del Ring e di Parsifal appaiono infatti molto vicine a quelle della tradizione interpretativa bayreuthiana degli anni cinquanta, in particolare a quelle di Hans Knappertsbusch, che Sinopoli richiama molto da vicino con i suoi tempi lenti, la maestosit\u00e0 dell'impianto fonico, la monumentalit\u00e0 e la liturgica ieraticit\u00e0 nell'impostazione generale dell'opera . Ad oggi non risultano ancora edizioni discografiche, che appaiono invece quanto mai opportune.\nSinopoli fu un ottimo compositore, in totale ha scritto 24 lavori (pubblicato da Suvini Zerboni e da Ricordi): le sue composizioni giovanili risentono dello stile strutturalista, con interessanti aperture verso i procedimenti combinatori di matrice donatoniana, mentre i lavori pi\u00f9 tardi si riavvicinano ad un espressionismo lirico di matrice mitteleuropea, talora specificamente berghiana. Lavoro significativo di questo suo tardo periodo compositivo \u00e8 \"Lou Salom\u00e9\" (1981, su libretto di Karl Dietrich Gr\u00e4we). L'opera, che fu tra l'altro la sua ultima composizione, venne rappresentata nel 1981 al NationalTheater di Monaco, \ne trent'anni dopo (2011) al Teatro La Fenice di Venezia.\nSinopoli, dal 1981, dopo neanche un decennio di attivit\u00e0 compositiva, decise di abbandonarla per dedicarsi definitivamente alla direzione d'orchestra.\nMor\u00ec a Berlino improvvisamente, stroncato da un infarto mentre stava dirigendo l\"'Aida\" di Giuseppe Verdi alla Deutsche Oper.\nOltre che laureato in Medicina e Chirurgia, Sinopoli fu un grande appassionato di archeologia.\nLaureando all'Universit\u00e0 di Roma (avrebbe dovuto discutere la tesi il giorno del suo funerale), gli \u00e8 stata riconosciuta la laurea in Archeologia \"post mortem\". La sua collezione di vasi archeologici \u00e8 stata pubblicata in un volume edito da Marsilio (\"Aristaios. La \"collezione Giuseppe Sinopoli\").\nLa morte.\nMor\u00ec improvvisamente a Berlino il 20 aprile 2001 all'et\u00e0 di 54 anni, stroncato da un infarto mentre stava dirigendo l'Aida di Giuseppe Verdi alla Deutshe Oper; dopo che la salma \u00e8 stata riportata a Roma, il 23 aprile \u00e8 stata allestita la camera ardente nella \"Sala Protomoteca\" in Campidoglio, dove ricevette l'omaggio ininterrotto di una folla immensa; il giorno seguente si sono celebrati i funerali presso la Basilica di Santa Maria degli Angeli e dei Martiri, al quale era presente il \"presidente della Repubblica Italiana\" Carlo Azeglio Ciampi, e tanti altri volti della politica e della musica; successivamente, il suo feretro \u00e8 stato tumulato nel Cimitero Monumentale del Verano di Roma.\nLa citt\u00e0 di Roma, di cui aveva diretto non senza molte difficolt\u00e0 le principali istituzioni musicali (l'Accademia nazionale di Santa Cecilia, di cui fu direttore musicale dal 1983 al 1987, e il Teatro dell'Opera, di cui fu direttore artistico e musicale dal 1999 al 2001), gli ha dedicato una sala dell'Auditorium Parco della Musica. Gli sono state anche dedicate alcune scuole tra cui la scuola media di via Mascagni a Roma.\nVita privata.\nEra sposato con Silvia Capellini da cui ebbe due figli: Giovanni e Marco e aveva diversi fratelli tra cui Anna Sinopoli, una docente universitaria.\nFestival Sinopoli.\nDal 2005 Taormina Arte dedica a Giuseppe Sinopoli, direttore artistico della sezione Musica della kermesse taorminese dal 1989 al 1997, un festival che si svolge ad ottobre. Il Giuseppe Sinopoli Festival \u00e8 una rassegna che non celebra semplicemente il musicista e il direttore d'orchestra, ma anche il compositore, il medico, l'archeologo, l'intellettuale, in un percorso che si snoda attraverso la musica, il teatro, la letteratura, l'arte, con convegni, mostre, pubblicazioni e, naturalmente, concerti.\nLa grande sala del Palazzo dei Congressi di Taormina \u00e8 a lui intitolata."}
{"id": "88937", "revid": "1226", "url": "https://it.wikipedia.org/wiki?curid=88937", "title": "Francis Wrigley Hirst", "text": ""}
{"id": "88939", "revid": "2166030", "url": "https://it.wikipedia.org/wiki?curid=88939", "title": "Chio (isola)", "text": "Chio, anticamente detta Scio (), \u00e8 un'isola greca dell'Egeo orientale e, amministrativamente, un'unit\u00e0 periferica dell'Egeo Settentrionale, di fronte alla costa turca.\nLa popolazione ammonta a 51.936 abitanti (censimento del 2001), la superficie \u00e8 di 845\u00a0km\u00b2. Il capoluogo Ch\u00edos [\u03a7\u03af\u03bf\u03c2] (detta anche Chora - \u03a7\u03cc\u03c1\u03b1) \u00e8 un importante porto. Altri centri sono Vrondados, Voliss\u00f2s (\u0392\u03bf\u03bb\u03b9\u03c3\u03c3\u03cc\u03c2), Kardamylla e Oinousses, quest'ultimo situato su una piccola isola a 5\u00a0km di distanza. L'isola \u00e8 famosa per i suoi paesaggi e il clima mite. Fra le esportazioni primeggia il mastice, seguono olive, fichi e vino.\nL'isola era anche una delle 51 prefetture in cui era divisa amministrativamente la Grecia, fino al 1\u00ba gennaio 2011, quando sono state abolite a seguito dell'entrata in vigore della riforma amministrativa detta \"Programma Callicrate\".\nL'isola diede i natali allo scultore Lisia.\nStoria.\nChio fu colonizzata dagli ioni, per poi passare ai Persiani, alla Lega di Delo e all'Impero romano. Divenuta parte prima dell'Impero bizantino e poi dell'Impero latino, fu poi ceduta ai Genovesi della Signoria di Chio. Questi ultimi sfruttarono l'isola istituendo la lucrosa Maona di Chio e di Focea, un'associazione di mercanti genovesi che si arricch\u00ec soprattutto con la produzione e il commercio della mastica.\nFino al 1258 in quest'isola si conservavano le spoglie di Tommaso apostolo, in quell'anno furono portate in Italia a Ortona.\nL'8 giugno 1363, l'imperatore bizantino Giovanni V Paleologo, confer\u00ec i titoli di Re, Despota e Principe di Chio, ai seguenti nobili patrizi genovesi: Nicol\u00f2 de Caneto de Lavagna, Giovanni Campi, Francesco Arangio, Nicol\u00f2 di San Teodoro, Gabriele Adorno (doge di Genova dal 1363 al 1370), Paolo Banca, Tommaso Longo, Andriolo Campi, Raffaello de Forneto, Luchino Negro, Pietro Oliverio e Francesco Garibaldi e Pietro di San Teodoro. Con il conferimento di questi titoli, questi maonesi, avevano il dominio su: Chio, Samo, Enussa, Santa Panagia e Focea.\nIl dominio della Repubblica di Genova si concluse nel 1566, dopo un lungo e sanguinoso assedio da parte dell'Impero Ottomano. In quell'anno nell'isola di Chio vi erano 12.000 Greci ortodossi ed oltre 2.600 Genovesi cattolici (ossia un quinto del totale della popolazione era \"latino\"): vi era parlato un dialetto coloniale genovese (il Chiotico). L'isola fu annessa come sangiaccato dell'Eyalet dell'Arcipelago.\nNel 1681 l'abate di Burgo censisce le antiche famiglie genovesi di Chio. Ecco l'elenco, tratto dal libro \"Viaggio di cinque anni\" pubblicato nel 1686 nelle stampe dell'Agnelli (in Milano):\nAlessi, Argiroffi, Balzarini, Barbarini, Banti, Balli, Baselischi, Bavastrello, Borboni, Bressiani, Brissi, Calamata, Cametti, Caravi, Casanova, Castelli, Compiano, Condostavli, Coressi, Corpi, Damal\u00e0, D'Andria, Dapei, De Campi, Della Rocca, De Marchi, De Portu, Devia, Domestici, Doria, Facci, Filippucci, Fornetti, Frandalisti, Galiani, Gambiacco, Garchi, Garetti, Garpa, Giudici, Giustiniani, Giavanini, Graziani, Grimaldi, Leoni, Longhi, Machetti, Macripodi, Mainetti, Maloni, Mamabri, Marcopoli, Marneri, Moscardito, Massimi, Montarussi, Motacotti, Moroni, Ottaviani, Parodi, Pascarini, Pigri, Pisani, Portofino, Pretti, Ralli, Rastelli, Recanelli, Rendi, Reponti, Remoti, Rochi, Rubei, Salvago, Sangallo, Serini, Serra, Soffetti, Spinola, Stella, Testa, Timoni, Tubini, Valaperghi, Vegetti, Velati, Vernati, Viviani.\nLa plurisecolare dominazione ottomana culmin\u00f2 nella ribellione degli abitanti, che furono brutalmente massacrati nel 1822. Un quarto dei 30\u00a0000 abitanti dell'isola fu sterminato, in particolare nel villaggio di Mastichohoria, situato nel sud dell'isola. L'episodio suscit\u00f2 grande clamore nell'Europa occidentale e venne ricordato dal celebre quadro di Eug\u00e8ne Delacroix conservato al Louvre, dalle opere di Lord Byron e Victor Hugo.\nLa presenza tradizionale della colonia genovese, sopravvissuta tanti secoli, aveva determinato l'esistenza di una diocesi di Chio, suffraganea dell'arcidiocesi di Nasso, Andro, Tino e Micono ma la comunit\u00e0 cattolica si \u00e8 ora ridotta a poche decine di unit\u00e0.\nChio divenne greca nel 1912 e successivamente fu occupata dalle truppe tedesche durante la seconda guerra mondiale, che ne trucidarono gli ebrei. Attualmente gode di un alto tenore di vita, favorito dal fatto che una grossa percentuale della flotta mercantile greca \u00e8 di propriet\u00e0 di famiglie di Chio.\nPresenza ligure a Chio sotto i Turchi.\nLa colonia genovese di Chio sopravvisse alla conquista turca del 1566, anche se molto ridotta in numero. Ancora nell'Ottocento vi erano discendenti di questi liguri a Chio, tra i quali spiccava la famiglia dei Giustiniani.\nComuni.\nDal 1997, con l'attuazione della \"riforma Kapodistrias\", la prefettura di Chio era suddivisa in dieci comuni:"}
{"id": "88940", "revid": "181699", "url": "https://it.wikipedia.org/wiki?curid=88940", "title": "Metanagramma", "text": "In enigmistica, il metanagramma \u00e8 il gioco la cui soluzione \u00e8 data da cinque parole, che sono tutte anagrammi tra loro tranne che per una lettera, che cambia di parola in parola ed \u00e8 rispettivamente una delle cinque vocali italiane. Il gioco non \u00e8 molto comune, anche per la difficolt\u00e0 di trovare dei buoni esempi.\nIn pratica, si consideri la cinquina di parole: \"trace - cetre - certi - corte - truce\" e si noti come tutte contengono le lettere C,E,R,T; la quinta lettera \u00e8 rispettivamente A, E, I, O, U.\nUn altro esempio \u00e8 il seguente:\nUna variante del metanagramma consiste nel passare da una parola all'altra anagrammandola e aggiungendo o togliendo una lettera (per esempio LESTO-SVELTO). In questo modo si possono costruire intere sequenze di parole, a volte da indovinare in base a definizioni."}
{"id": "88942", "revid": "1226", "url": "https://it.wikipedia.org/wiki?curid=88942", "title": "Chios", "text": ""}
{"id": "88943", "revid": "438678", "url": "https://it.wikipedia.org/wiki?curid=88943", "title": "Euganei", "text": "Gli Euganei erano un gruppo di popolazioni, difficilmente definibile, stanziato nelle zone pianeggianti e montuose dell'Italia nord-orientale, tra le Alpi Orientali e l'Adriatico. Con l'arrivo dei Veneti si ritirarono nelle valli alpine, confondendosi con i Reti. \nPlinio il Vecchio, rifacendosi a Catone, afferma che gli Euganei si dividevano in tre stirpi, i Triumpilini (Val Trompia), i Camuni (Val Camonica) e gli Stoni. Tutte queste popolazioni vennero romanizzate prima dell'inizio dell'era volgare.\nStoria.\nSi \u00e8 ipotizzato che \"Euganei\" derivi dal greco \u03b5\u1f50\u03b3\u03b5\u03bd\u03b5\u1fd6\u03c2 (\"di nobile stirpe\"), ma \u00e8 possibile anche un collegamento con Ingauni, una popolazione ligure. Pi\u00f9 probabilmente, \u00e8 il termine con il quale i Veneti si riferivano a un insieme non omogeneo di trib\u00f9 che, al momento del loro arrivo nell'Italia nord-orientale, occupavano la vasta area che va dall'Istria al Garda (o all'Oglio).\nSecondo quanto riferito dalla nota leggenda sull'origine dei Veneti (tramandata da una tragedia di Sofocle e ripresa da Tito Livio), furono proprio questi ultimi a scacciare gli Euganei i quali, ritiratisi nelle vallate alpine, si mescolarono ai Reti; non si esclude, tuttavia, che con \"Reti\" si indicassero gli stessi Euganei dopo tale migrazione.\nUlteriormente pressati dall'arrivo dei Galli (V secolo a.C.), le trib\u00f9 euganee mantennero la propria indipendenza sino alla fine del II secolo a.C., quando Quinto Marcio Re e Marco Emilio Scauro sottomisero gli Stoni a Roma; Camuni e Triumpilini vennero assoggettati definitivamente da Augusto nel 16 a.C. Gli Euganei accettarono di buon grado la dominazione romana, come dimostrano i monumenti eretti in onore della dinastia augustea e l'esistenza di un \"pagus\" detto \"Livius\" da Livia Drusilla.\nSecondo Plinio, sempre richiamandosi a Catone, gli Euganei erano distribuiti in 34 \"oppida\" tra i quali spiccava il \"capoluogo\" \"Stoenos\", localit\u00e0 alpina di difficile identificazione. Lo stesso Plinio ricorda come Verona fosse una citt\u00e0 di origine retica e euganea.\nToponomastica.\nLa letteratura dell'epoca imperiale continu\u00f2 ad utilizzare il termine \"Euganeo\" non come etnico, ma come nome geografico dotto per indicare l'Italia nord-orientale, o come sinonimo di \"Patavinus\" (si vedano Lucano, Silio Italico, Marziale, Giovenale).\nL'espressione \"colli Euganei\", con la quale si indica il gruppo di rilievi posto a sudovest di Padova, \u00e8 invece un'invenzione del Rinascimento, mentre ancor pi\u00f9 tarda \u00e8 \"Venezia Euganea\", coniata dal linguista Graziadio Isaia Ascoli."}
{"id": "88947", "revid": "1226", "url": "https://it.wikipedia.org/wiki?curid=88947", "title": "Ippocrate (Chio)", "text": ""}
{"id": "88949", "revid": "124788953", "url": "https://it.wikipedia.org/wiki?curid=88949", "title": "Africa Tedesca del Sud-Ovest", "text": "Africa tedesca del Sud-Ovest (in tedesco \"Deutsch-S\u00fcdwestafrika\") \u00e8 il nome di una colonia dell'ex impero tedesco corrispondente all'odierna Namibia.\nLa colonia esistette dal 1884 al 1919 quando, a seguito della sconfitta della Germania nella prima guerra mondiale, il territorio divenne un mandato della Societ\u00e0 delle Nazioni affidato all'impero britannico tramite l'Unione Sudafricana.\nNascita della colonia.\nNel 1883, il mercante tedesco di Amburgo Adolf L\u00fcderitz acquist\u00f2, da un sovrano locale, una porzione di territorio nella zona di Angra Pequena (la citt\u00e0 di L\u00fcderitz e la costa ad essa adiacente sono cos\u00ec chiamate ancora oggi in suo onore). Il 24 aprile 1884, egli pose l'area sotto la protezione militare della Germania Imperiale per prevenire un'eventuale invasione britannica.\nIl 24 aprile 1884, il Cancelliere tedesco Bismarck dichiar\u00f2 \"colonia tedesca\" un'area corrispondente a gran parte della Namibia moderna, eccetto l'enclave britannica di Walvis Bay e le isole dei Pinguini. La colonia, che aveva inizialmente un'estensione di 885.100\u00a0km\u00b2, fu battezzata \"Africa Tedesca del Sud-Ovest\" (\"Deutsch-S\u00fcdwestafrika\"). Sul suo territorio la bandiera tedesca fu issata il 7 agosto 1884, tre mesi prima dell'inizio della Conferenza di Berlino.\nIn ottobre il neo-nominato Commissario per l'Africa occidentale, Gustav Nachtigal, giunse ad Angra Peque\u00f1a a bordo della \"SMS M\u00f6we\". Nell'aprile del 1885 fu fondata la \"Deutsche Kolonialgesellschaft f\u00fcr S\u00fcdwest-Afrika\", la quale presto acquist\u00f2 i beni delle ormai fallite aziende di L\u00fcderitz (annegato nel 1886 mentre prendeva parte ad una spedizione sul fiume Orange). Nel maggio dello stesso anno Ernst Heinrich G\u00f6ring fu nominato Commissario e stabil\u00ec il suo governo a Otjimbingwe. Nel 1888 arriv\u00f2 il primo gruppo di \"Schutztruppe\" (\"Forza di protezione\") per proteggere la base di Otjimbingwe; il distaccamento era formato da 2 ufficiali, 5 sottufficiali e 20 soldati neri.\nLa colonia si espanse nel 1890 mediante l'acquisizione del Dito di Caprivi (S\u00fcdrand des Caprivizipfels), nel nord-est, che prometteva nuove rotte commerciali. Questo territorio fu acquisito grazie al Trattato di Helgoland-Zanzibar tra la Gran Bretagna e la Germania.\nL'Africa Tedesca del Sud-Ovest fu l'unica colonia dove i tedeschi si stabilirono in gran numero. I coloni erano attratti non solo dalle opportunit\u00e0 economiche offerte dall'estrazione dei diamanti e del rame, e specialmente dalla coltivazione della terra, ma anche dal fatto che questa era l'unica colonia tedesca in Africa posta a latitudini meno torride e quasi temperate. Nel 1902, la colonia aveva 200.000 abitanti, di cui 2.595 tedeschi, 1.354 Afrikaner e 452 inglesi. Negli anni seguenti, sino al 1914, arrivarono altri 9.000 coloni tedeschi. Nello stesso periodo, le popolazioni autoctone comprendevano circa 80.000 Herero, 60.000 Ovambo e 10.000 Nama, a cui ci si riferiva genericamente col nome di Ottentotti.\nLe rivolte delle popolazioni indigene.\nIl potere coloniale tedesco sulla Namibia fu consolidato con la forza e con \"trattati di protezione\" imposti alla popolazione locale. Attraverso questi mezzi, i coloni europei si appropriarono rapidamente del bestiame e della terra coltivabile. La popolazione non bianca non aveva, per contro, nessuna protezione legale da parte delle autorit\u00e0. Questo stato di cose contribu\u00ec a creare una situazione di tensione che sfoci\u00f2, a cavallo fra il XIX e il XX secolo, in una serie di scontri fra le popolazioni autoctone e l'esercito coloniale.\nLa prima Rivolta Ottentotta ebbe luogo fra il 1893 ed il 1894; a insorgere furono i Nama, guidati da Hendrik Witbooi. Negli anni successivi altri gruppi seguirono l'esempio dei Nama; particolarmente cruenta fu la rivolta degli Herero nel 1904. Furono attaccate fattorie isolate e vennero uccisi circa 150 coloni tedeschi. Le Schutztruppe, che contavano meno di 800 soldati e pochi ausiliari, ebbero inizialmente notevoli difficolt\u00e0 a contenere gli insorti. Gli Herero arrivarono persino ad assediare le citt\u00e0 di Okahandja e Windhoek e a distruggere il ponte ferroviario verso Osona. Sempre nel 1904, anche i Nama tornarono a sollevarsi, guidati da Hendrik Witbooi e Jakob Morenga (detto \"il Napoleone nero\").\nDi fronte a questa situazione di crisi, il Kaiser invi\u00f2 un contingente militare guidato dal generale Lothar von Trotha, dandogli l'incarico di stroncare la ribellione senza piet\u00e0, al fine di dare una \"punizione esemplare\" agli insorti. Le forze tedesche ebbero la meglio nella battaglia di Waterberg e, tenendo fede al proprio compito, von Trotha diede inizio a quello che viene spesso indicato come il primo genocidio del XX secolo. Gli Herero dovettero ritirarsi nell'arida Omaheke-Steppe (nella parte occidentale del deserto del Kalahari); i soldati tedeschi ebbero l'ordine di avvelenare le sorgenti d'acqua e di sparare a vista a qualsiasi Herero, anche disarmato. Alla fine della repressione, che si concluse intorno al 1908, i tedeschi avevano ucciso 40.000 Herero (il 75% della popolazione Herero complessiva), circa il 50% dei Nama, e un numero imprecisato di San, subendo un numero di perdite inferiore a 2000 uomini.\nLe guerre portarono il paese a un regime ancora pi\u00f9 duro, in cui il \"lavoro forzato\" dei neri era praticamente indistinguibile da una condizione di schiavit\u00f9, con una netta e invalicabile stratificazione della societ\u00e0 su base razziale.\nLa fine del colonialismo tedesco.\nAll'inizio della Prima guerra mondiale, le truppe britanniche e sudafricane aprirono per prime le ostilit\u00e0; il 13 settembre 1914 assaltarono la stazione di polizia di Ramansdrift. I coloni tedeschi furono trasportati in campi di concentramento vicino a Pretoria e in seguito trasferiti a Pietermaritzburg. A causa della schiacciante superiorit\u00e0 delle truppe britanniche (appoggiate anche dagli Herero sopravvissuti) le Schutztruppen tedesche (insieme a gruppi di volontari boeri che le sostenevano) cedettero rapidamente. Il 9 luglio 1915, Victor Franke, l'ultimo comandante delle Schutztruppen, capitol\u00f2 vicino a Khorab. Con questa sconfitta terminava il periodo di dominazione tedesca sulla Namibia, periodo di cui la Namibia moderna conserva molte tracce, dai numerosi toponimi in lingua tedesca a una presenza di circa 20.000 discendenti dei coloni."}
{"id": "88951", "revid": "831469", "url": "https://it.wikipedia.org/wiki?curid=88951", "title": "Secondo Concilio Vaticano", "text": ""}
{"id": "88954", "revid": "1628923", "url": "https://it.wikipedia.org/wiki?curid=88954", "title": "Reazione di Friedel-Crafts", "text": "La reazione di Friedel-Crafts \u00e8 una reazione di sostituzione elettrofila con cui, su un anello aromatico, uno ione idrogeno viene sostituito da un carbocatione (\"reazione di Friedel-Crafts alchilica\") o da uno ione acile (\"reazione di Friedel-Crafts acilica\").\n\u00c8 una reazione che \u00e8 stata messa a punto da Charles Friedel e James Crafts nel 1877 e ancora oggi riveste un'enorme importanza nella sintesi industriale di numerosi derivati del benzene e di altri composti aromatici.\nReazione di Friedel-Crafts alchilica.\nIl benzene - o un suo derivato - reagisce con un carbocatione generato \"in situ\" o per reazione di un alogenuro alchilico con cloruro d'alluminio anidro o cloruro ferrico oppure per trattamento di un alchene con acidi.\nLa reazione d\u00e0 un derivato alchilato del composto di partenza. Presenta due svantaggi; il primo \u00e8 che il prodotto di reazione \u00e8 pi\u00f9 reattivo di quello di partenza nelle condizioni di reazione, pertanto pu\u00f2 subire alchilazioni multiple esso stesso; il secondo \u00e8 che i carbocationi possono dare \"trasposizione\", ovvero convertirsi da primari a secondari e terziari, dando quindi un prodotto diverso da quello desiderato.\nReazione di Friedel-Crafts acilica.\nIl benzene - o un suo derivato - reagisce con uno ione acile generato \"in situ\" per reazione tra un alogenuro acilico con cloruro d'alluminio anidro o cloruro ferrico.\nDalla reazione si ottiene un chetone che, essendo meno reattivo del composto di partenza nelle condizioni di reazione, non subisce ulteriori sostituzioni; inoltre, a differenza del caso precedente, i cationi acilici non subiscono trasposizione."}
{"id": "88956", "revid": "125130347", "url": "https://it.wikipedia.org/wiki?curid=88956", "title": "Talcott Parsons", "text": "Parsons produsse una teoria generale per l'analisi della societ\u00e0 chiamata \"struttural-funzionalista\", nella quale sono evidenti i richiami a Durkheim, Weber, all'antropologia culturale nonch\u00e9 all'etnologia. Cerc\u00f2 di combinare \"azione sociale\" e \"struttura\" in un'unica teoria non limitata al solo funzionalismo.\nIl suo lavoro ha avuto grande influenza negli anni cinquanta e sessanta, particolarmente in America (dove la ricerca era quasi solamente empirica) proponendo una visione delle scienze sociali pi\u00f9 raffinata. Pur essendo un riferimento per sociologi contemporanei importanti come Habermas e Luhmann, il suo favore si \u00e8 gradualmente ridotto nel tempo e il pi\u00f9 importante tentativo di far rivivere il pensiero di Parsons, sotto l'etichetta di \"neofunzionalismo\", si deve al sociologo Jeffrey C. Alexander.\nBiografia.\nTalcott Edgar Frederick Parsons nasce a Colorado Springs il 13 dicembre 1902.\nFrequenta l'universit\u00e0 all'Amherst College del Massachusetts, ed \u00e8 orientato allo studio della biologia e alla medicina, ma gi\u00e0 nel 1923 si interessa progressivamente all'economia e alle scienze sociali, anche grazie alle opere di Durkheim e Max Weber.\nDopo Amherst, Parsons si reca alla London School of Economics, dove subisce l'influenza dei lavori di economisti quale H. Laski e R. H. Tawney, gli antropologi culturali Malinowski e Radcliffe-Brown, e i sociologi Ginsberg e Hobhouse. Nel 1925, grazie ad una borsa di studio in Sociologia ed Economia, si trasferisce all'Universit\u00e0 di Heidelberg, dove consegue il dottorato con una tesi sull'origine del capitalismo in Weber e Sombart.\nTornato negli Stati Uniti Parsons insegna presso l'Universit\u00e0 di Harvard dal 1927 al 1973. Entra a far parte del Dipartimento di Sociologia (diretto da Pitirim Sorokin, con il quale Parsons \u00e8 in disaccordo) e successivamente presso il Dipartimento di Relazioni Sociali (diretto dallo stesso Parsons).\nNel 1949 viene eletto presidente dell'American Sociological Association.\nMuore a Monaco di Baviera l'8 maggio 1979.\nLo struttural-funzionalismo.\nL'approccio di Parsons \u00e8 definito struttural-funzionalismo, poich\u00e9 si propone di individuare la struttura di fondo della societ\u00e0 e di comprenderla mostrando le funzioni assolte dalle sue parti. Si riallaccia al funzionalismo di Durkheim, il quale riconduce ogni fenomeno alla funzione che esso ha all'interno dell'insieme di cui \u00e8 parte, la societ\u00e0. Alcuni hanno proposto per la sociologia di Parsons il termine \"approccio sistemico\". Comunque, in linea di massima, ci\u00f2 che Parsons si propone di fare \u00e8 di integrare i due approcci opposti di Weber e Durkheim; il primo infatti pone l'accento sul ruolo dell'individuo, il secondo sul ruolo della societ\u00e0.\nL'azione sociale.\nIn \"La struttura dell'azione sociale\", Parsons afferma che l'azione (o atto) \u00e8 l'unit\u00e0 elementare di cui si occupa la sociologia. L'atto richiede i seguenti elementi:\nSi nota come Parsons si sforzasse in questa visione di contrastare da un lato il comportamentismo, la tendenza cio\u00e8 a ridurre l'azione umana a mero meccanismo di risposta a stimoli, togliendo ogni ruolo alla volont\u00e0; dall'altro l'utilitarismo, che spiega tutte le azioni in base a un interesse eliminando il ruolo dell'orientamento normativo. Le norme collegano l'individuo alla societ\u00e0 di cui \u00e8 parte, il che in parte riduce il libero arbitrio umano: l'uomo nel suo comportamento \u00e8 vincolato da queste norme sociali (se non le segue \u00e8 sottoposto a sanzioni), e queste norme sono espressione dei valori di fondo di una cultura. Mostrando dunque come l'azione individuale vada ricollegata alla societ\u00e0 nel suo insieme - tramite le norme - Parsons ha gi\u00e0 in parte trovato un punto di congiunzione nella dicotomia individuo/societ\u00e0. Un successivo passo avanti \u00e8 compiuto con la definizione del concetto di sistema.\nIl concetto di sistema.\nNe \"Il sistema sociale\" Parsons definisce il sistema come un insieme interrelato di parti che \u00e8 capace di autoregolazione e in cui ogni parte svolge una funzione necessaria alla riproduzione dell'intero sistema. Ogni sistema dev'essere in grado di svolgere almeno quattro funzioni (secondo il celebre schema AGIL). Parson applic\u00f2 questo concetto teorico anche alla famiglia nucleare, nel suo caso quella americana degli anni 70, per giustificare i ruoli:\nIn realt\u00e0 nella visione di Parsons gli individui non sono singole persone ma persone che svolgono dei ruoli specifici, modelli di comportamento regolati da norme ed orientati all'espletamento di una funzione: Parsons non tratta dei signori X e Y, ma dell'insegnante e del meccanico. Il sistema sociale \u00e8 dunque un sistema di ruoli: nell'ambito del proprio ruolo ogni individuo entra in relazione con gli altri e contribuisce alla riproduzione del sistema nel suo complesso. I ruoli fanno anche parte delle istituzioni, sottounit\u00e0 del sistema sociale che implicano pi\u00f9 ruoli interagenti tra loro: la scuola, ad esempio (fatta dei ruoli di insegnante, studente, bidello, ecc.), la famiglia (padre, madre, figli).\nFamiglia e socializzazione.\nSi \u00e8 gi\u00e0 detto che in pratica il congiungimento tra l'individuo e la societ\u00e0 avviene tramite le norme. Ma in che modo le norme diventano parte dell'individuo? Parsons riprende da Freud il concetto di interiorizzazione (in Freud chiamato introiezione): ogni individuo impara a seguire certe norme e a vivere in societ\u00e0 attraverso la formazione di un'istanza psichica (il \u201cSuper-Io\u201d) che riproduce l'autorit\u00e0 inizialmente al di fuori di noi ma che poi noi interiorizziamo. Questa interiorizzazione delle norme e dei valori avviene nel corso del processo di socializzazione, che si realizza nell'infanzia grazie alla famiglia. Il ruolo della famiglia nell'ambito del sistema sociale \u00e8 quello di educare i figli e socializzarli. La famiglia in Parsons \u00e8 nucleare, composta cio\u00e8 solo dai due genitori e dai figli, residente in un'abitazione indipendente mononucleare. All'interno della famiglia avviene una differenziazione di funzioni e ruoli: la moglie/madre assume il ruolo di casalinga che cura i figli e la casa; il padre/marito \u00e8 il bread-winner, colui che porta il pane a casa, cio\u00e8 che si procura di che da vivere, e il leader strumentale che si occupa dell'interazione tra famiglia e societ\u00e0. Questi due ruoli sono complementari, l'uno non esiste senza l'altro. I figli e le figlie svilupperanno una personalit\u00e0 che far\u00e0 propri i valori dei genitori e la differenziazione dei ruoli tra i due genitori.\nVariabili strutturali e universali evolutivi.\nParsons definisce un insieme di parametri sulla base dei quali \u00e8 possibile classificare societ\u00e0 e culture diverse: sono le variabili strutturali (pattern variables). Esse sono scelte binarie di fondo compiute da una cultura nel corso della sua esistenza:\nIn \"Il sistema sociale\" Parsons afferma che le societ\u00e0 moderne sono caratterizzate da azioni universalistiche e danno importanza ai tratti acquisitivi; le societ\u00e0 tradizionali si basano su azioni particolaristiche e tratti ascrittivi.\nPer universali evolutivi, invece, Parsons intende dei modelli organizzativi che emergono in una societ\u00e0 nel corso della sua storia e che ne permettono l'adattamento all'ambiente ed il suo successo rispetto a societ\u00e0 che ne sono prive. Nel corso dell'evoluzione umana, le societ\u00e0 primitive hanno visto l'affermazione di universali evolutivi quali i concetti di linguaggio, religione, parentela (incentrata sul tab\u00f9 dell'incesto), tecnologia (tecniche che portano l'uomo a controllare la natura). Nella rivoluzione neolitica diventano universali evolutivi i concetti di sistema di stratificazione sociale e di organizzazione politica. La societ\u00e0 moderna \u00e8 caratterizzata da quattro universali evolutivi: la burocrazia, il mercato, le norme universalistiche, la democrazia. In pratica solo quelle societ\u00e0 che nel corso della loro evoluzione hanno sviluppato questi concetti, questi universali, hanno raggiunto la maturit\u00e0, la modernit\u00e0.\nParsons effettua una classificazione delle societ\u00e0, basandosi sul criterio secondo il quale la classificazione va redatta riconoscendo che una societ\u00e0 \u00e8 pi\u00f9 avanzata nella misura in cui la sua organizzazione sociale pu\u00f2 essere adattabile per tutti. Questo concetto fa parte delle sue teorie evoluzionistiche e neo evoluzionistiche. Abbiamo quindi 3 stadi di societ\u00e0:\n- societ\u00e0 primitive: dove la parentela \u00e8 l'elemento principale e dove vi sono meno differenze tra gli individui\n- societ\u00e0 intermedie: dove vi \u00e8 la scoperta della scrittura come passo fondamentale e dove \u00e8 presente pi\u00f9 stabilit\u00e0 sociale\n- societ\u00e0 moderne: dove abbiamo una maggiore autonomia delle persone grazie al diritto universalistico e dove la cultura ha un ruolo preponderante\nL'evoluzionismo non \u00e8 mai lineare, poich\u00e9 nell'evoluzione umana c'\u00e8 molta variet\u00e0. Parsons procede quindi all'analisi specifica delle societ\u00e0 seguendo la loro evoluzione:\n- Organizzazioni legate al Sacro: societ\u00e0 antiche dove \u00e8 forte l'influenza della mitologia e della religione e dove vi \u00e8 uno stato di chiusura mentale che non d\u00e0 spazio all'innovazione.\n- Societ\u00e0 tradizionale: l'organizzazione sociale \u00e8 divisa per parentela e per gruppi di et\u00e0 mentre l'economia \u00e8 semplice e si utilizzano risorse date dalla terra\n- Societ\u00e0 tecnologiche: l'ambiente tecnologico si frappone tra le persone e natura grazie ai macchinari, vi \u00e8 una forte divisione del lavoro e una distinzione tra proprietari e consumatori che lottano per soddisfare i propri bisogni. Vi \u00e8 quindi un'alienazione dell'uomo e una larga diffusione della burocrazia.\n- Societ\u00e0 urbana: dove la citt\u00e0 \u00e8 il simbolo pi\u00f9 evidente e dove le classi sociali assumono un ruolo dominante, esse sono divise in \"\u00e9lite\" ovvero gruppi di persone che grazie alla loro influenza contribuiscono all'agire storico di una collettivit\u00e0. Abbiamo sei tipi di \u00e9lite: tradizionali, tecnocratiche, proprietarie, carismatiche, ideologiche, simboliche.\nUlteriore sviluppo.\nLe teorie di Parsons sono state sviluppate ulteriormente da Robert K. Merton,\nNiklas Luhmann e Pierpaolo Donati.\nCritiche.\nL'opera di Parsons apparve a lungo isolata ed astratta, e come tale fu derisa, per esempio dai sociologi Pitirim Sorokin e da Charles Mills, che ne indicava efficacemente anche le implicazioni sociologiche conservatrici.\nIl pensiero di Parsons \u00e8 stato spesso accusato di etnocentrismo per il fatto di aver assunto le societ\u00e0 occidentali come il modello a cui tutte le altre societ\u00e0 dovevano tendere e conformarsi. Egli vedeva infatti il processo di modernizzazione come un processo unilineare. L'etnocentrismo di Parsons \u00e8 presente anche negli studi sulla trasformazione della famiglia, facendo riferimento soprattutto alla famiglia nordamericana bianca, appartenente al ceto medio. In questo senso poi le critiche sono venute soprattutto dai movimenti femministi che non hanno accettato la tendenza di Parsons a ratificare la subordinazione di fatto della donna a partire dalla tesi di complementarit\u00e0 dei ruoli dei coniugi.\nParsons viene criticato anche da Merton. Attribuendo a Parsons una valenza sempre positiva all'ordine sociale, Merton ritiene che quest'ultimo \u00e8 anche fonte di disordine. Per Parsons tutte le istituzioni sono funzionali per la societ\u00e0, mentre Merton rileva l'esistenza di disfunzioni.\nL'attore di Parsons sarebbe un over-socialized man, cio\u00e8 un uomo iper socializzato ai valori, che ha un comportamento del tipo conformistico e che si comporta come la gente vorrebbe che egli si comportasse.\nOpere.\nElenco delle principali opere:"}
{"id": "88957", "revid": "399", "url": "https://it.wikipedia.org/wiki?curid=88957", "title": "Pianta aromatica", "text": "Il termine pianta aromatica indica piante contenenti sostanze di odore gradevole, gli aromi, ricchi di oli essenziali, la cui funzione biologica si ipotizza possa essere: di difesa dagli insetti fitofagi, per i quali risultano repellenti; di stimolanti il metabolismo vegetale; nei fiori di attrazione per gli insetti pronubi; di agenti allelopatici per la difesa e la competizione con altre specie, e di difesa dagli erbivori. Ha ormai poco peso, per ovvie ragioni evoluzionistiche, la teoria che gli oli essenziali siano semplicemente inerti sostanze di scarto del catabolismo, dato che essi non sono inerti e la loro creazione e compartimentazione specifica comporta una spesa di energie che risulterebbe poco adattiva. Spesso vengono confuse con le spezie, ma queste vengono usate secche.\nDescrizione.\nNei vegetali la produzione di sostanze aromatiche pu\u00f2 essere distribuita in tutta la pianta o localizzata in determinati organi, come:\nCi possono essere inoltre fasi vegetative in cui la presenza di sostanze aromatiche raggiunge il massimo della produzione (per esempio subito prima della massima fioritura).\nLe piante aromatiche possono essere specie arboree (per esempio \"Citrus\", eucalipto), arbustive (per esempio rosmarino, ginepro) o pi\u00f9 frequentemente erbacee annuali, biennali, perenni.\nLa produzione di sostanze aromatiche pu\u00f2 avvenire con la raccolta di specie spontanee, ma normalmente si coltivano come specie orticole, per garantire le quantit\u00e0 e qualit\u00e0 richieste dal mercato.\nMolte piante aromatiche hanno anche propriet\u00e0 medicinali e officinali (come ad esempio la \"menta\"), ma vengono generalmente utilizzate:\nElenco delle specie.\nDi seguito vengono elencate in ordine alfabetico, secondo il nome scientifico e comune, le piante aromatiche pi\u00f9 frequentemente coltivate o spontanee in Italia:"}
{"id": "88961", "revid": "271907", "url": "https://it.wikipedia.org/wiki?curid=88961", "title": "Alfabeto cirillico", "text": "Lalfabeto cirillico \u00e8 l'alfabeto usato per scrivere varie lingue slave (il russo, l'ucraino, il bielorusso, il bulgaro, il macedone, il serbo, il ruteno, il bosniaco e il montenegrino) e lingue non slave parlate in alcune delle ex repubbliche sovietiche e nell'odierna Federazione russa.\n\u00c8 il terzo alfabeto ufficiale dell'Unione europea.\nLe versioni moderne oggi in uso in vari paesi dell'Europa orientale derivano da un primo alfabeto comune, ma hanno sub\u00ecto nei secoli diverse modifiche, sia nella grafia sia nella pronuncia.\nOrigini.\nL'alfabeto cirillico deriva in massima parte dall'alfabeto glagolitico, che era usato nel IX secolo nei paesi di origine slava. Alcuni caratteri di quest'alfabeto sono le variazioni del greco di Bisanzio. Questi ultimi rappresentano suoni che iniziarono ad esistere partendo dal greco medievale in poi. Diversamente da come potrebbe far pensare il nome, l'alfabeto cirillico non \u00e8 in realt\u00e0 da attribuirsi a Cirillo, bens\u00ec a qualcuno dei suoi seguaci. Al contrario, le origini dell'alfabeto da cui esso ha avuto origine in massima parte (quello glagolitico) sono quasi certamente attribuibili a Cirillo e Metodio.\nUn'ipotesi abbastanza diffusa attribuisce la paternit\u00e0 dell'alfabeto cirillico a Clemente di Ocrida, un discepolo di Cirillo e Metodio, ma si ritiene pi\u00f9 probabile che l'alfabeto sia stato creato e sviluppato alla \"Scuola letteraria di Preslav\" nella Bulgaria nord-orientale, dove sono state ritrovate le pi\u00f9 antiche iscrizioni in cirillico, datate all'incirca 940. Quest'ipotesi viene supportata dal fatto che l'alfabeto cirillico aveva soppiantato il glagolitico nel nord-est bulgaro gi\u00e0 alla fine del X secolo, mentre alla \"Scuola letteraria di Ocrida\", dove oper\u00f2 Clemente, si continu\u00f2 ad usare il glagolitico fino al XII secolo.\nTra le ragioni per cui il glagolitico fu rimpiazzato dal cirillico c'era la maggiore facilit\u00e0 d'uso del secondo e la sua vicinanza all'alfabeto greco, pi\u00f9 conosciuto nel Primo impero bulgaro.\nUn'altra teoria sostiene che sia stato Cirillo a creare l'alfabeto che porta il suo nome, e che addirittura questo abbia preceduto il glagolitico, essendo un passaggio di transizione tra il greco ed il glagolitico corsivo, ma questa teoria non trova supporto nel mondo scientifico. Anche se Cirillo quasi certamente non \u00e8 l'autore dell'alfabeto cirillico, i suoi contributi al glagolitico ed al cirillico vengono ormai riconosciuti, e l'alfabeto ne porta il nome.\nL'alfabeto venne diffuso insieme all'antico slavo ecclesiastico, e l'alfabeto usato per la lingua liturgica ortodossa si avvicina ancora al cirillico arcaico. Comunque, nei dieci secoli successivi alla sua creazione l'alfabeto cirillico si \u00e8 adattato alla lingua parlata, ha sviluppato numerose varianti per adattarsi alle caratteristiche delle lingue nazionali ed \u00e8 stato soggetto a riforme accademiche e decreti governativi.\nAl giorno d'oggi svariate lingue nell'Europa orientale ed in Asia utilizzano il cirillico come alfabeto ufficiale.\nForma delle lettere e tipografia.\nLo sviluppo della tipografia cirillica \u00e8 passato direttamente dallo stadio medievale al tardo barocco, senza una fase parallela al Rinascimento come nell'Europa occidentale. Le lettere cirilliche tardo-medievali (si possono trovare ancora oggi sulle iscrizioni di molte icone) mostrano una forte tendenza ad essere alte e strette. Pietro I il Grande (1682-1725), primo imperatore della Russia introdusse l'uso di rendere le lettere pi\u00f9 simili a quelle dell'alfabeto latino agli inizi del XVIII secolo; in seguito anche le altre lingue che utilizzavano l'alfabeto cirillico occidentalizzarono la forma delle lettere.\nCos\u00ec, a differenza dei caratteri greci, che si mantengono comunque pi\u00f9 conservativi, i caratteri cirillici moderni sono per buona parte simili ai caratteri latini. I caratteri cirillici maiuscoli e minuscoli non sono per\u00f2 cos\u00ec differenziati come nella tipografia latina. I caratteri cirillici minuscoli sono per lo pi\u00f9 versioni di dimensioni leggermente ridotte delle stesse lettere maiuscole (con poche eccezioni come la a e la \u0435 che si sono modellate sulla base delle loro corrispondenti occidentali). Esiste una grande differenza tra le lettere scritte in stampatello e quelle in corsivo, specialmente nei manoscritti. In bulgaro, macedone e serbo alcune lettere corsive sono diverse da quelle usate nelle altre lingue che utilizzano il cirillico. Queste lettere vengono usate soprattutto nel corsivo maiuscolo, specialmente nei segnali stradali, scritte, manifesti e simili, e meno in giornali e libri.\nLa tavola seguente mostra la differenza tra le lettere in tondo minuscolo e corsivo minuscolo nella versione russa del cirillico. Le lettere minuscole possono confondere coloro che imparano a scrivere in cirillico, soprattutto perch\u00e9 alcuni di questi segni sono totalmente diversi da quelli maiuscoli e spesso assomigliano ad altre lettere dell'alfabeto latino.\nLa scrittura corsiva serba e macedone differisce ulteriormente da quella russa per le lettere \u0431, \u0433, \u0434, \u043f, \u0442 .\nUso nelle lingue.\nAntico slavo ecclesiastico.\nL'alfabeto cirillico nella sua forma arcaica fu adottato per la prima volta per scrivere testi in antico slavo ecclesiastico, lingua liturgica e letteraria sviluppata da San Metodio e Cirillo.\nL'alfabeto cirillico usato per i testi religiosi odierni assomiglia ancora al cirillico arcaico mantenendo l'uso di varie lettere oramai obsolete nell'uso parlato dell'alfabeto.\nLa jery (\ua650) in origine era una legatura della Jer e della I. La ja (\u042f) veniva scritta in una forma arcaica chiamata \"A iotizzata\". Nei manoscritti pi\u00f9 antichi non si distingueva tra maiuscolo e minuscolo.\nAlfabeto cirillico in lingua bulgara.\nCon l'ingresso della Bulgaria nell'Unione europea l'alfabeto cirillico \u00e8 diventato il terzo alfabeto ufficiale dell'UE. \nAlfabeto cirillico in lingua russa con pronuncia puntuale e note filologiche.\nLa tabella elenca le 33 lettere (che esprimono 38 fonemi) dell'alfabeto cirillico moderno della lingua russa e la pronuncia corrispondente.\nA queste lettere si aggiungono i cluster arcaici e gi\u00e0 spariti prima del 1750 /ks/ \u046e \u046f, originata dal greco \u039e, e /ps/ \u0470 \u0471, originata dal greco \u03a8.\nQuanto alla palatalizzazione, avviene con quasi tutte le consonanti dell'alfabeto russo e in IPA vengono trascritte con la piccola \"j\" scritta come apice. La /n/ palatalizzata tende a diventare una \"gn\" di gnomo, mentre /ts/, /\u0282/, /\u0290/, /t\u0255/, /\u0255\u02d0/, /j/ non si palatalizzano mai, perch\u00e9 gi\u00e0 palatalizzate. Quanto a tutte le altre lettere in russo, quando si palatalizzano si pronunciano con la punta della lingua gi\u00e0 in posizione di \"gn\" di gnomo o \"gl\" di aglio. Quelle che subiscono una mutazione fonologica molto vistosa e di grande interesse sono suoni come /t/ e /d/: da /t\u02b2/ e /d\u02b2/ diventano suoni molto simili, ai nostri orecchi, alle affricate /ts/ e /dz/. La l da velare diventa palatale, quindi simile al suono \"gl\" di aglio. L'ultima mutazione vistosa riguarda /k, g, x/: sono pronunciate con la lingua molto sporgente in avanti, in una posizione che si pu\u00f2 ravvisare in italiano in alcune pronunce di parole come \"chiesa\" o \"ghiera\".\nQuanto alla desonorizzazione, se /b/, /d/, /\u0261/, /v/, /z/, e /\u0290/ (anche palatalizzati) compaiono a fine parola e la parola successiva inizia con una consonante sorda divengono sorde (/p/, /t/, /k/ etc.). Un fenomeno simile avviene anche in tedesco.\nQuanto all'accento tonico, questo pu\u00f2 cadere su ogni sillaba e non segue alcuna regola n\u00e9 \u00e8 sistematico nella flessione della declinazione, del numero o del genere. La posizione giusta della vocale tonica, da cui oltretutto derivano le riduzioni vocaliche in posizione atona, si sbroglia proprio consultando un buon dizionario in cui questa viene indicata graficamente con l'accento acuto.\nAlfabeto cirillico in lingua bielorussa.\nFino al 1933 era presente anche il carattere \u0490 ().\nAlfabeto cirillico in lingua rutena.\nIn grassetto le lettere non presenti nell'alfabeto ruteno usato in Vojvodina.\nLingue non slave.\nQuesti alfabeti sono stati creati generalmente seguendo il modello russo, ma spesso presentano notevoli differenze, soprattutto quando sono stati adattati alle lingue caucasiche. Le prime versioni furono create da missionari ortodossi per i popoli ugrofinnici e turchi della zona dei monti Urali (i \"mari\", gli \"udmurt\", i \"mordvini\", i \"ciuvasci\", i \"tatari\") nella seconda met\u00e0 del XIX secolo. In seguito alcuni alfabeti vennero creati per altri popoli siberiani e caucasici che si erano da poco convertiti al Cristianesimo. Negli anni '30 alcune lingue abbandonarono questi alfabeti cirillici modificati per adottare l\"Alfabeto turco uniforme\". Tutti i popoli dell'ex-Unione Sovietica che utilizzavano una scrittura araba o un altro tipo di scrittura asiatica (alfabeto oirat mongolico, ecc.) adottarono anch'essi l'alfabeto cirillico, e durante le grandi purghe alla fine degli anni '30, tutti gli alfabeti basati sull'alfabeto latino furono abbandonati in favore del cirillico nell'intera Unione Sovietica (le repubbliche baltiche, annesse in seguito, conservarono l'alfabeto latino). L'alfabeto abcaso venne abbandonato a favore dell'alfabeto georgiano, ma dopo la morte di Stalin, anche l'abcaso adott\u00f2 il cirillico. L'ultima lingua ad adottare il cirillico fu il \"gagauz\", che fino ad allora aveva utilizzato l'alfabeto greco.\nIn Uzbekistan, Azerbaigian e Turkmenistan, l'uso del cirillico per scrivere le lingue locali \u00e8 stata spesso una questione politicamente controversa dopo il collasso dell'Unione sovietica, poich\u00e9 rievoca l'era del governo sovietico e della russificazione. Anche alcune etnie della Russia, come i tartari, hanno provato ad abbandonare l'uso del cirillico ma il cambiamento \u00e8 stato bloccato perch\u00e9 in contrasto con la legislazione russa. Parecchie lingue hanno cambiato alfabeto passando dal cirillico ad un altro basato sull'alfabeto latino o ritornando alla scrittura precedente.\nDiversamente dall'alfabeto latino, che normalmente si adatta alle varie lingue aggiungendo alle lettere gi\u00e0 esistenti accenti, dieresi, tildi e cediglie, l'alfabeto cirillico si adatta generalmente creando lettere di forma totalmente nuova. In alcuni alfabeti inventati nel XIX secolo, come la versione modificata per la lingua mari, la lingua udmurta e la lingua ciuvascia, anche le dieresi ed i brevi sono stati usati.\nLingue romanze.\nRomeno.\nTale alfabeto \u00e8 stato usato nel territorio dell'attuale Repubblica Moldova (allora parte dell'Unione Sovietica) fino al 1989, quando fu decretato il passaggio all'alfabeto latino, ed \u00e8 ancora in vigore all'interno della regione separatista della Transnistria. Esso \u00e8 simile al vecchio sistema di scrittura romena, abbandonato dal Regno di Romania gi\u00e0 nel XIX secolo ma che fu conservato nella regione della Bessarabia fino al 1917, allora parte dell'Impero russo.\nNel seguente schema viene riportato il corrispondente carattere in latino utilizzato e la relativa pronuncia.\nLingue turche.\nAzero.\nL'alfabeto cirillico \u00e8 stato usato per la lingua azera dal 1939 al 1991, quando \u00e8 stato abbandonato a favore dell'alfabeto latino.\nBa\u0161kiro.\nL'alfabeto cirillico venne adottato dalla lingua ba\u0161kira nell'inverno del 1938.\nIn grassetto le lettere inesistenti nell'alfabeto russo.\nPronuncia delle lettere in grassetto:\nChirghiso.\nLa lingua chirghisa \u00e8 stata scritta anche in alfabeto latino ed arabo.\nPronuncia delle lettere in grassetto:\nCiuvascio.\nL'alfabeto cirillico venne adottato dalla lingua ciuvascia alla fine del XIX secolo, con alcune modifiche nel 1938.\nPronuncia delle lettere in grassetto:\nKazako.\nLa lingua kazaka viene scritta anche con l'alfabeto latino (in Turchia, ma non in Kazakistan), e con una versione modificata dell'alfabeto arabo (in Cina, Iran ed Afghanistan).\nLe lettere cirilliche \u0412\u0432, \u0401\u0451, \u0426\u0446, \u0427\u0447, \u0429\u0449, \u042a\u044a, \u042c\u044c e \u042d\u044d non vengono usate per le parole native kazake, ma solo nei prestiti russi.\nUzbeco.\nL'alfabeto cirillico viene usato tuttora per la lingua uzbeca, anche se il governo ha adottato una versione dell'alfabeto latino per rimpiazzarlo. La data finale per l'utilizzo ufficiale dell'alfabeto cirillico \u00e8 stata per\u00f2 ripetutamente rinviata. L'ultima fu fissata al 2005, ma \u00e8 stata ulteriormente rinviata di alcuni anni. Alcuni studiosi non sono convinti che si potr\u00e0 arrivare ad un abbandono definitivo.\nLingue caucasiche.\nAbcaso.\nL'abcaso \u00e8 una lingua caucasica nordoccidentale, parlata nella Repubblica autonoma dell'Abcasia, in Georgia.\nLingue iraniche.\nOsseto.\nLa lingua osseta ha adottato ufficialmente il cirillico nel 1937.\nTagico.\nLa lingua tagica (a volte chiamata \"dialetto tagico della lingua persiana\") usa una versione modificata dell'alfabeto cirillico.\nLingue mongole.\nLe lingue mongole includono il \"khalkha\" (in Mongolia), il \"buriat\" (intorno al Lago Baikal) ed il calmucco (a nord-ovest del Mar Caspio). Il khalka viene scritto anche con l'alfabeto oirat, che sta venendo reintrodotto lentamente in Mongolia.\nKhalkha.\nLe lettere cirilliche \u041a\u043a, \u0424\u0444 e \u0429\u0449 non vengono utilizzate nelle parole native mongole, ma solo per i prestiti dal russo.\nBuriat.\nL'alfabeto cirillico buriat (\u0431\u0443\u0440\u044f\u0430\u0434) \u00e8 simile a quello khalkha, ma la \u042c indica palatalizzazione come in russo. Il buriat non usa \u0412\u0432, \u041a\u043a, \u0424\u0444, \u0426\u0446, \u0427\u0447, \u0429\u0449 o \u042a\u044a nelle parole native.\nCalmucco.\nL'alfabeto cirillico calmucco (\u0445\u0430\u043b\u044c\u043c\u0433) \u00e8 simile a quello khalkha, ma le lettere \u042d\u044d, \u042e\u044e ed \u042f\u044f appaiono solo all'inizio di parola. In calmucco, le vocali lunghe vengono scritte due volte nella prima sillaba (\u043d\u04e9\u04e9\u0440\u0438\u043d), ma una volta sola nelle sillabe successive. Le vocali corte vengono spesso omesse nelle sillabe successive alla prima (\u0445\u0430\u043b\u044c\u043c\u0433 = ).\nConfigurazione della tastiera.\nSu una tastiera russa, le lettere sono disposte come segue:"}
{"id": "88965", "revid": "92366607", "url": "https://it.wikipedia.org/wiki?curid=88965", "title": "Nilpotente", "text": "In matematica, e in particolare in algebra, l'aggettivo nilpotente serve per caratterizzare vari tipi di entit\u00e0.\nPer elemento nilpotente di un anello si intende un elemento formula_1 non nullo tale che esiste un intero positivo formula_2 per il quale \nformula_3.\nPer gruppo nilpotente si intende un gruppo formula_4 tale che la catena di gruppi\ncon formula_6 centro di formula_7, termina finitamente.\nUn gruppo di Lie nilpotente \u00e8 un gruppo di Lie che possiede un gruppo ricoprente semplicemente connesso omeomorfo a uno spazio reale di dimensione finita interpretato come gruppo di Lie.\nUna matrice quadrata si dice matrice nilpotente se ha tutti gli autovalori nulli; essa risulta anche elemento nilpotente dell'anello delle matrici quadrate.\nCon il termine nilpotenza si intende la propriet\u00e0, di un elemento di un anello, di un gruppo, di una matrice, ecc. dell'essere nilpotente."}
{"id": "88966", "revid": "121209415", "url": "https://it.wikipedia.org/wiki?curid=88966", "title": "Finrod Felagund", "text": "Finrod Felagund \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 un Elfo Noldor nato a Valinor.\n\u00c8 il figlio maggiore della casata di Finarfin. I suoi fratelli sono Galadriel, Orodreth, Angrod e Aegnor. Gli sono stati accomunati diversi soprannomi: \"Nom\", \"Signore delle Caverne\", \"Il Saggio\" e \"Amico degli Uomini\". Fu uno degli Elfi Noldorin pi\u00f9 nobili e amati, e Galadriel sua sorella si confidava soprattutto con lui.\nFinrod fu il fondatore della Minas Tirith sull'isola di Tol-Sirion, dove instaur\u00f2 la propria residenza. Ma quando vide le aule di Thingol nel Doriath, Menegroth, gli nacque il proposito di abitare egli stesso in un simile luogo. Thingol allora gli sugger\u00ec di andare a visitare le caverne nei pressi del fiume Narog, sotto l'Alto Faroth. Fatto ci\u00f2, Finrod decise di dimorarvi e cominci\u00f2 a costruirvi grandi sale. Ad aiutarlo vi furono anche i Nani dei Monti Azzurri. La roccaforte venne chiamata Nargothrond e Finrod venne soprannominato dai Nani \"Felagund\", ovvero \"Scavatore di Caverne\".\nMentre cacciava nelle terre del Thargelion nel Beleriand dell'est sotto il controllo di Caranthir figlio di F\u00ebanor, Finrod fu il primo dei Noldor a incontrare gli Uomini, i secondogeniti di Il\u00favatar, e a lungo si intrattenne con loro, imparando la loro lingua e insegnando loro il Sindarin. Egli intervenne anche in loro difesa davanti agli Elfi Verdi dell'Ossiriand i quali erano impauriti dalla venuta degli uomini e ne volevano la morte, e chiese il permesso a re Thingol di portarli con s\u00e9 nell'Estolad.\nBarahir, Uomo della Casa di B\u00ebor, salv\u00f2 la vita a Felagund nella Dagor Bragollach il quale, in riconoscenza di ci\u00f2, gli giur\u00f2 fedelt\u00e0 e gli don\u00f2 l'anello verde come pegno di questo giuramento (l'Anello di Barahir, appunto). Quando qualche anno dopo, il figlio di Barahir, Beren, entr\u00f2 nel Nargothrond alla ricerca di aiuto, Finrod lo segu\u00ec insieme con dieci degli elfi che con lui dimoravano alla ricerca del Silmaril per riparare al suo debito e tener fede al giuramento. Essi vennero catturati e imprigionati in Tol-in-Gaurhoth (l'Isola dei Lupi). Qui avvenne la famosa contesa tra il signore dell'isola, Sauron, e Felagund, che si sfidarono con canti di potere. Ma fu Sauron a prevalere. A uno a uno tutti gli uomini di Finrod vennero divorati dai lupi mannari. Lasciato per ultimo insieme con Beren, si sacrific\u00f2 lottando contro il lupo venuto a uccidere l'amico.\nIl nome Finrod \u00e8 la versione Sindarin per il nome Quenya \"Findar\u00e1to Ingoldo\", che all'incirca significa \"Grande discendente di Finw\u00eb\". Felagund era il soprannome che Finrod si guadagn\u00f2 dai Nani al termine della costruzione del Nargothrond. Il termine non \u00e8 propriamente Sindarin ma piuttosto un Khuzdul con influssi di Sindarin. Anche B\u00ebor gli diede un nuovo nome poich\u00e9 al loro primo incontro non potevano ancora parlarsi. Egli lo chiam\u00f2 \"N\u00f3m\", \"saggezza\".\nFinrod in vita am\u00f2 Amari\u00eb, un'Elfa della schiera dei Vanyar che non volle o non pot\u00e9 seguirlo nel suo viaggio verso l'est. Egli non si spos\u00f2 mai durante la sua vita nel Beleriand e le rimase sempre fedele."}
{"id": "88968", "revid": "919135", "url": "https://it.wikipedia.org/wiki?curid=88968", "title": "Gruppo finito", "text": "In matematica un gruppo finito \u00e8 un gruppo costituito da un numero finito di elementi. \nOgni gruppo finito di ordine primo \u00e8 un gruppo ciclico.\nI gruppi abeliani finiti sono caratterizzati da un teorema di rappresentazione peculiare. \nAlcuni aspetti della teoria dei gruppi finiti sono stati investigati in profondit\u00e0 nel XX secolo, in particolare quelli della teoria locale e le teorie dei gruppi risolubili e dei gruppi nilpotenti. \u00c8 peraltro eccessivo sperare di disporre tra breve di una teoria completa: quando si studiano gruppi finiti di elevata cardinalit\u00e0 la complessit\u00e0 diventa schiacciante.\nMeno schiaccianti, ma ancora di grande interesse sono alcuni dei gruppi lineari generali sopra campi finiti di cardinalit\u00e0 contenute. Il teorico dei gruppi J. L. Alperin ha scritto che \"L'esempio tipico di gruppo finito \u00e8 GL(n,q), il gruppo lineare generale in n dimensioni sul campo di q elementi. Lo studente che fosse introdotto a questo settore con altri esempi sarebbe completamente fuorviato.\" (Bulletin (New Series) of the American Mathematical Society, 10 (1984) 121). Per una discussione di uno dei gruppi di questo genere pi\u00f9 piccoli, GL(2,3), vedi Visualizing GL(2,p). \nI gruppi finiti presentano un'utilit\u00e0 diretta per le questioni di simmetria limitate a insiemi finiti di trasformazioni. Accade che anche la \"simmetria continua\", da trattare con i gruppi di Lie, si riconduce a gruppi finiti, i gruppi di Weil. Attraverso questa strada i gruppi finiti e le loro propriet\u00e0 possono assumere ruoli centrali in questioni nelle quali il loro ruolo a prima vista appare tutt'altro che ovvio, per esempio in varie problematiche della fisica teorica.\nNumero dei gruppi con un dato sostegno.\nPer ogni classe di isomorfismo dei gruppi, il numero dei gruppi sopra un insieme sostegno dato di cardinalit\u00e0 \"n\" \u00e8 \"n\"! diviso per l'ordine del gruppo degli automorfismi."}
{"id": "88970", "revid": "4507", "url": "https://it.wikipedia.org/wiki?curid=88970", "title": "Abusio", "text": ""}
{"id": "88971", "revid": "1216132", "url": "https://it.wikipedia.org/wiki?curid=88971", "title": "Gruppo ciclico", "text": "In matematica, pi\u00f9 precisamente nella teoria dei gruppi, un gruppo ciclico \u00e8 un gruppo che pu\u00f2 essere generato da un unico elemento. \nUn tale gruppo \u00e8 isomorfo al gruppo formula_1 delle classi di resto modulo formula_2, oppure al gruppo formula_3 dei numeri interi. Quindi i gruppi ciclici sono fra i pi\u00f9 semplici, e sono completamente classificati. \nDefinizione.\nUn gruppo formula_4 \u00e8 ciclico se esiste un elemento formula_5 del gruppo (detto generatore) tale che formula_4 \u00e8 l'insieme delle potenze di formula_5 ad esponente intero, in simboli\nStiamo qui usando la notazione moltiplicativa. Quando si usa la notazione additiva, invece che di potenze si parla di multipli, dunque in simboli\nAd esempio, se\nallora formula_4 \u00e8 ciclico. \nIn altre parole, formula_4 coincide con il sottogruppo formula_13 generato da formula_5. Si usa quindi scrivere formula_15 oppure formula_16.\nEsempi.\nClassi di resto.\nL'esempio seguente, fornito dalla aritmetica modulare, \u00e8 fondamentale.\nPoich\u00e9 formula_17 \u00e8 un sottogruppo normale di formula_3 di indice formula_2, il gruppo quoziente formula_1 \u00e8 un gruppo commutativo finito con formula_2 elementi, che possiamo scrivere formula_22. La somma fra due elementi formula_23 e formula_24 \u00e8 il resto della divisione di formula_25 per formula_2. Poich\u00e9 ogni elemento si scrive come formula_27 (sommato formula_2 volte), il numero formula_29 \u00e8 generatore del gruppo. Quindi formula_1 \u00e8 un gruppo ciclico.\nQuando non si crea confusione con i numeri p-adici, si usa la notazione pi\u00f9 stringata formula_31 invece di formula_1. \nPropriet\u00e0 dei gruppi ciclici.\nGruppo abeliano.\nUn gruppo ciclico \u00e8 abeliano. \nClassificazione.\nUn gruppo ciclico formula_4 con formula_2 elementi \u00e8 isomorfo al gruppo formula_1 delle classi di resto modulo formula_2 se formula_2 \u00e8 finito, ed isomorfo al gruppo formula_3 dei numeri interi se formula_2 \u00e8 infinito. \nL'isomorfismo pu\u00f2 essere costruito nel modo seguente. La funzione formula_49 che manda l'intero formula_50 nella potenza formula_51 del generatore formula_5 di formula_4 \u00e8 un omomorfismo di gruppi suriettivo. Se formula_4 \u00e8 infinito, la funzione \u00e8 anche iniettiva, dunque un isomorfismo. Se invece formula_4 \u00e8 finito, di ordine formula_2, il nucleo della funzione \u00e8 formula_17 ed il primo teorema d'isomorfismo fornisce un isomorfismo formula_58.\nOrdine.\nPer quanto scritto sopra, un gruppo ciclico \u00e8 identificato, a meno di isomorfismo, dal suo ordine formula_2.\nSia formula_4 un gruppo ciclico finito, con generatore formula_23. In questo caso, l'ordine \u00e8 il minimo intero positivo formula_2 tale che formula_63. Pi\u00f9 in generale, formula_64 se e solo se formula_65 \u00e8 un multiplo di formula_2.\nPer ogni altro elemento formula_24 del gruppo, vale comunque la relazione formula_68.\nGeneratori.\nL'elemento formula_65 \u00e8 generatore di formula_1 se e solo se formula_65 \u00e8 coprimo con formula_2. Quindi ci sono formula_73 generatori distinti in un gruppo ciclico con formula_2 elementi, dove formula_75 \u00e8 la funzione \u03c6 di Eulero.\nSottogruppi.\nOgni sottogruppo ed ogni gruppo quoziente di un gruppo ciclico \u00e8 ciclico.\nSe formula_4 \u00e8 ciclico di ordine formula_2 ed formula_65 divide formula_2 allora esiste un solo sottogruppo ciclico di ordine formula_65.\nProdotti di gruppi ciclici.\nIl prodotto diretto di due gruppi ciclici di ordine formula_81 e formula_82 ha ordine formula_83 ed \u00e8 ciclico se e solo se formula_81 e formula_82 sono coprimi.\nD'altra parte, il teorema fondamentale per i gruppi abeliani finitamente generati asserisce che ogni gruppo abeliano finitamente generato \u00e8 prodotto di gruppi ciclici.\nGruppi con \"p\" elementi.\nSe formula_81 \u00e8 un numero primo, ogni gruppo formula_4 con formula_81 elementi \u00e8 isomorfo a formula_89. In altre parole, ogni gruppo con formula_81 elementi \u00e8 isomorfo ad un gruppo ciclico. \nUn tale gruppo possiede solo i due sottogruppi banali formula_91 e formula_4 stesso.\nStruttura di anello di Z/\"n\" Z.\nAnello.\nIl sottogruppo formula_17 \u00e8 anche un ideale nell'anello commutativo formula_3, e quindi formula_1 eredita anche una struttura di anello commutativo. In altre parole, si pu\u00f2 fare il prodotto fra due numeri: il prodotto fra formula_23 e formula_24 \u00e8 il resto della divisione di formula_98 per formula_2. \nSe formula_2 \u00e8 primo, l'anello formula_1 \u00e8 in verit\u00e0 un campo. Se formula_2 non \u00e8 primo, abbiamo formula_103 per qualche formula_104. Questa relazione nel gruppo diventa formula_105: quindi l'anello non \u00e8 un dominio di integrit\u00e0, e quindi a maggior ragione non pu\u00f2 essere un campo.\nGruppo delle unit\u00e0.\nLe unit\u00e0 dell'anello formula_1 sono i numeri primi con formula_2, ovvero i generatori del gruppo. Formano un gruppo con la moltiplicazione, di formula_73 elementi (vedi sopra), indicato generalmente come formula_109.\nAd esempio, i gruppi formula_110 e formula_111 sono isomorfi rispettivamente a formula_112 e formula_113.\nIn generale, formula_109 \u00e8 ciclico se e solo se formula_2 \u00e8 formula_116, formula_117, formula_118 o formula_119 dove formula_81 \u00e8 un primo dispari e formula_121. \nIn particolare, il gruppo formula_122 \u00e8 ciclico con formula_123 elementi per ogni primo formula_81. Pi\u00f9 in generale, ogni sottogruppo finito del gruppo moltiplicativo di un campo \u00e8 ciclico."}
{"id": "88972", "revid": "599013", "url": "https://it.wikipedia.org/wiki?curid=88972", "title": "Alessandro Petacchi", "text": "Professionista dal 1996 al 2015 con caratteristiche di sprinter puro, soprannominato \"Alejet\", vanta 22 vittorie di tappa al Giro d'Italia (27 totali, 5 revocate), 6 al Tour de France e 20 alla Vuelta a Espa\u00f1a. \u00c8 stato il primo ciclista in grado di vincere in un solo anno almeno due tappe in ciascuno dei tre grandi Giri. Ha inoltre vinto la classifica a punti in tutti i grandi Giri e vestito la maglia rosa per sette giorni.\nCon 179 successi, fra i quali si ricorda una Milano-Sanremo, \u00e8 il quarto corridore italiano con pi\u00f9 vittorie da professionista nel proprio palmar\u00e8s, dietro ai soli Francesco Moser (273 vittorie), Giuseppe Saronni (193) e Mario Cipollini (189). \u00c8 il terzo di tutti i tempi (con 48, dietro a Merckx 65 e Cipollini 57) nel numero di vittorie complessive ai Grandi Giri mentre \u00e8 al quarto posto assoluto nella classifica dei vincitori di tappe nella \"corsa rosa\" e il secondo nella Vuelta.\nCarriera.\nDopo aver praticato nuoto e atletica leggera, a 13 anni sceglie il ciclismo ed entra nella Us Luni di Castelnuovo Magra. Velocista, ottiene 26 vittorie fra gli esordienti, 9 fra gli allievi, 13 fra gli juniores e 12 fra i dilettanti. Passa al professionismo nel 1996, ma ottiene la prima vittoria solamente nel 1998, quando si impone nella tappa di Mersing del Giro della Malesia.\nLa svolta arriva alla Fassa Bortolo, dove, finalmente, riesce a convincersi delle sue reali capacit\u00e0. Viene convocato per la prima volta in Nazionale nel 2000 e nel 2002 collabora alla vittoria di Mario Cipollini nel Mondiale disputatosi a Zolder, in Belgio. La sua consacrazione avviene per\u00f2 nel 2003, anno in cui coglie ben 30 successi, comprese 15 tappe nei 3 grandi Giri (migliore italiano di sempre davanti a Binda, che nel 1927 ne vinse 12, tutte al Giro) e vestendo per sei giorni la maglia rosa. L'anno dopo ottiene altri 21 successi, mentre nel 2005 vince 26 corse. Nel marzo 2005 vince la sua prima classica, imponendosi nella Milano-Sanremo, precedendo sul traguardo della citt\u00e0 ligure il tedesco Danilo Hondo.\nNel 2006 la Fassa Bortolo si scioglie e Petacchi assieme ad altri suoi compagni si sposta nella nuova arrivata Milram. La Milano-Sanremo lo vede arrivare secondo, beffato nel finale da Pozzato, forse per aver marcato troppo il belga Boonen, giunto poi terzo. Al Giro d'Italia 2006 \u00e8 costretto al ritiro dopo sole due tappe in seguito al coinvolgimento in una caduta, che gli ha causato la frattura composta della rotula in seguito alla quale sar\u00e0 operato. Ritorna in gara in tempo per partecipare alla Vuelta a Espa\u00f1a, durante la quale, in un impeto di rabbia alla fine di una tappa, si rompe una mano, battendola violentemente contro il pullman di una squadra avversaria.\nDopo la 11\u00aa tappa di Pinerolo al Giro d'Italia 2007, vinta da lui stesso, vengono trovate quantit\u00e0 di salbutamolo in eccesso all'interno dei campioni prelevati ai controlli anti-doping e successivamente \u00e8 sospeso dalla sua squadra; quindi viene richiesta una squalifica di 1 anno per il corridore spezzino, che a causa del processo in corso non pu\u00f2 partecipare al Tour de France 2007, per lui la corsa pi\u00f9 importante dell'anno. Il 24 luglio del medesimo anno \u00e8 stato prosciolto da tutte le accuse, per la buona fede riscontrata nell'atto inconsapevole di doping.\nNel 2007 i suoi successi pi\u00f9 prestigiosi sono le 5 tappe al Giro d'Italia, le 2 alla Vuelta a Espa\u00f1a e la Parigi-Tours. Il 6 maggio 2008, per\u00f2, viene squalificato per un anno dal TAS di Losanna in base ai fatti relativi alla tappa di Pinerolo gi\u00e0 accennati in precedenza; il corridore potr\u00e0 tornare in gara il 31 agosto dell'anno in corso, in quanto vengono conteggiati i 60 giorni di stop precauzionale gi\u00e0 scontati nel 2007.\nPetacchi, comunque, non avrebbe partecipato al Giro d'Italia 2008, in seguito a una grave forma di bronchite contratta subito dopo il Giro di Turchia. Per il Giro la Milram sostituisce lo spezzino con il tedesco Erik Zabel.\nNel luglio 2008 firma un contratto di due anni per la LPR Brakes-Ballan diretta da Fabio Bordonali. L'8 settembre 2008 ritorna a correre al Tour of Britain, vincendo subito la prima tappa. Comincia il 2009 nel migliore dei modi aggiudicandosi, per il quinto anno consecutivo, il Gran Premio Costa degli Etruschi, corsa di apertura della stagione italiana su strada. Al Giro d'Italia 2009 coglie due successi di tappa e veste per un giorno la maglia rosa, poi si mette al servizio del capitano Danilo Di Luca, in lotta per la classifica generale.\nIl 1\u00ba settembre 2009 firma un contratto biennale con la Lampre-Farnese Vini, valido a partire dalla stagione 2010. Il 4 luglio 2010 vince in volata la prima tappa del Tour de France; si ripete tre giorni pi\u00f9 tardi nella quarta tappa con arrivo a Reims. Al termine del Tour conquista la maglia verde, simbolo che contraddistingue il vincitore della classifica a punti, secondo italiano nella storia a riuscirvi dopo Franco Bitossi che la vinse nel 1968. Petacchi con due vittorie (Bruxelles e Reims), due secondi posti (Bourg-l\u00e8s-Valence e Parigi) e tre terzi (Gueugnon, Revel e Bordeaux), termina sempre tra i primi tre classificati in ogni arrivo in volata, guadagnando 243 punti che gli permettono di staccare di 11 punti Cavendish, vincitore di cinque tappe, e di 21 Thor Hushovd, gi\u00e0 vincitore di due maglie verdi. Con questo successo entra nella storia diventando il quarto corridore, e il primo italiano, ad aver vinto la classifica a punti in tutti e tre i grandi giri ed \u00e8 il secondo italiano nella storia del Tour a vincere la classifica a punti. Il primo a raggiungere questo traguardo era stato Franco Bitossi nel 1968.\nDurante la corsa, il 20 luglio, riceve un avviso di garanzia per il coinvolgimento in un'inchiesta sull'utilizzo di sostanze dopanti. Nonostante ci\u00f2 prende il via alla Vuelta a Espana ottenendo l'ennesima vittoria di tappa nella grande corsa a tappe iberica. \u00c8 costretto per\u00f2 al ritiro a causa di una caduta.\nNel 2011 si presenta al Giro d'Italia in forma, centrando subito un successo nella seconda tappa lanciato dal compagno Danilo Hondo, dove precede di poco Cavendish. Nel 2011 non ottiene altre vittorie di prestigio.\nNel 2012 decide di non correre il Giro d'Italia per concentrarsi sul Tour de France. La corsa per\u00f2 non gli regala soddisfazioni: arriva fuori tempo massimo al traguardo dell'undicesima tappa, forse per una caduta, e la giuria gli nega la partenza il giorno dopo; deve accontentarsi solo di un secondo posto nella quarta tappa. Aveva trovato la forma a maggio durante il Tour of Norway dove, grazie agli abbuoni dati da due secondi posti nelle prime due tappe, veste per un giorno la maglia di leader. Non gli riesce per\u00f2 di centrare alcun successo nelle volate; la classifica finale sar\u00e0 poi vinta dall'idolo di casa Edvald Boasson Hagen. Sempre a maggio torna al successo nel Giro di Baviera, dove vince tre tappe in volata e la classifica a punti.\nNella primavera del 2013, dopo aver disputato le prime classiche della stagione, annuncia il ritiro dall'attivit\u00e0 agonistica. Tuttavia, il 13 luglio, annuncia di aver firmato un contratto di 14 mesi con la Omega Pharma-Quickstep dove avr\u00e0 il compito di lanciare le volate a Mark Cavendish alla Vuelta a Espa\u00f1a 2013. Il 12 aprile 2014 Alessandro Petacchi (Omega Pharma) ha vinto allo sprint il Gp Pino Cerami, precedendo il belga Jonas Van Genechten e l'altro italiano Daniele Colli. Per il quarantenne velocista si tratta del primo successo negli ultimi due anni, dopo la vittoria del maggio 2012 in una tappa del Giro della Baviera.\nAlla fine della stagione 2014 firma per la formazione italiana Southeast con il compito di lanciare le volate al compagno di squadra Manuel Belletti. Nel maggio 2015 si presenta al Giro d'Italia ottenendo un quinto posto nella seconda frazione Albenga - Genova. Si ritira dalla competizione durante la salita del Colle delle Finestre, nel corso della ventesima e penultima tappa (Saint-Vincent - Sestri\u00e8re) della \u201cCorsa rosa\u201d. Il 13 giugno seguente, nonostante la partecipazione gi\u00e0 annunciata alla Vuelta a Venezuela, comunica il proprio ritiro dichiarando che non ha pi\u00f9 senso correre senza obiettivi e che intende riflettere \u201csu quello che posso fare da grande\u201d.\nVita privata.\n con la moglie Chiara, sposata il 30 dicembre 2004 dalla quale ha avuto il primo figlio, chiamato Alessandro jr, nato il 10 maggio 2008."}
{"id": "88973", "revid": "4507", "url": "https://it.wikipedia.org/wiki?curid=88973", "title": "Omeoteleuto", "text": ""}
{"id": "88974", "revid": "345405", "url": "https://it.wikipedia.org/wiki?curid=88974", "title": "Paronomasia", "text": "La paronomasia (dal latino tardo \"paronomasia\" a sua volta dal greco \u03c0\u03b1\u03c1\u03bf\u03bd\u03bf\u03bc\u03b1\u03c3\u03af\u03b1 \"paronomas\u00eda\" \u00abmutamento di nome\u00bb, composto da \u03c0\u03b1\u03c1\u03ac \"par\u00e1\", \u00abpresso\u00bb, e \u1f40\u03bdo\u03bc\u03b1\u03c3\u03af\u03b1 \"onomas\u00eda\", \u00abdenominazione\u00bb), detta anche bisticcio di parole, annominazione o parechesi, \u00e8 una figura retorica che consiste nell'accostare due o pi\u00f9 parole che abbiano suono molto simile (differendo per una o due lettere) ma significato diverso. Le due parole in questione si chiamano \"paronimi\". \nSi possono distinguere due tipi di paronomasia: la paronomasia \"apofonica\" e quella \"isofonica\". La prima \u00e8 basata sull'alternanza vocalica nella radice della parola (ri\"sica\" ~ ro\"sica\"); la seconda sull'uguaglianza dei suoni su cui cade l'accento (\"tra\"dut\"tore\" ~ \"tra\"di\"tore\").\nPu\u00f2 essere usata per rendere perentoria l'associazione tra due concetti, per esaltare la musicalit\u00e0 di un verso o per scopi umoristici (gioco di parole). Ricorre spessissimo nel linguaggio della pubblicit\u00e0 e nei marchi commerciali (l'esempio forse pi\u00f9 noto \u00e8 \"Coca-Cola\").\nEsempi.\nEsempi di proverbi ed espressioni idiomatiche contenenti paronomasia:\nEsempi di poesia contenente paronomasia:\nAttrazione paronimica.\nL'attrazione paronimica \u00e8 il fenomeno di etimologia popolare per cui si d\u00e0 lo stesso significato o un significato simile ai due paronimi che in origine si assomigliavano solo formalmente: per esempio \"regalia\" (\"le cose del re\") ha assunto anche il senso di \u00abmancia\u00bb a causa dell'attrazione paronimica di \"regalare\".\nL'annominazione.\nL'annominazione in senso stretto \u00e8 una figura retorica affine alla paronomasia, in cui alla somiglianza formale tra le parole si aggiunge la parentela etimologica. In senso lato, invece, \"annominazione\" \u00e8 sinonimo di \"paronomasia\".\nIl bisticcio.\nIl bisticcio, sebbene possa essere sinonimo di paronomasia \"tout court\", \u00e8 pi\u00f9 propriamente il procedimento con cui, nel discorso, si accostano volontariamente parole che abbiano una somiglianza formale, ma una radice diversa. Mentre la paronomasia \u00e8 un fenomeno generale, \"istituzionalizzato\", di una lingua, il bisticcio \u00e8 un'invenzione estemporanea usata come preziosismo letterario.\nPer esempio, nel verso di Torquato Tasso:\nla parola \"v\u00f3lto\" richiama il participio del verbo \"volgere\", sinonimo di \"girare\", anche se in realt\u00e0 \u00e8 un sostantivo maschile con una radice etimologica ben diversa. Sempre da Tasso: \nIl bisticcio \u00e8 caro ai poeti sin dal tempo dei greci. Un esempio di paretimologia e di bisticcio a fini espressivi \u00e8 infatti dato gi\u00e0 dai nomi (il cui reale etimo \u00e8 incerto) degli eroi omerici \"Akhill\u00e9us\" (Achille) \u2013 ricondotto artificiosamente alla parola \"\u00e1khos\", \"angoscia, sofferenza\" (Achille come eroe della sofferenza, per l'onore leso e per il compagno caduto) \u2013 e \"Odyss\u00e9us\" (Ulisse, Odisseo) - ricondotto artificiosamente al verbo \"od\u00fdssomai\" \"odiare\" (Ulisse, Odisseo, cio\u00e8 l'eroe \"odiato\" dagli d\u00e8i, e in particolare da Poseidone) e \"od\u00fdromai\", \"gemere di dolore\", poich\u00e9 Odisseo \u00e8 l'eroe afflitto dalla lontananza. Un altro esempio \u00e8 dato dalle false etimologie proposte da Esiodo e da Eschilo per il nome del dio supremo \"Zeus\". Esiodo collega l'accusativo di \"Zeus\", cio\u00e8 \"Dia\" alla preposizione \"di\u00e1\", \"per mezzo di\", poich\u00e9 tutto avviene per mezzo di (\"di\u00e0\") Zeus; Eschilo collega l'accusativo dialettale (ionico) di \"Zeus\", cio\u00e8 \"Zen\" o \"Zena\", al verbo greco \"zen\", \"vivere\", poich\u00e9 \"Zen\" \u00e8 il dio principio di ogni vita. Sempre Esiodo, nella \"Teogonia\", collega il nome dei Titani al verbo greco \"tit\u00e1ino\", tendere (le braccia), poich\u00e9 \"avrebbero \"tese le braccia\" a compiere un grande delitto\".\nDeformazioni paronimiche satiriche.\nProcessi di deformazione paronimica usate estemporaneamente a scopo satirico (\u00abSiamo \"obesi\" di lavoro\u00bb \u2013 invece che \"oberati\"; \u00abl'\"inverno\" \u00e8 lastricato di buone intenzioni\u00bb \u2013 anzich\u00e9 \"inferno\" da Flaiano) sono molto frequenti al giorno d'oggi; si usano anche nel linguaggio giornalistico (\u00abStraordinari Stradivari\u00bb da \"la Repubblica\") e in altri settori.\nNella letteratura inglese.\nNella letteratura inglese paronomasia si chiama pun. La paronomasia \u00e8 stata molto popolare nel teatro elisabettiano (William Shakespeare). Gerard Manley Hopkins ha spesso usato paronomasia in sue poesie:"}
{"id": "88975", "revid": "1008732", "url": "https://it.wikipedia.org/wiki?curid=88975", "title": "Ottica adattiva", "text": "Le ottiche adattive (AO, Adaptive Optics) sono, assieme allo speckle imaging, una delle moderne tecniche utilizzate dai telescopi terrestri per contrastare l'effetto della turbolenza atmosferica che degrada le immagini limitando il potere risolutivo del telescopio rispetto a quello ottenibile dalla semplice diffrazione data dall'apertura del telescopio stesso (dalla pupilla del telescopio). \nContesto di applicazione.\nLa luce descritta tramite la teoria ondulatoria si rappresenta tramite il suo fronte d'onda (i punti dell'onda di egual fase o i punti dell'onda di pari cammino ottico) e la relativa ampiezza (intensit\u00e0 della luce). Una sorgente puntiforme emette un fronte d'onda sferico: il fronte d'onda relativo ad un oggetto non visivamente esteso (una stella) giunge ai rivelatori (occhi o telescopi) come piano. La turbolenza atmosferica allunga in maniera casuale i cammini ottici che compongono il fronte d'onda distorcendola dalla forma piana. Questo porta alla perdita di coerenza della luce e produce un'estensione apparente dell'oggetto all'aumentare della distorsione. Maggiore la turbolenza peggiore sar\u00e0 il potere risolutivo di un sistema ottico. Questo fenomeno prende il nome di seeing. \nLa conoscenza della forma effettiva del fronte d'onda permette, tramite un sistema di uno o pi\u00f9 specchi a deformazione controllabile (specchi deformabili), di recuperare una forma pi\u00f9 simile a quella piana, precedente all'ingresso in atmosfera, migliorando la qualit\u00e0 dell'immagine. Una correzione perfetta corrisponde ad un fronte d'onda piano che una volta focalizzato restituisce l'immagine di diffrazione del telescopio \nQuesta \u00e8 l'idea che sta alla base del principio di funzionamento delle ottiche adattive, la cui reale implementazione richiede tuttavia accorgimenti tecnici complessi e una o pi\u00f9 sorgenti guida. Queste difficolt\u00e0 rendono questa tecnica relativamente costosa e quindi non alla portata di qualunque osservatorio, anche se sicuramente la tecnica permette di risparmiare notevolmente rispetto ai costi di una missione satellitare o su pallone.\nNonostante questi problemi la tecnologia delle ottiche adattive si sta diffondendo e perfezionando sempre pi\u00f9, permettendo di ottenere risultati di notevole qualit\u00e0; \u00e8 stata ad esempio utilizzata con successo per fare cartografia planetaria.\nOttica adattiva multiconiugata.\nL'ottica adattiva multiconiugata, o MCAO (\"Multi-Conjugate Adaptive Optics\"), ovvia al limite che ha l'AO di operare correttamente solo per limitate porzioni di cielo, dai pochi secondi a decimi d'arco a seconda della lunghezza d'onda campionata. Questa tecnica utilizza specchi deformabili modellati per compensare la corrugazione dell'onda di luce e diverse stelle guida che consentono di calcolare le aberrazioni d'onda e ricostruire tomograficamente l'onda di luce ed inviare correzioni di puntamento agli specchi deformabili."}
{"id": "88976", "revid": "1543377", "url": "https://it.wikipedia.org/wiki?curid=88976", "title": "Numero leptonico", "text": "Il numero leptonico \u00e8 quel numero quantico che, nelle interazioni tra particelle, caratterizza le particelle elementari chiamate leptoni e viene definito come il numero di leptoni meno il numero degli antileptoni, secondo la seguente equazione:\nI leptoni sono caratterizzati da un numero intero positivo, mentre gli antileptoni da un numero intero negativo.\nA ciascun doppietto di leptoni viene, quindi, assegnato un numero leptonico differente che deve essere conservato in tutte le interazioni.\nSuddivisioni.\nIn conseguenza della composizione delle famiglie leptoniche si distingue un:\nIl suo valore \u00e8:\nIl suo valore \u00e8:\nIl suo valore \u00e8:\nTabella di riepilogo\nLegge di conservazione del numero leptonico.\nMolti modelli, incluso il modello standard, utilizzano la conservazione del numero leptonico totale, per spiegare l'esistenza di alcuni decadimenti e l'eventuale impossibilit\u00e0 di altri, energeticamente consentiti. Ad esempio, nel decadimento beta:\ndove formula_12 \u00e8 il numero leptonico totale, che \u00e8 nullo, in quanto il neutrone non \u00e8 un leptone, ma un barione, mentre tra i prodotti si ha un protone formula_13, un elettrone formula_14 ed un antineutrino formula_15, con numerto leptonico totale nullo.\nGeneralmente, poi, si osserva che i decadimenti noti conservano anche un numero leptonico familiare, ovvero un numero leptonico totale riferito alle famiglie di leptoni presenti in un dato decadimento (cio\u00e8 il numero leptonico: elettronico, muonico e tau). Ad esempio, per il canale di decadimento principale del muone, si osserva che:\novvero sia il numero leptonico elettronico, sia quello muonico che quello del tau sono conservati. Ci\u00f2 suggerisce l'esistenza di una legge di conservazione per ciascun numero leptonico (elettronico, muonico e tauonico). In pratica si definiscono tre numeri leptonici:\nformula_17 che \u00e8 il numero leptonico elettronico:\nformula_18 che \u00e8 il numero leptonico muonico;\nformula_19 che \u00e8 il numero leptonico del tau (tauone).\nViolazioni della conservazione del numero leptonico.\nAll'interno del Modello Standard reazioni che violino la conservazione di uno dei numeri leptonici o del\nnumero leptonico totale (somma dei tre) sono strettamente proibite.\nTuttavia poich\u00e9 i neutrini non sono esattamente privi di massa, violazioni alla conservazione dei numeri leptonici sono possibili: i neutrini infatti possono oscillare, \ncambiando quindi di famiglia.\nAll'interno di altri modelli sono possibili inoltre altri tipi di violazione del numero leptonico.\n\u00c8 possibile, in alcuni casi, che i numeri leptonici di famiglia possano non conservarsi, pur mantenendosi valida la legge di conservazione per il numero leptonico totale:\nUn esempio di questo tipo \u00e8 il decadimento seguente:\nCome si pu\u00f2 osservare, sia il numero elettronico, sia quello muonico non sono conservati, mentre quello totale s\u00ec. \nAll'interno dei modelli che prevedono questi fenomeni spesso vengono utilizzati altri numeri quantici conservati, ad esempio il modello di Pati-Salam utilizza la differenza tra numero barionico e numero leptonico.\nVi \u00e8 da dire che, a parte le oscillazioni dei neutrini, nessun altro fenomeno di violazione della conservazione del numero leptonico \u00e8 stato mai osservato.\nR-parit\u00e0.\nLa R-parit\u00e0 \u00e8 un concetto di fisica delle particelle e di fisica teorica. Nell'estensione supersimmetrica del Modello Standard, il numero barionico e il numero leptonico non sono pi\u00f9 conservati da parte di tutti gli accoppiamenti in una teoria rinormalizzabile. La R-parita \u00e8 una simmetria del gruppo formula_22 che agisce nel Modello Standard supersimmetrico minimale (MSSM) e tale parit\u00e0 pu\u00f2 essere definita come:\ndove: formula_24 \u00e8 lo spin, formula_25 \u00e8 il numero barionico e formula_12 il numero leptonico. Ogni particella del Modello Standard ha R-parit\u00e0 uguale ad formula_2, mentre la R-parit\u00e0 del partner supersimmetrico ha R parit\u00e0 formula_3."}
{"id": "88979", "revid": "726373", "url": "https://it.wikipedia.org/wiki?curid=88979", "title": "Paromeosi", "text": "La parome\u00f2si (dal greco \"parom\u00f3i\u014dsis\", \u00abquasi uguaglianza\u00bb), \u00e8 una figura retorica consistente in una forma complessa di isocolon (detto anche parisosi), che combina l'omoteleuto (parole che terminano nello stesso modo) e l'omeottoto (parole che terminano negli stessi casi) con la paronomasia (parole con suono simile e significato diverso) o il polittoto (parole ripetute con diversa funzione sintattica). \u00c8 la forma pi\u00f9 complessa di isocolon.\nEsempio:\nMolti esempi moderni di paronomasia sarebbero classificabili pi\u00f9 correttamente come paromeosi, come in questi versi di Corneille: "}
{"id": "88981", "revid": "968255", "url": "https://it.wikipedia.org/wiki?curid=88981", "title": "Pierre Corneille", "text": "Biografia.\nNacque a Rouen da una ricca famiglia borghese. I suoi genitori, Pierre e Marthe Le Pesant, si sposarono il 9 giugno 1602 ed ebbero otto figli: Vincent (n. 1603, morto bambino), Pierre, Marie (1609), Antoine (1611), Madeleine I (1618), Marthe (1623), Thomas (1624) e Madeleine II (1629). Il futuro drammaturgo ricevette il battesimo nella chiesa di Saint-Sauveur il 9 giugno 1606. Da giovane studi\u00f2 presso il collegio gesuita di Rouen - il Coll\u00e8ge Bourbon - e si appassion\u00f2 subito allo studio degli stoici latini, mostrando spiccato interesse per Seneca.\nIl 18 giugno 1624 entr\u00f2 come avvocato al parlamento di Normandia. Intraprese studi di giurisprudenza secondo il volere del padre, ma non \u00e8 noto dove li abbia compiuti; forse a Poitiers o a Caen, dal momento che Rouen non aveva una facolt\u00e0 di legge. In ogni caso, la licenza era a quel tempo una semplice formalit\u00e0, e non di rado bastava pagare i professori per ottenerla. Corneille mostr\u00f2 per\u00f2 ben presto di non essere portato per la carriera forense. \u00ab Non ha mai parlato la lingua francese in modo sufficientemente corretto \u00bb e \u00ab la sua pronuncia non era del tutto pulita \u00bb. Inoltre, era sostanzialmente privo di capacit\u00e0 oratorie, sicch\u00e9 dopo aver sostenuto una sola causa abbandon\u00f2 il mestiere, preferendo dedicarsi alla letteratura.\nNel 1626 assunse la carica di fabbriciere della parrocchia di Saint-Sauveur, sino a quel momento ricoperta dal padre ed esercitata con scrupolo da Corneille per quasi trent'anni.\nGli esordi (la commedia).\nGli inizi della carriera teatrale furono caratterizzati da un esclusivo impegno nella \"commedia eroica\". Corneille esord\u00ec con \"Melita\", la cui genesi non \u00e8 mai stata chiarita. Secondo Fontenelle l'opera fu scritta nel 1625; \u00e8 probabile, ma non venne rappresentata fino al mese di ottobre (o novembre) del 1629, quando il celebre capocomico Montdory la mise in scena senza successo all'h\u00f4tel de Bourgogne, a Parigi. La commedia ricevette invece un'accoglienza molto positiva in dicembre al Jeu de Paume de Berthault - in rue du Grenier-Saint-Lazare, nel quartiere del Marais -, dove la compagnia di Montdory si era nel frattempo trasferita. Seguirono la tragedia \"Clitandro\" (\"Clitandre\", stagione 1630-1631), \"La vedova\" (\"La Veuve\", stagione 1631-1632), \"La galleria del palazzo\" (\"La Galerie du Palais\", stagione 1632-1633), \"La serva\" (\"La Suivante\", stagione 1633-1634) e \"La piazza reale\" (\"La Place Royale\", stagione 1633-1634), quasi tutti scritti per la compagnia di Montdory.\nNegli anni '40 del XX secolo, la studiosa Elizabeth Fraser rinvenne una pastorale manoscritta, \"Alidor, ou l'Indiff\u00e9rent\", che attribu\u00ec al giovane Corneille. La tesi non \u00e8 stata dimostrata, ma ha raccolto consensi tra gli specialisti; molti personaggi e episodi dell'opera presentano, tra l'altro, similitudini con le commedie coeve. L'analisi stilistica e contenutistica suggerisce di situarne la composizione in una data precedente a \"Melita\". Se \"Alidor\" fosse del drammaturgo di Rouen, costituirebbe un documento importante per ricostruire i suoi esordi teatrali.\nLe tragedie.\nLa stagione 1634-1635 segn\u00f2 anche un grande cambiamento nel teatro francese, con la rappresentazione della \"Sophonisbe\" di Jean Mairet, che incontr\u00f2 un successo trionfale e rilanci\u00f2 il genere tragico sulle scene francesi.\n\"Il Cid\".\n\"Il Cid\", rappresentato all'inizio del 1637, ritenuto tuttora il suo capolavoro assoluto, lo consacr\u00f2 maggior poeta di teatro del suo tempo, prestigio in cui durer\u00e0, con intermittenze, non oltre il 1670, anno in cui comincia l'ascesa di Racine. Il re Luigi XIII lo premi\u00f2 con un titolo nobiliare.\nMa il successo non fu affatto incontrastato: le novit\u00e0 dell'opera dispiacquero, e scoppi\u00f2 una polemica (\"La querelle du Cid\"), nel corso della quale Georges de Scud\u00e9ry, uno dei suoi rivali pi\u00f9 titolati, lo accus\u00f2 di plagio e d'inverosimiglianza (\u00abNon \u00e8 per nulla verosimile che una fanciulla sposi l'assassino di suo padre\u00bb), mentre lo stesso Mairet gli si scagli\u00f2 contro con diversi libelli, in cui in particolare lo accusa di non aver rispettato le tre unit\u00e0 di Aristotele. Corneille rispose con diversi libelli, tra cui l\"'Avvertimento al besanzonese Mairet\" (\"Advertissement au Besan\u00e7onnois Mairet\", 1637).\nNegli anni a venire la sua produzione continu\u00f2, copiosa e spesso coronata da successo. In campo tragico sono da citare \"Orazio\", ispirato alla storia romana (1640), \"Cinna\" (probabilmente nella stagione 1640-1641) e la tragedia cristiana \"Poliuto\" (stagione 1641-1642): con il \"Cid\" formano una sorta di \"tetralogia\", nella quale \u00e8 esaltata la volont\u00e0, incarnata dall'eroe che non arretra di fronte al sacrificio di s\u00e9, come valore massimo.\nLa sua carriera drammatica lo vide impegnato in diversi generi: commedia, commedia eroica e tragedia; nel tempo cerc\u00f2 anche di rinnovarsi, ma il suo teatro rimase come diviso tra una produzione eroica fortemente tragica, in cui \u00e8 invariabilmente esaltato il libero arbitrio e in cui anche i personaggi negativi, purch\u00e9 diano prova di energia, sono visti con simpatia, e una produzione comica in cui possono esprimersi pi\u00f9 liberamente le tendenze centrifughe, sperimentali, stravaganti della sua arte, che in ambito comico ha moltissimi punti di contatto con il Barocco letterario europeo.\nAlla fine del 1640 o all'inizio del 1641 (in ogni caso prima di maggio) spos\u00f2 Marie de Lamp\u00e9ri\u00e8re, figlia di un militare. Siccome il padre della donna si opponeva al matrimonio, Corneille si era rivolto al cardinale Richelieu, il quale aveva interceduto in suo favore. Decise di stabilirsi nella natia Rouen pur soggiornando sovente a Parigi. La sua carriera di drammaturgo intanto continu\u00f2 e, nel 1647, venne ammesso all'Acad\u00e9mie fran\u00e7aise.\nUna delle sue migliori commedie, \"Il bugiardo\" (\"Le Menteur\"), scritta nel 1643, influenzer\u00e0 Goldoni e Moli\u00e8re. Seguirono molte tragedie, tra cui \"Rodoguna\" (1644) e \"Nicomede\" (1650), entrambe coronate da successo; mentre il pur pregevole \"Pertarito\" (1651-1652), evidentemente troppo inatteso, cadde.\nGli ultimi anni: declino e morte.\nCominci\u00f2 il lento declino delle sue fortune presso la corte; furono anche gli anni duri e inquieti della Fronda. Abbandon\u00f2 momentaneamente il teatro e si consacr\u00f2 alla riflessione sulla sua arte e sul sistema teatrale, dando vita a tre \"Discorsi\". Una sua traduzione dell'Imitazione di Cristo ebbe grande successo.\nLa sua vecchiaia fu triste e si ritrov\u00f2 in difficolt\u00e0 economiche nonostante Luigi XIV facesse rappresentare molto spesso i suoi drammi pi\u00f9 famosi.\nProprio in quegli anni si imposero i lavori di Moli\u00e8re, inizialmente non graditi a Corneille, che si spinse in una dura polemica denominata \"querelle de l'Ecole des femmes\". Col passare degli anni i due artisti instaurarono un buon rapporto amichevole, culminato con la collaborazione a tre, assieme a Philippe Quinault, per la pregevole opera \"Psych\u00e9\".\nNel 1659 il ministro delle Finanze, Nicolas Fouquet, lo sovvenne economicamente esortandolo a tornare al teatro. Corneille obbed\u00ec, con forze ed entusiasmo disperato, con \"Edipo\" (1659), che segna l'inizio della sua ultima maniera, caratterizzata da un'eloquenza sempre pi\u00f9 pomposa, da una messinscena sempre pi\u00f9 macchinosa, e da un'amara considerazione della vita; gli eroi dell'ultima decina di tragedie che diede alle scene, tra cui \"Sertorio\" (1662) e \"Surena\" (1674), sono attempati e spesso angosciati di fronte al destino avverso.\nNel 1670 si trov\u00f2 a confrontarsi direttamente con il giovane Jean Racine, la cui \"Berenice\" oscur\u00f2 il suo \"Tito e Berenice\". La frustrazione e la rabbia con cui vedeva ascendere l'astro del classicismo francese, il sempre minor prestigio di cui godevano le sue opere, appesantite da una retorica elaborata e sfarzosa, dalle immagini spesso tirate, a differenza di quella pura e perfettamente decantata del giovane rivale, gli avvelenarono gli ultimi anni di vita.\nMor\u00ec a Parigi il 1\u00ba ottobre 1684 e la sua salma fu inumata nel coro della chiesa di Saint Roch.\nDurante il XVIII secolo Corneille venne un po' trascurato, messo in ombra da Racine. Nel 1768 per\u00f2 l'astronomo e letterato francese Jean Sylvain Bailly dedic\u00f2 un elogio a Corneille, l\u2032\"\u00c9loge de Corneille\", che ottenne l\u2032\"accessit\" al \"prix d'eloquence\" proposto dall'Accademia di Rouen. In esso Bailly rivalut\u00f2 molto positivamente la figura di Corneille, anche e soprattutto in relazione a quella di Racine. Il biografo di Bailly, Arago scrive, a proposito dell'elogio: \u00abLeggendo questo lavoro possiamo rimanere un po' sorpresi dalla distanza immensa che il modesto, timido e sensibile Bailly pone tra il grande Corneille, il suo prediletto autore teatrale, e Jean Racine\u00bb.\nAnche i romantici rivalutarono Corneille per una maggiore affinit\u00e0.\nTemi del teatro di Corneille.\nOnore, virt\u00f9, grandezza, valore sono temi delle tragedie di Corneille le quali rispettano le tre unit\u00e0 aristoteliche. Quattro virt\u00f9 ideali sono rappresentate da quattro eroi: onore (\"Il Cid\"), patriottismo (\"Orazio\"), generosit\u00e0 (\"Cinna\"); santit\u00e0 (\"Poliuto\"). I personaggi delle tragedie di Corneille sono eroi, artefici del proprio destino, fuori del comune per estrazione sociale e forza morale. Hanno una volont\u00e0 di ferro e la gloria \u00e8 la legge alla quale il loro animo obbedisce fino a condurli, dolorosamente, alla solitudine a causa della rinuncia alla felicit\u00e0 e ai valori comuni nella collettivit\u00e0. Corneille esalta quindi la libert\u00e0 dell'uomo, il libero arbitrio secondo quanto teorizzato dai gesuiti che si contrapponevano alla dottrina del giansenismo.\nDalla trama di varie opere, specialmente \"Il Cid\" e \"Poliuto\", viene il concetto di dilemma corneliano, scelta obbligata tra due azioni che, entrambe, sono inevitabilmente destinate a ritocersi negativamente sul protagonista e su altri personaggi.\nOpere principali.\nTraduzioni:"}
{"id": "88984", "revid": "287204", "url": "https://it.wikipedia.org/wiki?curid=88984", "title": "Paul Erd\u00f6s", "text": ""}
{"id": "88985", "revid": "889336", "url": "https://it.wikipedia.org/wiki?curid=88985", "title": "Isocolon", "text": "L'isocolon o isocolo (dal greco \"is\u00f3k\u00f4lon\", composto da \"isos\", \u00abuguale\u00bb, e k\u00f3lon, \u00abmembro\u00bb), detto anche parallelismo o parisosi, \u00e8 una figura retorica che consiste nella perfetta equivalenza della struttura sintattica, dell'ampiezza e del ritmo tra due o pi\u00f9 membri di un periodo. Se i membri sono due, \u00e8 chiamata anche \"bipartizione\". Un esempio \u00e8 lo slogan pubblicitario \"Compri tre, paghi due\", in cui i membri della figura sono disposti secondo un'antitesi. Altre volte i membri possono essere disposti in forma di chiasmo.\nUn parallelismo di tre membri \u00e8 detto \"tripartizione\" o \"tricolon\"; \"quadripartizione\" o \"tetracolon\", se i membri sono quattro, come in D'Annunzio:\nL'isocolon pu\u00f2 essere classificato in questo modo:"}
{"id": "88986", "revid": "4507", "url": "https://it.wikipedia.org/wiki?curid=88986", "title": "Bipartizione", "text": ""}
{"id": "88987", "revid": "4507", "url": "https://it.wikipedia.org/wiki?curid=88987", "title": "Tripartizione", "text": ""}
{"id": "88988", "revid": "4507", "url": "https://it.wikipedia.org/wiki?curid=88988", "title": "Tricolon", "text": ""}
{"id": "88989", "revid": "4507", "url": "https://it.wikipedia.org/wiki?curid=88989", "title": "Quadripartizione", "text": ""}
{"id": "88990", "revid": "4507", "url": "https://it.wikipedia.org/wiki?curid=88990", "title": "Tetracolon", "text": ""}
{"id": "88991", "revid": "525454", "url": "https://it.wikipedia.org/wiki?curid=88991", "title": "Omeottoto", "text": "L'omeottoto o omeoptoto (dal greco \"homoi\u00f3ptoton\", \u00absimile nei casi\u00bb), \u00e8 una figura retorica propria delle lingue flessive (come l'italiano o il latino, ma non l'inglese) che consiste nel far terminare le ultime parole delle frasi con gli stessi casi: per esempio, in latino, due frasi consecutive e correlate che terminano entrambe con un accusativo.\n\u00c8 l'equivalente sintattico dell'omeoteleuto, che consiste invece nel far terminare le parole con le stesse lettere.\nEsempi.\n\"\"Hominem laudem egentem virtutis, abundantem felicitates\" (\"Devo lodare un uomo di buona fortuna abbondante, ma di virt\u00f9 carente?\"\") "}
{"id": "88992", "revid": "125377554", "url": "https://it.wikipedia.org/wiki?curid=88992", "title": "Mary Poppins (serie di romanzi)", "text": "Mary Poppins \u00e8 una serie di libri scritti dall'autrice australiana naturalizzata britannica Pamela Lyndon Travers, pseudonimo di Helen Lyndon Goff, tra il 1934 e il 1988 e illustrata da Mary Shepard, figlia del celebre illustratore che disegn\u00f2 l'aspetto dei personaggi dei libri di Winnie the Pooh. La Travers scrisse questi racconti per allietare le sofferenze delle sue sorelle minori dopo la morte del loro padre, Travers Goff, un banchiere, a cui poi Pamela si ispir\u00f2 per il suo pseudonimo, prima del loro trasferimento da Maryborough a Allora.\nLa serie \u00e8 ambientata a Londra durante gli anni della Grande Depressione, e si compone di otto romanzi, tutti con protagonista Mary Poppins, una magica tata che scende volando dal cielo, per prendersi cura dei pestiferi fratelli Jane, Michael, John, Barbara e Annabel Banks, figli dell'impiegato della banca d'Inghilterra George Banks e della suffragetta Winifred Banks. Risultano quindi forti i richiami a Uomovivo di G. K. Chesterton.\nSolo i primi tre degli otto libri presentano l'arrivo e la partenza di Mary Poppins. I successivi cinque libri raccontano avventure precedentemente non registrate nelle sue tre visite originali. Come spiega la Travers nella sua introduzione a \"Mary Poppins nel Parco\", \"Non pu\u00f2 arrivare e partire per sempre.\"\nIl primo libro della saga, intitolato \"Mary Poppins\", \u00e8 stato la principale fonte d'ispirazione dell'adattamento cinematografico del 1964, prodotto dalla Walt Disney Pictures e diretto da Robert Stevenson, con Julie Andrews nel ruolo della magica tata. Walt Disney lott\u00f2 per oltre vent'anni con la scrittrice per ottenere i diritti del libro, evento raccontato nel film biografico del 2013 Saving Mr. Banks, che racconta anche la vita della scrittrice, interpretata da Emma Thompson.\nNel 2015, la Walt Disney Pictures conferma la produzione di un seguito al primo film, ispirato ai rimanenti sette libri della saga, ma che prende come principale fonte d'ispirazione il secondo libro, \"Mary Poppins ritorna\" (\"Mary Poppins comes back\"). Ambientato dopo 24 anni dal primo, vede Emily Blunt sostituire la Andrews nel ruolo della protagonista, che torna alla casa dei Banks dopo un tragico evento nella vita di Michael.\nDai libri \u00e8 stato tratto anche un musical, originariamente prodotto da Cameron Mackintosh e messo in scena nel West-End di Londra nel 2004 e poi portato a Broadway dal 2007 al 2013, che arriva in Italia nel 2017.\nRomanzi.\n\"Mary Poppins\", pubblicato nel 1934.\nIl primo libro presenta la famiglia Banks, che vive al 17 del Viale dei Ciliegi, a Londra, composta dai signori Banks, dai figli Jane e Michael e dai gemelli John e Barbara. Quando la bambinaia dei bambini, Katie Nanna, furibonda con i bambini, si licenzia, Mary Poppins arriva a casa loro, con la sua borsa da viaggio, trasportata da un fortissimo vento da est. Accetta il lavoro (accettando di rimanere \"fino a quando il vento cambia\"), ed i bambini imparano presto che la loro tata, sebbene severa, vanitosa e di solito imbronciata, ha un tocco magico che la rende meravigliosa. Tra le esperienze che Jane e Michael faranno figurano una festa su soffitto con lo zio di Mary Poppins, Albert, un viaggio intorno al mondo con una bussola, l'acquisto di stelle di pan di zenzero dall'antichissima signora Corry, un incontro con la Donna degli Uccelli, un festa di compleanno allo zoo tra gli animali, e un giro di shopping natalizio con una stella di nome Maia dal gruppo delle Pleiadi della costellazione del Toro. Alla fine, in quella che \u00e8 forse l'immagine pi\u00f9 iconica associata a Mary Poppins, la tata apre l'ombrello e il vento dell'ovest la trascina via.\n\"Mary Poppins ritorna\", pubblicato nel 1935.\nNiente \u00e8 andato per il verso giusto da quando Mary Poppins ha lasciato il numero 17 del Viale dei Ciliegi. Un giorno, quando la signora Banks manda i bambini al parco, Michael fa volare il suo aquilone tra le nuvole. Tutti sono sorpresi, quando Michael tira in aria il suo aquilone, Mary Poppins \u00e8 alla fine della stringa. La tata si prende cura dei bambini ancora una volta (anche se rimarr\u00e0 solo \"finch\u00e9 la catena del suo medaglione non si spezza\") Questa volta, Jane e Michael incontreranno la temibile signorina Andrew, vivranno una festa a testa in gi\u00f9 e visiteranno un circo nel cielo. Nel capitolo \"The New One\" una nuova bambina, Annabel, nasce nella famiglia Banks e conclude la famiglia di adesso cinque figli; tre figlie e due figli. Come in \"Mary Poppins\", Mary parte alla fine (attraverso una giostra incantata), ma questa volta con un \"biglietto di ritorno, per ogni evenienza\", con cui deve tornare.\n\"Mary Poppins apre la porta\", pubblicato nel 1943.\nQuando Mary Poppins lasci\u00f2 i bambini Banks per la seconda volta, aveva preso un \"biglietto di ritorno, per ogni evenienza\". Nel terzo libro, torna al parco davanti a Viale dei Ciliegi nel modo in cui \u00e8 venuta, cadendo con i fuochi d'artificio. Ancora una volta svolge attivit\u00e0 di baby-sitter nella casa dei Banks e conduce Jane, Michael, i gemelli John e Barbara (cos\u00ec come la nuova bambina Annabel) in varie avventure magiche. Questa volta, visitano suo cugino Alfred Twigley, che ogni mese soffre del totale capovolgimento del suo mondo, fanno amicizia con una statua che ha preso vita, di nome Neleo, andare a cavallo con i cavalli di menta piperita della Signora Calico e faranno una festa in giardino sotto il mare. Mary Poppins rester\u00e0 con loro \"finch\u00e9 non si apre la porta\", cio\u00e8 quando, riflessa nella finestra della cameretta dei bambini, ella attraverser\u00e0 la porta, sparendo nel nulla.\n\"Mary Poppins nel parco\", pubblicato nel 1952.\nQuesto quarto libro contiene sei avventure dei bambini Banks con Mary Poppins durante le loro uscite nel parco lungo il Viale dei Ciliegi. Cronologicamente gli eventi di questo libro si sono verificati durante il secondo o terzo libro (\"Mary Poppins Ritorna\" e \"Mary Poppins apre la porta\"). Tra le avventure vissute c'\u00e8 una festa con le persone che vivono sotto i denti di leone, una visita ai gatti su un altro pianeta e una festa di ballo di Halloween con le loro ombre. Da questo libro, Mary Poppins n\u00e9 arriver\u00e0 n\u00e9 partir\u00e0 da casa Banks, perch\u00e9 quella del terzo libro \u00e8 stata la sua partenza definitiva.\n\"Mary Poppins dalla A alla Z\", pubblicato nel 1962.\nIn questo libro, 26 vignette allegate a delle brevi storie, con protagonisti Mary Poppins e i Banks, insieme a personaggi dei libri precedenti, raccontano in modo allegro le lettere dell'alfabeto, perch\u00e9 ogni storia presente nel libro contiene delle assonanze che ripetono molte volte la lettera in questione.\n\"Mary Poppins in cucina\", pubblicato nel 1975.\nQuando la cuoca deve assentarsi improvvisamente, e i signori Banks hanno una questione da risolvere per cui dovranno assentarsi per una settimana, Mary Poppins insegner\u00e0 ai piccoli Banks come cucinare divertendosi, grazie all'inaspettato aiuto dei personaggi dei libri precedenti. Questo \u00e8 un libro che contiene anche delle ricette tipiche della cucina inglese, come vari tipi di pudding, arrosto di pollo con salsa al pane e latte, torte salate, dolci e insalate. \u00c8 il primo ed unico libro della serie ad avere le illustrazioni colorate, mentre tutti gli altri le hanno in bianco e nero.\n\"Mary Poppins in Cherry Tree Lane\", pubblicato nel 1982.\nMary Poppins porta i bambini Banks in un'ennesima avventura memorabile, questa volta nella magica festa di mezza estate. Possono accadere cose strane e persino figure mitiche possono discendere dai cieli. Sul retro del libro c'\u00e8 un elenco delle erbe menzionate nella storia, con i loro nomi botanici, locali e latini.\n\"Mary Poppins e i vicini di casa\", pubblicato nel 1988.\nI residenti del Viale dei Ciliegi sono angosciati nell'apprendere che il loro amato numero 18, una casa vuota per la quale ogni vicino ha creato un inquilino immaginario, desiderato, sta per essere occupato dalla tata d'infanzia di Mr. Banks, la signorina Andrew, altrimenti conosciuto come \"il Santo Terrore\". Il suo temuto arrivo porta anche una piacevole sorpresa, perch\u00e9 Luti, un ragazzo dei Mari del Sud, l'ha accompagnata sia come servo che come studente. Deliziati dalla prospettiva di un nuovo amico, Jane e Michael sono frustrati dalle restrizioni che l'ipocondriaca Miss Andrew ha posto su Luti, che diventa sempre pi\u00f9 nostalgico per la sua famiglia e per i suoi dintorni tropicali. Quando la chiamata nel suo cuore per tornare a casa diventa pi\u00f9 di quanto possa sopportare, \u00e8 Mary Poppins a rendere possibile il viaggio attraverso una visita all'Uomo nella Luna.\nAdattamenti.\n\"Mary Poppins\".\nMary Poppins \u00e8 stato trasformato in un film basato sui primi quattro libri della serie dalla Walt Disney Productions nel 1964. Secondo il DVD del 40 \u00b0 anniversario del film nel 2004, Walt Disney ha inizialmente tentato di acquistare i diritti cinematografici di Mary Poppins da P. L. Travers gi\u00e0 nel 1938, ma fu respinto perch\u00e9 la Travers non credeva che una versione cinematografica dei suoi libri avrebbe reso giustizia alla sua creazione e non voleva un cartone animato basato su di esso. I libri erano stati uno dei preferiti delle figlie di Disney quando erano bambine, e alla fine riusc\u00ec ad acquistare i diritti nel 1961, sebbene la Travers esigesse e ottenesse i diritti di approvazione della sceneggiatura.\nIl processo di pianificazione del film e la composizione delle canzoni hanno richiesto circa due anni. Mary Poppins \u00e8 interpretata dall'attrice britannica Julie Andrews. Il cast della Disney includeva Dick Van Dyke nel ruolo di supporto di Bert, mentre i bambini Banks sono stati interpretati da Karen Dotrice e Matthew Garber. George e Winifred Banks sono stati interpretati da David Tomlinson e Glynis Johns. Il film presenta un mix di avventure ed episodi tratti da ciascuno dei romanzi esistenti e nuovi eventi creati per questo. In notabili differenze rispetto ai romanzi originali, il film non include i personaggi di John, Barbara, o Annabel Banks, e Mary Poppins stessa \u00e8 stata descritta come notevolmente pi\u00f9 gentile.\n\"Mary Poppins il musical\".\nP. L. Travers resistette per molti anni alla vendita dei diritti sulle scene di Mary Poppins, a causa della sua antipatia per la versione cinematografica del 1964 e della sua percezione di essere trattata con discernimento da Walt Disney alla premiere del film. Dopo la produzione scenica del Picketwire del 1980 a La Junta, in Colorado, Travers alla fine vendette i diritti sul palcoscenico al produttore teatrale di Londra Cameron Mackintosh. Ha acconsentito alla condizione che solo gli scrittori nati in Inghilterra e nessun americano, in particolare nessuno coinvolto con la produzione del film avrebbero dovuto essere direttamente coinvolto nel processo creativo del musical teatrale. La prima mondiale dell'adattamento teatrale di \"Mary Poppins\" \u00e8 avvenuta nel Ippodromo di Bristol nel Regno Unito nel settembre 2004.\nLa produzione \u00e8 poi passata al Prince Edward Theatre nel West End il 15 dicembre 2004, dove ha funzionato per tre anni prima della chiusura nel gennaio 2008. Lo spettacolo \u00e8 stato trasferito in un tour nazionale del Regno Unito e sono state messe in scena diverse versioni internazionali, tra cui una lunga tourn\u00e9e a Broadway a New York City. Nel 2018 la produzione arriva anche in Italia, con Giulia Fabbri come protagonista. Il musical va in scena dal 17 gennaio 2018 al 12 maggio, per poi tornare nei mesi di ottobre, novembre, dicembre e gennaio.\n\"Mary Poppins, goodbye\".\nNel 1983, la storia \u00e8 stata adattata dagli studios Mosfilm dell'Unione Sovietica nel film musicale in lingua russa \u041c\u044d\u0440\u0438 \u041f\u043e\u043f\u043f\u0438\u043d\u0441, \u0434\u043e \u0441\u0432\u0438\u0434\u0430\u043d\u0438\u044f! (Mary Poppins, Goodbye), con Natalya Andreychenko (dialoghi) e Tatyana Voronina (canto) nei panni di Mary Poppins, Albert Filozov nei panni di George Banks e Oleg Tabakov nei panni della signorina Andrew.\n\"The Cat that Looked at the King\".\nNel 2004, in occasione del 40\u00ba anniversario del primo film, viene creato un cortometraggio, \"The Cat that Looked at the King\" tratto dall'omonimo capitolo del terzo libro della saga, Mary Poppins apre la porta.\nIn questa occasione si fa ritorno al parco del Viale dei Ciliegi, e una ormai anziana Julie Andrews, nei panni di una tata, sta gardando due bambini. Una dei due vede un gatto, che saltando finisce in uno dei disegni di strada simili a quello che disegnava in passato Bert, e allora dice all'altro cosa \u00e8 successo, ma lui non le crede. Julie, allora, decide di saltare dentro il dipinto insieme ai bambini, e si ritrovano dentro una sala del trono di un re molto intelligente, che vuole essere il pi\u00f9 intelligente dell'universo, ma man mano che apprende, trascura sempre pi\u00f9 la sua regina. Il gatto decide di sfidare il re a una gara di intelligenza, vincendo, e dimostrando al sovrano che l'apparenza pu\u00f2 ingannare e che la pazienza \u00e8 la cosa pi\u00f9 forte del mondo, perch\u00e9 con essa si pu\u00f2 superare ogni ostacolo.\nIl re, sconfitto, si abbatte dicendo di non sapere pi\u00f9 chi \u00e8, allora il gatto gli dice di guardare nei suoi occhi, e il re vede se stesso da giovano con la regina, e capisce che potr\u00e0 anche nom essere l'uomo pi\u00f9 intelligente dell'universo, ma almeno \u00e8 felice. Usciti dal disegno, i bambini parlano dei fatti accaduti, ma Julie dice loro che tutte quelle cose magiche non sono in realt\u00e0 accadute. Alla fine del cortometraggio, l'ombra della donna mostra la silhouette di Mary Poppins.\n\"Il ritorno di Mary Poppins\".\nIl 14 settembre 2015 Disney ha annunciato che un nuovo film di \"Mary Poppins\" doveva essere realizzato, con una nuova trama e nuove canzoni, anche se nel testamento finale di PL Travers, secondo i suoi desideri un'altra versione cinematografica non doveva essere realizzata. Il film \u00e8 diretto da Rob Marshall e scritto da David Magee. I brani sono composti da Marc Shaiman e Scott Wittman, che hanno entrambi ricevuto supporto da Richard Sherman, che, insieme al suo defunto fratello-collaboratore Robert Sherman ha scritto la colonna sonora del film originale \" Mary Poppins \". Il film non \u00e8 un reboot o un remake del film originale del 1964; in questo film Mary Poppins rivisita i bambini Banks ormai adulti del primo film e prende in consegna i tre figli di Michael Banks. \u00c8 liberamente basato sugli altri sette libri di Mary Poppins della Travers e si espande anche al di l\u00e0 di essi. Mary Poppins, interpretata dall'attrice britannica Emily Blunt, \u00e8 affiancata da Jack, interpretato dall'attore, compositore e paroliere statunitense Lin-Manuel Miranda, un personaggio simile a Bert. Programmato inizialmente per uscire il giorno di Natale, \"Il ritorno di Mary Poppins\" \u00e8 poi uscito nelle sale americane il 19 dicembre 2018, e in quelle italiane il 20 dello stesso mese.\nPersonaggi.\nPersonaggi principali.\nMary Poppins.\nMary Poppins \u00e8 una tata magica che si trasferisce nella casa dei Banks al numero 17 del Viale dei Ciliegi e si occupa dei bambini Banks. Non riconosce mai i suoi poteri strani e magici e fa finta di insultare quando uno dei bambini si riferisce alle loro precedenti avventure. Arriva per la prima volta da loro trasportata dal Vento dell'Est, volando con il suo magico ombrello. Alla fine del primo libro apre l'ombrello e il Vento dell'Ovest la solleva in aria e la porta lontano dai bambini. Nell'omonimo film Disney del 1964, \u00e8 interpretata da Julie Andrews; nel sequel del 2018, Il ritorno di Mary Poppins, \u00e8 interpretata da Emily Blunt; nel dramma della BBC Radio 4 del 2004, \u00e8 interpretata da Juliet Stevenson. Appare in tutti i libri della saga e i film, nonch\u00e9 nelle produzioni teatrali e radiofoniche.\nIn Italia, \u00e8 stata doppiata nel primo film da Maria Pia Di Meo (parte parlata) e Tina Centi (nel canto), nel secondo film da Domitilla D'Amico (parte parlata) e Serena Rossi (parte cantata), mentre nella produzione italiana del musical \u00e8 interpretata da Giulia Fabbri.\nBambini Banks.\nNei libri ci sono cinque bambini Banks: Jane (la maggiore), Michael, i gemelli John e Barbara e Annabel. Jane e Michael sono i pi\u00f9 grandi e partecipano alla maggior parte delle magiche avventure con Mary Poppins; sono i pi\u00f9 prominenti e conosciuti dei bambini Banks. John e Barbara sono due gemelli che iniziano a partecipare alle avventure solo dal secondo libro. Annabel \u00e8 la pi\u00f9 giovane e nasce a met\u00e0 del secondo libro. Sebbene le et\u00e0 dei bambini non siano mai esplicitate, Jane ha circa sette anni in \"Mary Poppins\", e John e Barbara festeggiano il loro primo compleanno nello stesso libro e sembrano avere circa due anni quando nacque Annabel. Solo Jane e Michael appaiono nel film e nel musical. Nel film del 1964 sono interpretati da Karen Dotrice e Matthew Garber; nel sequel del 2018, sono interpretati da adulti da Emily Mortimer e Ben Whishaw; nel dramma della BBC Radio 4 del 2004, sono interpretati da Sophie Stuckey e Jonathan Bee. John e Annabel appaiono nel film del 2018 \"Mary Poppins Returns\", ma vengono presentati come i figli di Michael, piuttosto che i suoi fratelli. Michael ha anche un terzo figlio nel film intitolato Georgie (molto probabilmente in nome del padre, George). Sono presenti in tutti i libri e nei successivi adattamenti.\nIn Italia, nel primo film, Jane e Michael, sono stati doppiati da Liliana Sorrentino e Sandro Acerbo, mentre nel secondo film Jane \u00e8 doppiata da Micaela Incitti, Michael da Renato Novara, John da Emanuele Suarez (dialoghi) e Simone Iu\u00e8 (canto), Annabel da Carolina Gusev (dialoghi) e Elisa Rinaldi (canto), Georgie da Alberto Vannini (dialoghi) e Andrea Rinaldi (canto). Nella produzione italiana del musical, Jane \u00e8 interpretata da Gaia Fornoni, Carlotta Prando e Margherita Rebeggiani, mentre Michael da Stefano de Luca, Alessandro Notari e Alessandro Pinto.\nGeorge Banks.\nGeorge Banks \u00e8 il datore di lavoro di Mary Poppins. Lavora nella banca d'Inghilterra e vive al numero 17 del Viale dei Ciliegi con sua moglie e i loro figli. Nei libri \u00e8 raramente presente, ma \u00e8 cupamente amorevole con sua moglie e i suoi figli. Nel film ha un ruolo pi\u00f9 prominente, occupato dal lavoro, che vuole l'ordine e in gran parte ignora i suoi figli e la moglie, ma in seguito il suo atteggiamento cambia in meglio, dato che Bert lo convince che mentre si concentra sul suo lavoro alla banca, tutta la sua vita, compresa l'infanzia dei suoi figli, sta passando. Niente di tutto questo \u00e8 menzionato nel libro. Il suo ruolo nel musical teatrale \u00e8 simile al film, ma ha un retroscena aggiuntivo tratto dai libri originali, in cui \u00e8 stato ignorato dai suoi genitori e tormentato da una crudele governante durante la sua infanzia. Nel film Disney del 1964 \u00e8 interpretato da David Tomlinson; nel dramma della BBC Radio 4 del 2004, \u00e8 interpretato da David Timson. \u00c8 presente in quasi tutti i libri, il musical e solo nel primo film.\nIn Italia George \u00e8 stato doppiato da Giuseppe Rinaldi, mentre nella produzione italiana del musical \u00e8 stato interpretato da Alessandro Parise.\nWinifred Banks.\nLa signora Banks \u00e8 la moglie di George Banks e madre di Jane, Michael, John, Barbara e Annabel Banks. Il suo nome non \u00e8 mai stato rivelato nei libri, ma \u00e8 stato dato come Winifred nel film e nel musical. Nei libri, ella \u00e8 la capofamiglia dei Banks, ed \u00e8 facilmente intimidita da Mary Poppins, che la tratta con un velo sottile di rispetto. Nel film, \u00e8 un'affascinante suffragetta (in pubblico, mentre a casa, \u00e8 la tipica moglie edoardiana) che viene trattata in modo un po' 'satirico. Il motivo per cui \u00e8 stata trasformata in una suffragetta nel film spiega perch\u00e9 a volte non avesse il tempo di prendersi cura dei suoi figli. Nel musical teatrale, \u00e8 un'ex attrice che \u00e8 sotto costante pressione da parte del marito mentre lotta per entrare nella sua cerchia sociale. Nel film Disney del 1964, \u00e8 interpretata da Glynis Johns; nel film della BBC Radio 4 del 2004, \u00e8 interpretata da Deborah Berlin.\nIn Italia Winifred \u00e8 stata doppiata da Rosetta Calavetta, mentre nella produzione italiana del musical \u00e8 interpretata da Alice Mistroni.\nBert lo spazzacamino.\nLo spazzacamino, o Bert \u00e8 l'amico di Mary Poppins. Nei libri, quando il tempo \u00e8 bello, disegna con il gesso immagini realistiche e disegni sul marciapiede, ma quando piove, invece, vende fiammiferi ed \u00e8 quindi conosciuto come L'uomo dei Fiammiferi. Svolge occasionalmente anche la professione di spazzacamino, per cui \u00e8 principalmente ricordato. Mary Poppins a volte va in giro con Bert nel suo secondo gioved\u00ec di riposo. Bert \u00e8 anche amichevole con i bambini di Banks e gli altri residenti del Viale dei Ciliegi. Nel film Bert ha un ruolo pi\u00f9 importante nelle avventure dei bambini, tra cui prendersi cura dello zio di Mary Poppins, Albert e dare consigli al signor Banks. Nel musical teatrale ha un ruolo simile, recitando come narratore e amico lontano di Mary e dei bambini di Banks. Nel film Disney del 1964, \u00e8 interpretato da Dick Van Dyke.\nIn Italia, Bert \u00e8 doppiato da Oreste Lionello, mentre nella produzione italiana del musical, \u00e8 interpretato da Davide Sammartano.\nNel secondo film, il personaggio di Bert viene sostituito da Jack, un lampionaio che una volta era un amico dello spazzacamino, e svolgeva la sua stessa professione. \nAnni prima della storia, Jack, quando saliva sui lampioni per salutare i Banks, si \u00e8 preso una cotta per Jane, e alla fine del film essi volano insieme su nel cielo, legati ad un palloncino. Jack \u00e8 interpretato da Lin-Manuel Miranda e doppiato da Giorgio Borghetti, e compare solamente ne \"Il ritorno di Mary Poppins\".\nPersonaggi secondari.\nIl Guardiano del Parco.\nIl guardiano del parco \u00e8 un personaggio di primo piano nei libri. Appare spesso in scene ambientate nel parco, uno dei luoghi preferiti di Mary Poppins in cui portare i bambini. \u00c8 molto particolare e ossessivo riguardo alle regole e i divieti del Parco. \u00c8 molto confuso e talvolta infastidito dalle magiche avventure di Mary Poppins, ma ha imparato ad accettare che ci sono cose su di lei che non capir\u00e0 mai. Segretamente rimpiange la sua infanzia, e trova ogni opportunit\u00e0 di unirsi ai giochi dei bambini Banks, come aquiloni e fuochi d'artificio. Il suo nome completo \u00e8 Fred Smith e sua madre \u00e8 La Donna degli Uccelli. Non appare nel film ma appare nel musical e nel secondo film, ma appare in tutti i libri, dove ha una cotta per Ellen. Nel musical, canta la canzone \"Let's Go Fly a Kite\" con Bert e i bambini.\nMiss Lark.\nLa signorina Lark vive accanto al 17 del Viale dei Ciliegi. \u00c8 molto ricca e vive in una grande villa. \u00c8 la proprietaria di due cani: Andrew e Willoughby. Originariamente aveva solo Andrew, che \u00e8 di razza pura, ma il meticcio Willoughby si un\u00ec alla famiglia dietro richiesta di Andrew (la lingua del cane tradotta in inglese da Mary Poppins). Appare in tutti i libri e di solito \u00e8 sconvolta dalle buffonate magiche di Mary Poppins. La cosa pi\u00f9 iconica di lei \u00e8 la sua ossessione per i suoi cani ed \u00e8 nota per portarli dal parrucchiere e persino comprarli pellicce e stivali. Appare nel film e nel musical teatrale con un ruolo secondario. Nel film ha solo Andrew, mentre nel musical ha solo Willoughby, che appare anche nel sequel. Nel primo film \u00e8 interpretata da Marjorie Bennett, mentre nel sequel \u00e8 interpretata da Sudha Buchar.\nAmmiraglio Boom.\nL\u2019ammiraglio Boom vive nella prima casa del Viale. \u00c8 un ex ufficiale della marina, ma ora vive in una casa a forma di nave con sua moglie, la signora Boom e il suo assistente, Binnacle, che \u00e8 un ex pirata. \u00c8 noto per il suo uso del linguaggio marinaresco, anche se, dato che i libri sono destinati ai bambini, in realt\u00e0 non giura mai. Nel film \u00e8 un vicino della famiglia Banks che spara con il suo cannone per segnare il tempo; questa versione dell'ammiraglio \u00e8 pi\u00f9 adatta al tipo di marinaio \"Shipshape and Bristol fashion\", insistente nell'ordine e nella puntualit\u00e0. Nel film originale \u00e8 interpretato da Reginald Owen; nel sequel del 2018, \u00e8 interpretato da David Warner.\nDomestici della famiglia Banks.\nNei libri, i Banks hanno tre collaboratori domestiche oltre a Mary Poppins: Ellen, Mrs. Brill e Robertson Ay. Ellen \u00e8 la cameriera e anche se ama i bambini, odia doverli curare quando non ci sono bambinaie in casa. Ha quasi sempre un raffreddore. La signora Brill \u00e8 la cuoca; lei non ama particolarmente Ellen, ed \u00e8 spesso scontrosa senza motivo. Robertson Ay \u00e8 in grado di svolgere quasi tutti i mestieri. \u00c8 un ragazzino (di met\u00e0 adolescenza) ed \u00e8 molto pigro e smemorato, facendo cose come mettere il lustrino sul cappello del signor Banks, rovinandolo. In \"Mary Poppins Ritorna\", si capisce che \u00e8 un personaggio di una storia che Mary Poppins racconta ai bambini, che parla di un re che \u00e8 stato portato fuori strada dal Folle, detto il Matto. Il primo film include la signora Brill e Ellen (interpretate rispettivamente da Reta Shaw e Hermione Baddeley), ma non Robertson Ay; il musical include la signora Brill e Robertson Ay, senza Ellen. Solo Ellen appare nel film del 2018, interpretato da Julie Walters. Nessuna menzione a ci\u00f2 che possa essere successo alla signora Brill.\nMiss Andrew.\nLa Signorina Andrew era la grande ex bambinaia prepotente del padre dei bambini Banks. \u00c8 estremamente severa e spesso crudele, con il suo soprannome de \"Il Sacro Terrore\". Quasi tutti hanno paura di lei, incluso Mr. Banks, anche se non Mary Poppins. La signorina Andrew tenta di imporsi nella vita dei bambini Banks, prima di venire a stare a casa loro, e poi a trasferirsi nella porta accanto, ma viene sventata da Poppins. Sebbene non appaia in tutti i libri, viene spesso menzionata. La signora Banks minaccia addirittura di assumerla se i figli non si comportano bene. Mentre \u00e8 assente nel film, ha un ruolo di primo piano nel musical teatrale. \u00c8 un personaggio simile ai libri e canta la canzone \"Zolfo e Melassa\" riferendosi alla \"medicina\" che d\u00e0 ai bambini come punizione.\nAmici e Parenti di Mary Poppins.\nDonna degli uccelli.\nLa donna degli uccelli \u00e8 una donna anziana che siede sui gradini della cattedrale di St Paul e nutre gli uccelli. Vende borse di briciole ai passanti per sfamare gli uccellini. Appare alcune volte nei libri ed \u00e8 una buona amica di Mary. Successivamente viene rivelato che \u00e8 la madre del guardiano del parco e il suo vero nome \u00e8 Mrs. Smith. Appare nel film del 1964 interpretato da Jane Darwell (nella sua ultima apparizione cinematografica) ed \u00e8 il soggetto della canzone \"La Cattedrale\", cantata da Mary Poppins. Svolge anche un ruolo simile nel musical, dove canta anche la canzone come un duetto con Mary.\nMrs. Clara Corry.\nLa signora Clara Corry \u00e8 una donna estremamente anziana, che dice di essere la donna pi\u00f9 anziana del mondo. Si dice che sia stata adolescente quando il mondo fu creato, e conobbe Guglielmo il Conquistatore e Alfredo il Grande. Possiede un negozio dove vende il panpepato. \u00c8 in grado di staccarsi le dita che si trasformano immediatamente in panpepato, mentre le sue stesse dita ricrescono. Appare pi\u00f9 volte attraverso i libri insieme alle sue figlie. La signora Corry ha un ruolo minore nel film del 1964, interpretata da Alma Lawnton. Nel musical ha un ruolo pi\u00f9 ampio e possiede un \"negozio di conversazione\", cantando la canzone \"Supercalifragilistichespiralidoso\" al fianco di Mary e Bert. Anne e Fanny sono le figlie estremamente grandi di Mrs. Corry, che lei costantemente critica e tormenta. Di solito accompagnano la loro madre, e hanno piccoli ruoli sia nel film del 1964 che nel musical.\nLa Mucca Rossa.\nUna \"mucca modello\" autodefinita che Mary Poppins ricorda come una buona amica di sua madre. Una stella caduta una volta si impigli\u00f2 nel suo corno, facendola ballare in modo incontrollabile fino a quando, in preda alla disperazione, salt\u00f2 sopra la luna. Inaspettatamente, scopre di sentire la mancanza della felice sensazione che le danze le hanno dato, e su consiglio della madre di Mary Poppins decide di cercare un'altra stella. In \"Mary Poppins\", Michael vede la Mucca Rossa camminare lungo il Viale dei Ciliegi alla ricerca di una stella, portando Mary Poppins a raccontare la sua storia ai bambini.\nZio Albert.\nAlbert Wigg \u00e8 lo zio di Mary Poppins, presumibilmente il fratello di sua madre; un grande uomo calvo e rotondo con una personalit\u00e0 gioviale. Se il suo compleanno cade di venerd\u00ec, diventa cos\u00ec pieno di \"gas esilarante\" che fluttua nell'aria. Appare nel film del 1964 interpretato da Ed Wynne canta la canzone \"I Love to Laugh\" con Bert. A differenza dei libri, nel film sale in aria quando ride di gusto, e per scendere a terra deve pensare a cose estremamente tristi. \u00c8 assente nel musical.\nArthur Sotto e Tartina Sopra.\nArthur e Topsy Turvy sono i cugini di Mary Poppins. Arthur Turvy ripara oggetti rotti e soffre di una condizione per cui diventa costretto a fare l'opposto di quello che vuole (ad esempio, in piedi sulla sua testa quando vuole stare normalmente) dalle 3:00 alle 6:00 del pomeriggio, del secondo Luned\u00ec di ogni mese. Nonostante questo si innamora di Topsy e la sposa. Topsy Turvy \u00e8 stato interpretata da Meryl Streep nel sequel, dove \u00e8 lei ad aggiustare gli oggetti e a soffrire della maledizione.\nAlfred Twigley.\nAlfred Twigley \u00e8 il cugino di Mary Poppins. Ottiene sette desideri realizzabili durante la notte della prima luna nuova, dopo la seconda domenica piovosa, dopo il 3 maggio, come regalo della sua madrina.\nSignora dei palloni.\nLa Signora dei Palloni \u00e8 una vecchia e un'amica di Mary che vende palloncini nel parco. I suoi palloncini sembrano avere una qualit\u00e0 magica, con su scritto il nome di chi li compra, che se sceglie quello giusto pu\u00f2 librarsi in aria. \u00c8 apparsa nel sequel del 2018, interpretato da Angela Lansbury.\nMaia.\nLa seconda figlia delle sette Pleiadi, Maia visita i bambini durante i loro acquisti natalizi per comprare regali per tutte le sue sei sorelle.\nNellie-Rubina.\nNellie-Rubina \u00e8 una bambola di legno a grandezza naturale con la faccia piatta. Gestisce un \"negozio di conversazioni\" che ha la forma dell'Arca di No\u00e8. Nel palcoscenico del musical, compare la scenografia del negozio di conversazioni di Nellie, gestito invece dalla signora Corry.\nNeleo.\nNeleo una statua in marmo del personaggio mitologico greco, Neleo. \u00c8 portato in vita da Mary Poppins, e rivela di desiderare di ricongiungersi con suo padre, Poseidone. Appare nel musical sul palco durante la sequenza \"Jolly Holiday\".\nLo Spazzacamino.\nLo Spazzacamino appare in alcune occasioni, \u00e8 un operaio frequentemente presente nel Viale dei Ciliegi. Ha lavorato per Miss Lark, l'ammiraglio Boom e la famiglia Banks. Ritiene che sia un augurio di buona fortuna stringere la mano con uno spazzacamino, quindi incoraggia tutti quelli che lo incontrano a stringergli la mano. Egli \u00e8 particolarmente amichevole con i bambini Banks e, in un'occasione, insieme a Bert e al guardiano del parco, li accompagna per far scoppiare i fuochi d'artificio. Nel film e nel musical, il personaggio dello spazzacamino si fonde con quello di Bert e diventa un personaggio molto pi\u00f9 prominente. La sua superstizione sul fatto di stringere la mano a uno spazzacamino \u00e8 citata nella canzone \"Can-Camin\u00ec\". Il personaggio composito di Bert e lo spazzacamino \u00e8 interpretato da Dick Van Dyke nel film del 1964.\nSignora Calico.\nLa Signora Calico vende dei bastoncini di menta, grandi come dei bastoni da passeggio, all'interno del parco, e come pagamento, dai suoi clienti vuole uno spillo, che loro devono appuntarle sul vestito. Quando poi le persone prendono i suoi bastoncini, essi si librano in aria come farfalle, e i clienti li cavalcano nel cielo. Compare solamente nel libro Mary Poppins apre la porta, dove viene detto che \u00e8 una vecchia amica della magica tata."}
{"id": "88993", "revid": "125378382", "url": "https://it.wikipedia.org/wiki?curid=88993", "title": "Arnold Sch\u00f6nberg", "text": "\u00c8 stato uno tra i primi, nel XX secolo, a scrivere musica al di fuori dalle regole del sistema tonale, ed \u00e8 stato, con Josef Matthias Hauer, uno dei teorici del metodo dodecafonico, basato su una sequenza (detta \"serie\", da cui il termine musica seriale) comprendente tutti i dodici suoni della scala musicale cromatica temperata. Fu cognato e buon amico del compositore e direttore d'orchestra Alexander von Zemlinsky.\nBiografia.\nSch\u00f6nberg nacque a Vienna il 13 settembre del 1874 da una famiglia colta ebraica che gli impart\u00ec le prime nozioni musicali. Il padre Samuel aveva un negozietto di scarpe e viveva molto spesso di espedienti. Il piccolo Arnold fu prevalentemente educato nelle lettere dal modesto insegnante di francese che era conosciuto a Vienna in particolare come poeta dilettante. I suoi due fratelli invece, Ottilie ed Heinrich, si cimentarono ben presto nella musica, tanto che Heinrich in seguito intraprender\u00e0 la strada del canto divenendo un famoso basso, impegnato anche in alcuni lavori del fratello. All'et\u00e0 di otto anni, grazie a un compagno di scuola, Sch\u00f6nberg scopr\u00ec il violino e inizi\u00f2 con grande entusiasmo a studiarlo; le uniche musiche che gli capitavano davanti erano dei piccoli studi per uno o due violini di Pleyel e di Viotti. Nel giro di qualche anno era gi\u00e0 in grado di suonarli, e iniziava a cimentarsi quindi nella composizione di brevi pezzetti per duo. Qualche tempo dopo, conosciuto un altro compagno di scuola che suonava la viola, si spinse ancora oltre nella composizione ed era gi\u00e0 in grado di scrivere dei piccoli trii per 2 violini e viola.\nIntorno al 1889, quando aveva 15 anni, Sch\u00f6nberg fu costretto a causa di un tracollo economico familiare a lasciare la scuola: il padre era morto, e per sopravvivere si impieg\u00f2 come commesso in una piccola banca privata viennese. Lascer\u00e0 l'impiego bancario solo cinque anni dopo, quando, consigliato dall'amico pianista Joseph Labor, si trasferir\u00e0 per un breve periodo a Berlino, e l\u00ec avr\u00e0 modo di ampliare le proprie potenzialit\u00e0 compositive presso alcuni noti locali pubblici del tempo. Il cabaret dello \u00dcberbrettl fu in un certo senso il suo primo trampolino di lancio, affiancato in quel periodo da altri intellettuali berlinesi di tendenze rivoluzionarie.\nDal 1903 insegn\u00f2 armonia e contrappunto a Vienna. Continu\u00f2 a insegnare durante tutta la sua vita, ed ebbe tra i suoi allievi Anton Webern, Alban Berg e John Cage. In seguito si trasfer\u00ec in Francia dove compose nel 1912 il \"Pierrot Lunaire\": un ciclo basato su 21 poesie ispirate alla celebre maschera francese d'origine bergamasca; in esse il compositore introduce un tipo di canto gi\u00e0 parzialmente introdotto nei precedenti \"Gurrelieder\" (definitivamente strumentati nel 1911) e \"La Mano felice\": lo \"Sprechgesang\", il canto parlato dove l'esecutore non intona le parole, ma le declama con un vago accento musicale. Sch\u00f6nberg si dilettava anche di pittura; in questi anni venne in contatto con Vasilij Kandinskij ed espose anche con il gruppo Der Blaue Reiter. Verso il 1920 inizi\u00f2 a comporre usando il metodo della dodecafonia. Nel 1933 fu obbligato, a causa delle persecuzioni antisemitiche naziste, a trasferirsi negli Stati Uniti d'America, prima a Boston e poi a Los Angeles, dove mor\u00ec nel 1951.\nDodecafonia.\nLa dodecafonia o, come Sch\u00f6nberg amava definirla, \"metodo di composizione con dodici note poste in relazione soltanto l'una con l'altra\", prevede che tutti i dodici suoni della scala cromatica appaiano lo stesso numero di volte nell'esposizione, affinch\u00e9 nessun suono prevalga sugli altri. Le composizioni non sono pertanto basate sul rapporto tonica-dominante e non presentano pi\u00f9 la struttura gerarchica tipica del sistema tonale.\nI principi fondamentali del metodo sono: \nLa successione degli accordi costruiti sui gradi IV, V e I di una scala maggiore o minore (formula cadenzale) fornisce all'ascoltatore il senso della tonalit\u00e0 di un brano. Sostituendo l'accordo di tonica con un altro grado della scala (oppure con un accordo di un'altra tonalit\u00e0), si ottiene una cadenza evitata.\nModulazioni e cadenze evitate sempre pi\u00f9 frequenti e ardite hanno portato storicamente a un affievolimento del senso tonale. Anche perch\u00e9, se in un brano di cinque minuti la ripetizione del tema iniziale, nella stessa tonalit\u00e0, pu\u00f2 essere percepita come un \u201critorno all'origine\u201d, in uno molto pi\u00f9 lungo difficilmente produce il medesimo effetto. Il massimo sviluppo del sistema tonale (fine del diciannovesimo secolo) ha coinciso con l'inizio della sua crisi.\nSi consideri che i termini atonale e dodecafonico non sono sinonimi: il primo indica qualunque musica priva di riferimenti tonali, mentre il secondo si riferisce al metodo sopra descritto. Diversi compositori nel corso del Novecento hanno adottato il metodo dodecafonico. \nIl sipario tagliafuoco del Teatro dell'Opera Carlo Felice di Genova \u00e8 un omaggio al compositore viennese: intitolato \"Viva Sch\u00f6nberg\" venne realizzato dallo scultore Nerone Ceccarelli in occasione della ricostruzione dell'edificio ad opera degli architetti Aldo Rossi, Ignazio Gardella e Angelo Sibilla."}
{"id": "88994", "revid": "1590006", "url": "https://it.wikipedia.org/wiki?curid=88994", "title": "Polittoto", "text": "Il politt\u00f2to o polipt\u00f2to (dal greco \u03c0\u03bf\u03bb\u03cd\u03c0\u03c4\u03c9\u03c4\u03bf\u03bd, \"pol\u00fdpt\u014dton\", \u00abcon molti casi\u00bb) \u00e8 una figura retorica in cui una parola ripetuta a breve distanza all'interno di un enunciato, pur essendo la stessa, assume una funzione sintattica diversa. Per esempio lo stesso verbo coniugato in tempi, modi, persone, diatesi diverse o un medesimo sostantivo in casi diversi.\nIl polittoto pu\u00f2 occupare qualsiasi posizione all'interno della frase, ed \u00e8 frequente nelle situazioni comunicative che presentano le figure della ripetizione. \u00c8 detto anche variazione."}
{"id": "88998", "revid": "768068", "url": "https://it.wikipedia.org/wiki?curid=88998", "title": "Accusativo", "text": "L'accusativo \u00e8 uno dei casi fondamentali della declinazione dei nomi nelle lingue che ne possiedono una. Viene definito, insieme al nominativo e al vocativo, \"caso retto\" oppure \"diretto\" (in contrapposizione ai \"casi obliqui\" o \"indiretti\").\nIl termine \u00abaccusativo\u00bb deriva dal latino \"accusativus\" (\"casus\"), errata traduzione del greco (\"aitiatik\u1e15 pt\u1e51sis\"). A male interpretare l'espressione greca furono i grammatici latini, che ricollegarono il vocabolo al verbo (\"aiti\u00e2sthai\", \"accusare\") anzich\u00e9 al sostantivo (\"ait\u00ed\u0101\", \"causa\") o all'aristotelico (\"to aitiatik\u00f3n\", \"l'effetto\"). La traduzione latina corretta del termine greco sarebbe, quindi, \"causativus\" \"causativo\", come gi\u00e0 faceva notare Prisciano, traduzione che meglio sottolinea il rapporto di causa e effetto fra il verbo e il nome in accusativo.\nNormalmente \u00e8 il caso del complemento oggetto, rappresentante il rapporto diretto dell'azione del verbo che si \"trasferisce\" (in latino \"transit\", da cui il termine \"transitivo\") da chi compie l'azione (il soggetto) a chi la subisce (l'oggetto): es: Mario possiede \"un libro\".\nLa costruzione dei verbi transitivi con un \"soggetto\" al nominativo e l'\"oggetto\" all'accusativo \u00e8 tipica delle lingue cosiddette \"nominative/accusative\" (o semplicemente \"accusative\"), mentre nelle lingue ergative il \"soggetto\" (cio\u00e8 l'agente dal punto di vista dei ruoli semantici) viene espresso da un caso particolare, l'ergativo, e l'oggetto (\"paziente\") \u00e8 nel caso meno marcato (\"assolutivo\"), lo stesso del \"soggetto\" di verbi intransitivi.\nSe si esce dall'ambito delle lingue indoeuropee, si possono osservare molti altri modi di esprimere l'accusativo e molte altre funzioni svolte da questo caso.\nIn ebraico, ad esempio, l'accusativo \u00e8 marcato da una particella \"'et\" preposta al nome (\"segnacaso di accusativo\"). L'incipit della Genesi ne contiene un chiaro esempio:\nUna analoga particella \u00e8 presente allo stato residuale in arabo classico, limitatamente all'uso coi pronomi:\nSempre in arabo, \u00e8 interessante notare i molteplici usi dell'accusativo, al di l\u00e0 dell'espressione dell'oggetto diretto. Spesso esso viene utilizzato con valore avverbiale (ad esempio \"d\u0101'iman, \"sempre\", propriamente \"persistente+ACCUS\") o predicativo (ad esempio: \"k\u0101na mar\u012b\u1e0dan \"era malato\", propriamente \"era malato+ACCUS\")."}
{"id": "88999", "revid": "399", "url": "https://it.wikipedia.org/wiki?curid=88999", "title": "Ablativo", "text": "Ablativo deriva dal latino \"ab\"+\"lativus\", in cui il prefisso \"ab\" indica una provenienza e \"lativus\" \u00e8 aggettivazione del verbo latino che significa portare: \"ferre\" (\" fero- fers- tuli-\"latum\"- ferre\"). L'ablativo \u00e8 uno dei casi fondamentali della declinazione dei nomi in molte lingue indoeuropee (tra le quali il latino e l'ittita) e presente in numerose altre famiglie linguistiche; \u00e8 il caso che indica l'allontanamento.\nIn latino.\n\u00c8 il sesto e ultimo dei casi nel latino classico.\nL'ablativo, non presente nel greco antico (in cui le sue funzioni sono state assorbite dal genitivo), \u00e8 un caso di uso molto esteso nella lingua latina. Esso infatti ha\nLe funzioni principali espresse dall'ablativo si possono dunque ricondurre da un lato a quelle dell'ablativo propriamente detto (complementi di moto da luogo, allontanamento, origine), da un altro lato a quelle del locativo (complementi di stato in luogo e di complemento di tempo determinato), da un altro lato ancora a quelle dello strumentale - si parla pertanto di ablativo strumentale - (complementi di mezzo, causa, modo, unione o compagnia e cos\u00ec via). A differenza degli altri casi, insomma, l'ablativo non esprime una sola funzione ma una grande variet\u00e0 di complementi.\nSolitamente l'ablativo strumentale \u00e8 \"ablativo semplice\", cio\u00e8 senza preposizioni (ma ad esempio i complementi di modo e di compagnia \"vogliono\" il \"cum\" davanti all'ablativo); lo stesso vale per il locativo: il complemento di tempo determinato e quello di stato in luogo, qualora sia rappresentato da nome proprio di citt\u00e0, villaggio o isola, si esprimono con l'ablativo semplice, ma il complemento di stato in luogo rappresentato da nome comune e il complemento di tempo determinato che indichi circostanza particolare, sono costruiti con \"in\" e l'ablativo. Le preposizioni latine che precedono questo caso sono \"a/ab\" per indicare allontanamento, \"e/ex\" per indicare solitamente provenienza, \"de\" per indicare di solito abbassamento di livello fisico e non, come del resto in italiano (de-classare, de-prezzare, de-generare), ma anche argomento di esposizione.\nIn finlandese.\nNel finlandese il caso ablativo \u00e8 il caso del complemento di \"moto da luogo esterno\". Indica separazione o provenienza (\"Pekka ottaa kirjan p\u00f6yd\u00e4lt\u00e4 - Pekka prende il libro dal tavolo\"). Le desinenze sono lta/lt\u00e4 a seconda dell'armonia vocalica. All'ablativo corrisponde l'elativo come complemento di \"moto da luogo interno\".\nIn greco antico.\nIn greco antico non ha ereditato l'ablativo dall'indoeuropeo e le sue funzioni sono state assorbite dal genitivo. L'uso del genitivo con le preposizioni \u1f00\u03c0\u03cc \"ap\u00f3\" \"lontano da\" e \u1f10\u03ba/\u1f10\u03be \"ek/ex\" \"fuori da\" ne \u00e8 un esempio.\nIn tedesco.\nIn tedesco non esiste un caso ablativo, ma nei secoli XVII-XIX vennero usate, dopo preposizioni, parole latine in caso ablativo, come dopo \"von\" in \"von der Nomine\" (ablativo del prestito latino \"Nomen\"). I grammatici di quel tempo (citiamo Justus Georg Schottel, Kaspal von Stieler, Johann Balthasar von Antesperg e Johann Christoph Gottsched), descrivevano effettivamente un caso ablativo, come sesto dopo nominativo, genitivo, dativo, accusativo e vocativo, per le parole tedesche: consideravano infatti il dativo, dopo alcune preposizioni, come un ablativo, per esempio in \"von dem Mann[e]\" (\"dall'uomo\" o \"dell'uomo\") e \"mit dem Mann[e]\" (\"con l'uomo\"), mentre con altre preposizioni, o usate semplici, era considerato un dativo."}
{"id": "89000", "revid": "287204", "url": "https://it.wikipedia.org/wiki?curid=89000", "title": "Eduardo Martinez Somalo", "text": ""}
{"id": "89002", "revid": "964", "url": "https://it.wikipedia.org/wiki?curid=89002", "title": "Vocativo", "text": "Il vocativo \u00e8 uno dei casi indoeuropei della declinazione dei nomi ed esprime la chiamata, il richiamo, l'invocazione.\nEsso fu introdotto nella classificazione dei casi dai grammatici greci, ma alcuni studiosi ritengono che non andrebbe considerato tale, in quanto, sul piano morfologico, esso non \u00e8 caratterizzato da alcuna desinenza propria: in latino, per esempio, esso presenta la forma del puro tema nella seconda declinazione (\"lupe\") o una desinenza identica al nominativo nelle altre; mentre, sul piano sintattico, il vocativo non ha alcun legame con il resto della frase. \nSi usa invece ancora nelle lingue baltiche come il lituano e anche in molte delle lingue slave, come il polacco o l'ucraino.\nIn italiano corrisponde al complemento di vocazione."}
{"id": "89003", "revid": "6923", "url": "https://it.wikipedia.org/wiki?curid=89003", "title": "Thingol", "text": "Elu Thingol (chiamato anche Elw\u00eb Singollo) \u00e8 un personaggio di Arda, l'universo immaginario creato dallo scrittore inglese J. R. R. Tolkien.\nElu Thingol \u00e8 un Elfo, Supremo Signore delle genti del Doriath, Re dei Sindar e Alto Re del Beleriand. \u00c8 \"il pi\u00f9 alto di tutti i Figli di Il\u00favatar\" e \"il pi\u00f9 forte di tutti gli Eldar salvo solo F\u00ebanor\", ed il suo regno nel Doriath \u00e8 il pi\u00f9 potente di tutto il Beleriand. Thingol \u00e8 uno dei personaggi principali delle opere di J.R.R. Tolkien, ed \u00e8 presente principalmente ne \"Il Silmarillion\".\nIl personaggio.\nUno dei primi elfi ad apparire nel \"Silmarillion\", Elw\u00eb (Thingol) \u00e8 uno dei tre Re elfici (insieme a Finw\u00eb ed Ingw\u00eb) che per primi partiranno dal lago Cuivi\u00e9nen alla volta di Valinor, il Reame Beato. Una sua particolare caratterizzazione fisica \u00e8 che viene descritto come il pi\u00f9 alto di tutti i Figli di Il\u00favatar che mai vi furono. Innamoratosi della bellezza che trov\u00f2 a Valinor, quando torn\u00f2 alle rive del Cuivi\u00e9nen cerc\u00f2 di convincere le sue genti, i Teleri, ad intraprendere il Grande Viaggio verso quelle terre beate. Durante il viaggio tuttavia a causa della lentezza della sua gente che, a differenza di quelle di Finw\u00eb ed Ingw\u00eb, si attardava alla scoperta delle bellezze che incontrava lungo il cammino, arrivarono tardi alle sponde del mare, quando l'isola di Tol Eress\u00eba era gi\u00e0 partita trasportando gli altri due popoli degli elfi verso Aman. Per questo Thingol e le sue genti si dovettero stabilire nel Beleriand prima di poter avere una nuova occasione di essere trasportati al di l\u00e0 del mare. In questo lasso di tempo, Thingol, mentre viaggiava per i boschi del Beleriand, si imbatt\u00e9 in Melian la Maia ed i due si innamorarono tanto profondamente che per anni rimasero immobili nel bosco di Nan Elmoth, e per molti anni i Teleri non li videro pi\u00f9.\nThingol in seguito divenne il Re dei Sindar e di tutte le terre del Beleriand anche se, dopo la venuta dei Noldor, il suo dominio di fatto si restrinse alla foresta del Doriath, il regno celato all'interno della \"Cintura di Melian\".\nDall'amore tra lui e Melian nacque L\u00fathien, la pi\u00f9 bella delle elfe mai vissute sulla Terra di Mezzo, e dunque dei Figli di Il\u00favatar in generale. L\u00fathien si innamor\u00f2 di Beren, ma Thingol non apprezzava gli Uomini, che riteneva deboli e di poca importanza, mentre considerava L\u00fathien sopra ogni altra cosa; perci\u00f2 Thingol escogit\u00f2 un modo per impedire a Beren e L\u00fathien di sposarsi: come pegno per sua figlia, Thingol chiese a Beren di prendergli e riportargli uno dei tre Silmaril presenti nella corona di Morgoth, impresa palesemente al di sopra della portata di chiunque e ritenuta impossibile. Questo nonostante la sua saggia moglie Melian (che tuttavia sapeva di non potersi opporre al destino) lo avesse avvertito del fatto che ci\u00f2 avrebbe portato alla rovina del Doriath.\nInfatti, al contrario di ogni aspettative, Beren, con l'aiuto di Finrod Felagund, del fedele Huan e di L\u00fathien stessa, riusc\u00ec comunque nell'impresa, consegn\u00f2 a Thingol la gemma ed ottenne sua figlia in sposa. Thingol, impossessatosi del prezioso gioiello, divenne ossessionato dalla sua bellezza e chiam\u00f2 una compagnia di nani per incastonarlo nella pi\u00f9 bella collana mai esistita, la Nauglam\u00edr. Anche i nani che compirono il lavoro, per\u00f2, vennero sedotti dalla bellezza del Silmaril e con una scusa cercarono di impadronirsene; nella lite che ne segu\u00ec Thingol perse la vita e, a causa di questo, Melian spezz\u00f2 la cintura protettiva del suo regno e lo abbandon\u00f2, e cos\u00ec il Doriath cadde in rovina. Esso venne poi restaurato per poco tempo da Dior, nipote di Thingol, ma a causa del fatto che possedeva un Silmaril, egli fu attaccato dai figli di F\u00ebanor, e la rovina del Doriath fu completa.\nCome molti degli importanti personaggi della saga tolkieniana, anche Thingol possiede molti nomi sia Sindarin che Quenya. Il primo nome attribuitogli al risveglio degli Eldar in Cuivi\u00e9nen \u00e8 Elw\u00eb; a questo si aggiunse \"Singollo\" che in Quenya significa \"manto-grigio\". Sindarinizzato, il nome divenne Elu Thingol, per poi rimanere solamente Thingol."}
{"id": "89005", "revid": "599013", "url": "https://it.wikipedia.org/wiki?curid=89005", "title": "Adriano Leite Ribeiro", "text": "Soprannominato \"L'Imperatore\", ha vinto una Copa Am\u00e9rica e una Confederations Cup con la nazionale verdeoro laureandosi capocannoniere di entrambe le manifestazioni. Nel 2021 \u00e8 stato inserito nella Walk of Fame del Maracan\u00e0, stadio simbolo del Brasile. \n\u00c8 inoltre il miglior marcatore di sempre dell'Inter in Champions League con 18 reti.\nBiografia.\nIl 3 agosto 2004 perse il padre Almir, deceduto a 44 anni per le conseguenze di una sparatoria in cui rimase coinvolto anni prima. Nel marzo 2007 fu protagonista di una lite in discoteca con il cestista Rolando Howell: quest'ultimo neg\u00f2 accenni di rissa, riconducendo il diverbio a fraintendimenti linguistici.\nIndagato nell'autunno 2014 per il presunto coinvolgimento in un traffico di sostanze stupefacenti e il favoreggiamento d'illecito, fu in breve tempo scagionato dalle accuse.\nNel corso della carriera rimase pi\u00f9 volte vittima di una dipendenza dall'alcool che fin\u00ec per comprometterne il rendimento agonistico: lo stesso calciatore ascrisse tale problematica a disturbi depressivi insorti con la morte del genitore. In un'intervista rilasciata nel 2018 dichiar\u00f2 di essersi spesso presentato ubriaco agli allenamenti, con l'Inter che avrebbe coperto tali assenze adducendo quale motivazione gli infortuni fisici.\nSuo figlio Adriano Carvalho Ribeiro, di 14 anni, nell\u2019aprile 2021 firma il suo primo contratto con il .\nCaratteristiche tecniche.\nInizialmente terzino, ricopr\u00ec poi il ruolo di centravanti. In possesso di grande prestanza fisica e abile nella finalizzazione, eccelleva nel gioco aereo e nella conclusione a rete (in particolare col piede sinistro).Era inoltre dotato di un tiro molto potente che gli permetteva di trovare il gol da lunghe distanze. \nIn grado di reggere da solo il peso del reparto avanzato, disponeva di un buon dribbling e della capacit\u00e0 di servire assist ai compagni. Limiti caratteriali ne hanno condizionato il rendimento impedendogli di esprimere il suo grande potenziale.\nCarriera.\nClub.\nEsordi tra Brasile e Italia (2000-2004).\nEsord\u00ec in patria con il Flamengo, distinguendosi per le abilit\u00e0 realizzative. Nell'estate 2001 fu acquistato dall'Inter, nell'ambito di una trattativa che coinvolse il connazionale Vampeta (ceduto alla societ\u00e0 brasiliana). Comp\u00ec il debutto in Serie A il 9 settembre contro il Parma, segnando poi al Venezia la prima rete nel campionato italiano: andando in gol nei minuti di recupero, contribu\u00ec alla vittoria nerazzurra per 2-1. Complice la giovane et\u00e0, riport\u00f2 un esiguo minutaggio anche per il rientro del brasiliano e suo connazionale Ronaldo\nPer la stagione seguente fu ingaggiato, in compartecipazione, dal Parma. In maglia giallobl\u00f9 si ritagli\u00f2 maggior spazio, formando con Adrian Mutu una prolifica coppia offensiva. Il contributo del brasiliano e del romeno frutt\u00f2 ai ducali la qualificazione in Coppa UEFA al termine del campionato 2002-03, chiuso al quinto posto.\nDopo un infortunio sub\u00ecto nel novembre 2003, torn\u00f2 in campo nel gennaio 2004 segnando un gol all'Udinese: tale rete, l'ultima con i parmensi, lo classific\u00f2 al nono posto nella graduatoria dei realizzatori ducali in Serie A con 23 centri.\nInter, San Paolo e Flamengo (2004-2010).\nDurante la finestra invernale di mercato fece rientro all'Inter, che lo riscatt\u00f2 per circa 23 milioni di euro. Nel girone di ritorno del campionato 2003-04 segn\u00f2 9 reti, contribuendo all'accesso ai preliminari di Champions League con il quarto posto in classifica. Nella stagione 2004-05 risult\u00f2 il miglior marcatore nerazzurro, con 28 reti complessive: degna di nota la tripletta al Porto in campo europeo, nonch\u00e9 una doppietta alla Roma nella finale d'andata di Coppa Italia grazie a cui i meneghini ipotecarono il trofeo. Nel derby d'Italia con la Juventus del 20 agosto 2005, valido per l'assegnazione della Supercoppa nazionale, forn\u00ec a Ver\u00f3n l'assist per il gol decisivo.\nAutore di 19 reti nella stagione 2005-06 \u2014 tra cui una decisiva doppietta nella stracittadina milanese \u2014 contribu\u00ec alla vittoria di un'altra Coppa Italia e dello scudetto, che le sentenze di \"Calciopoli\" assegnarono ai nerazzurri (terzi in campionato) a tavolino.\nUn minor utilizzo da parte di Roberto Mancini, circostanza riconducibile all'ingaggio di Ibrahimovi\u0107 e Crespo, non compromise la permanenza del brasiliano in squadra. L'attaccante forn\u00ec comunque il proprio apporto alla vittoria del titolo nazionale con 5 reti in 23 presenze, conquistando il secondo tricolore di fila.\nEscluso dalla lista per la Champions League nel settembre 2007, raccolse uno scarso minutaggio nella prima parte di stagione. Ceduto in prestito semestrale al San Paolo nel dicembre 2007, si attest\u00f2 su buoni livelli di rendimento riguadagnando un positivo stato di forma.\nRientrato in nerazzurro nell'estate 2008, fu impiegato con alterna frequenza dal nuovo allenatore Jos\u00e9 Mourinho: realizz\u00f2 comunque due gol nella fase a gironi di Champions League, divenendo il miglior marcatore del club nella competizione davanti a Sandro Mazzola. L'ultima stagione a Milano risult\u00f2 ancora segnata da fatti controversi, tra cui un periodo di esclusione dai convocati per le mancanze disciplinari; nel gennaio 2009 ricevette inoltre una squalifica tramite prova televisiva per il pugno al sampdoriano Gastaldello.\nIn aprile, dopo aver risposto alla convocazione della Nazionale, non fece ritorno in squadra rendendosi peraltro irreperibile per alcuni giorni: a distanza di poche settimane, rescisse quindi il contratto con i nerazzurri.\nIn seguito alla conclusione del rapporto con l'Inter, fu tesserato dal Flamengo facendo dunque ritorno nella formazione in cui era cresciuto. Il 31 maggio 2009 segna, di testa, un gol contro l'Atl\u00e9tico Paranaense, contribuendo al successo per 2-1. Tre settimane dopo \u00e8 protagonista, con una tripletta, nel successo per 4-0 contro l'Internacional. Complessivamente realizza 19 gol con il Flamengo, che aiutano la squadra a risalire in classifica e vincere il campionato all'ultima giornata. Il centravanti \u00e8 inoltre capocannoniere del torneo, alla pari con Diego Tardelli dell'Atl\u00e9tico Mineiro.\nNella stagione successiva va a segno per 11 volte nel campionato carioca e per 4 volte in Coppa Libertadores, prima della decisione di lasciare il club.\nRoma e Corinthians (2010-2012).\nNell'estate 2010 fa ritorno in Italia, per giocare con la maglia della Roma, posando il giorno della presentazione allo stadio Flaminio con una sciarpa con la scritta \"Mo' te gonfio\". Debutta con i giallorossi in Supercoppa italiana, partita persa proprio contro la sua ex squadra dell'Inter. Nell'arco della stagione non trova continuit\u00e0, complici i molteplici infortuni. Il 10 febbraio 2011 in Brasile gli viene ritirata la patente per il suo rifiuto di sottoporsi al test dell'etilometro. L'8 marzo 2011 il contratto del giocatore viene risolto consensualmente.\nIl 28 marzo 2011, dopo un vano interessamento da parte del Flamengo dell'amico Ronaldinho, si trasferisce al Corinthians, di cui sceglie la maglia numero 10. Il 20 aprile, durante un allenamento, riporta la rottura del tendine d'Achille del piede sinistro ed \u00e8 costretto ad uno stop di alcuni mesi, che gli impedisce di esordire in campionato il 22 maggio. Nonostante l'infortunio, \u00e8 al centro dell'ennesimo episodio controverso: durante il periodo di convalescenza, decide di andare a ballare in un locale togliendosi lo stivaletto ortopedico e suscitando la rabbia dei dirigenti per la bravata compiuta. Torna ad allenarsi nell'ottobre 2011, con un peso di 104 chili e una forma atletica pari al 20%.\nEsordisce ufficialmente in campionato il 9 ottobre contro l'Atl\u00e9tico Goianiense (3-0), subentrando al compagno Alex al 79\u00ba minuto. Adriano, acclamato da 36\u00a0000 persone al Pacaembu, ha giocato con la maglia numero X (10 in numero romano) e con la scritta \"Imperador\" al posto del suo nome. Il 20 novembre, alla quarta partita, segna il 2-1 finale contro l'Atletico Mineiro con un sinistro da posizione angolata: il gol \u00e8 valso alla squadra paulista il primato in classifica. Il 4 dicembre, seppur non giocando nello 0-0 decisivo contro il Palmeiras, si laurea campione del Brasile con la squadra di San Paolo. Il 13 marzo 2012 il Corinthians annuncia la rescissione del contratto dell'attaccante brasiliano.\nPeriodo di inattivit\u00e0, brevi esperienze e ritiro (2012-2016).\nDopo aver lasciato il Corinthians, il giocatore osserva un lungo periodo di inattivit\u00e0. Il 21 agosto 2012 il Flamengo annuncia di aver tesserato l'attaccante. Nell'ottobre dello stesso anno, per\u00f2, Adriano dichiara di voler smettere con il calcio. Il 7 novembre viene annunciata la rescissione del contratto dopo che Adriano, in evidente sovrappeso e alle prese con un infortunio, non ha mai giocato da quando \u00e8 stato tesserato ed \u00e8 stato protagonista di diverse mancanze disciplinari.\nNel giugno del 2013, dopo aver sottoposto il giocatore a visite mediche, l'Internacional di Porto Alegre rinuncia a tesserarlo, comunicando che \u00e8 necessario troppo tempo per rimetterlo in forma.\nIn attesa di recuperare la forma migliore, da dicembre si allena con l'Atl\u00e9tico Paranaense, con la prospettiva di ricevere un contratto a gettone. Il 24 gennaio non si presenta al raduno del club: l'attaccante manca l'imbarco per Curitiba e rimane a Rio de Janeiro, dove la sera prima aveva organizzato una festa protrattasi fino all'alba. L'11 febbraio il club ufficializza il tesseramento di Adriano, che viene subito inserito nella lista dei partecipanti alla Copa Libertadores. Esordisce ad aprile nel torneo statale contro il Londrina, 760 giorni dopo la sua ultima partita. Torna al gol la settimana seguente, dopo 26 mesi, nella sconfitta contro i boliviani del The Strongest in Copa Libertadores. Subito dopo non si rende reperibile per due giorni saltando due allenamenti; viene per\u00f2 visto in un locale di Curitiba la notte successiva all'eliminazione della squadra dalla Coppa. L'11 aprile la societ\u00e0 decide di rescindergli il contratto.\nNel dicembre successivo trova un accordo con il Le Havre, club di Ligue 2, ma alla fine il tesseramento non si concretizza.\nIl 29 gennaio 2016 viene ufficializzato il suo passaggio al Miami United, club statunitense militante nella NPSL, il quarto livello calcistico degli Stati Uniti. In un'intervista ammette che non voleva rimanere in Brasile perch\u00e9 non avrebbe potuto lavorare in modo tranquillo. Il 1\u00ba maggio 2016 esordisce con la nuova squadra nel derby coi Miami Fusion, in cui la sua squadra viene sconfitta per 5-0. Pochi giorni dopo il suo esordio, decide di tornare in Brasile. Nel mese di giugno annuncia poi il definitivo ritiro dall'agonismo, a 34 anni.\nNazionale.\nDopo aver vinto il titolo di campione del mondo Under-17 nel 1999, Adriano esordisce in nazionale maggiore nel 2000 contro la Colombia, gara valida per le qualificazioni al campionato del mondo del 2002, entrando in campo al 34\u00ba della ripresa al posto di Fran\u00e7a. Viene convocato per il Campionato sudamericano di calcio Under-20 2001 in Ecuador, competizione che il Brasile si aggiudica grazie ai suoi 6 gol.\nNel 2003, ormai parte integrante della nazionale maggiore, realizza il suo primo gol in maglia verdeoro in occasione dell'amichevole di Parigi contro la Nigeria. Partecipa alla Confederations Cup 2003, in cui mette a segno 2 gol nella fase a gironi, quello della vittoria contro gli Stati Uniti (1-0) e quello che apre le marcature nella sfida pareggiata contro la Turchia (2-2), che non basta ai verdeoro per superare il turno.\n\u00c8 poi grande protagonista della Coppa America 2004, laureandosi capocannoniere con 7 realizzazioni, che guidano il Brasile alla vittoria del titolo continentale. Replica la prestazione anche nella Confederations Cup 2005, vinta dal Brasile, stavolta con 5 gol.\nAl il suo nome appare nel tabellino dei marcatori per 2 volte. Successivamente, anche per la difficile situazione personale, viene convocato con minor frequenza: rientra in nazionale soltanto nell'autunno 2008, contribuendo alla qualificazione del Brasile al , dalla cui lista dei convocati viene per\u00f2 escluso.\nStatistiche.\nPresenze e reti nei club.\n\"Statistiche aggiornate al 28 maggio 2016.\""}
{"id": "89006", "revid": "767487", "url": "https://it.wikipedia.org/wiki?curid=89006", "title": "Charlot pittore", "text": "Charlot pittore (\"The Face on the Bar Room Floor\"), \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio (che adatta la poesia \"The Face upon the Barroom Floor\" di Hugh Antoine d'Arcy) fu completato il 20 luglio 1914 e distribuito negli Stati Uniti dalla Mutual Film il 10 agosto, mentre in Italia usc\u00ec il 19 ottobre 1957.\nTrama.\nCharlot, ubriaco al bar di Joe, racconta agli altri clienti i momenti di splendore passati nel suo atelier quando era un pittore di fama. Innamoratosi di Madeline, una delle sue modelle, lei lo aveva per\u00f2 tradito con un suo amico conosciuto proprio nello studio, mentre Charlot lo ritraeva. Insieme a Madeline, anche l'ispirazione aveva abbandonato Charlot che, ridotto in povert\u00e0, anni dopo aveva rivisto al parco la coppia con un nugolo di pargoli al seguito.\nUna volta terminato il racconto, Charlot chiede un gessetto per disegnare sul pavimento del bar il viso di Madeline, ma dopo alcuni tentativi in cui produce solo degli schizzi infantili e ridicoli, crolla a terra.\nDistribuzione.\nData di uscita.\nLe date di uscita internazionali sono state:"}
{"id": "89007", "revid": "767487", "url": "https://it.wikipedia.org/wiki?curid=89007", "title": "Dahir Riyale Kahin", "text": "Prima dell'inizio della guerra civile \u00e8 stato capo della sede di Berbera del NSS, i servizi segreti somali.\n\u00c8 stato il presidente della Repubblica del Somaliland. \u00c8 divenuto il terzo presidente del Somaliland il 3 maggio 2002, dopo la morte di Ibrahim Egal. Ha poi vinto le elezioni del 14 aprile 2003, rappresentando il Partito Democratico del Popolo Unito, (\"Ururka Dimuqraadiga Umada Bahawday\" - UDUB) e si \u00e8 insediato in carica il 16 maggio 2003.\n\u00c8 nato a Quljeedo, Awdal, nell'impero britannico ed ha studiato in Russia. In passato ha svolto il ruolo di diplomatico presso l'ambasciata somala in Gibuti e di governatore di Awdal. Dal 1997 al 2002 \u00e8 stato vicepresidente del Somaliland, ruolo attualmente ricoperto da Ahmed Yusuf Yassin. \u00c8 sposato con Enid Kahin."}
