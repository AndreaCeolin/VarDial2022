{"id": "116285", "revid": "599013", "url": "https://it.wikipedia.org/wiki?curid=116285", "title": "Caporale", "text": "Caporale \u00e8 un grado militare in uso in molte forze armate, nelle forze di polizia ed organizzazioni del mondo. \u00c8 il primo graduato, usualmente equivalente al codice di grado NATO OR-2 o OR-3.\nIl termine deriva dal latino medioevale \"capora\", col significato di capo o, secondo altre fonti, dal latino \"corpus\", col significato di incorporato, arruolato (in inglese il termine \u00e8 affine: \"corporal\"). Da quest'ultima accezione sembra derivare il compito del caporale di \"arruolatore\" di giovani per l'esercito.\nStoria.\nIntorno all'anno mille in Corsica era chiamato \u00abcaporale\u00bb, un magistrato responsabile della protezione e della salvaguardia degli strati poveri della popolazione (si veda storia della Corsica).\nIl grado compare nella \"Nuova cronica\" di Giovanni, Matteo e Filippo Villani del XIV secolo:\nIn Francia si considera giunto nella met\u00e0 del XVI secolo dall'Italia. Da questo grado derivano principalmente sia il caporal maggiore, che il sottocaporale che, nel 1854 venne ridenominato appuntato. Il termine indica anche il fenomeno di sfruttamento di manovalanza giornaliera, il cosiddetto caporalato.\nNel mondo.\nSpagna, Portogallo e America latina.\nNelle forze armate spagnole, portoghesi, brasiliane e di molti paesi di lingua castigliana Cabo \u00e8 un grado militare in uso ed \u00e8 l'equivalente di caporale dell'Esercito Italiano e dell'Aeronautica Militare Italiana.\nFinlandia.\nNelle forze armate finlandesi, \"korpraali\" (in svedese \"korpral\") \u00e8 il pi\u00f9 alto grado di truppa nell'esercito, nell'aeronautica e nelle truppe costiere della marina. Nella marina militare finlandese il grado equivalente \u00e8 quello di \"ylimatruusi\" (in svedese \"\u00f6vermatros\") e per la guardia di frontiera quello di \"ylirajaj\u00e4\u00e4k\u00e4ri\" (in svedese \"\u00f6vergr\u00e4nsj\u00e4gare\"). Il grado \u00e8 superiore a quello di \"sotamies\" (in svedese \"soldat\") ma inferiore a quello di \"alikersantti\" (\"sottosergente\", in svedese \"undersergeant\").\nSolitamente il 10% della truppa viene promossa a caporale al termine della ferma. I caporali servono spesso come vice capogruppo o vengono impegnati in compiti speciali, ad esempio come conducenti. Inoltre la maggior parte degli allievi sottufficiali (in finlandese \"aliupseerioppilas\") riceve il grado di caporale dopo la prima parte della scuola sottufficiali. Anche i futuri allievi ufficiali (in finlandese \"upseerioppilas\") sono solitamente promossi a caporale il giorno prima dell'inizio del corso.\nPossono essere promossi al grado di caporale anche i soldati riservisti che si siano particolarmente distinti al termine della prima chiamata successiva al periodo di leva.\nItalia.\nIl caporale \u00e8 il primo grado dei graduati di truppa dell'Esercito Italiano, del Corpo militare volontario della Croce Rossa Italiana e del Corpo militare E.I.-S.M.O.M., superiore del soldato semplice o al milite dei Corpi ausiliari e subordinato al caporal maggiore.\nConferimento.\nAi sensi del d.lgs. 15 marzo 2010, n. 66 il personale di appartenenza di categoria VFP1 acquisivano il grado per anzianit\u00e0, mentre i caporali, dopo diciotto mesi e previo giudizio di idoneit\u00e0, potevano essere promossi al grado di caporal maggiore.\nCon l'entrata in vigore del d.lgs 11 febbraio 2014 n. 8 gli VFP1 non possono pi\u00f9 accedere al ruolo dei caporali, essendo ora questa possibilit\u00e0 riservata solo agli VFP4.\nDistintivo.\nIl distintivo di grado del caporale \u00e8 costituito da un gallone nero con un filetto bianco e verde (VFP1) e gallone nero con filetto blu (VFP4), su controspallina del tipo metallico fissata mediante supporti a vite e bulloncino. Per i paracadutisti (aviotruppe) resta il distintivo formato da un gallone rosso ed un filetto rosso sottopannati in azzurro.\nCorrispondenze.\nTale grado \u00e8 omologo al comune di prima classe della Marina Militare e al grado di aviere scelto dell'Aeronautica Militare.\nIl grado di caporale non esiste nelle forze di polizia italiane e non ci sono equivalenti, in quanto le forze di polizia non prevedono personale in ferma prefissata.\nMarina mercantile.\nNella marina mercantile italiana, il marittimo con la qualifica di capo operaio (o capo fuochista) \u00e8 comunemente chiamato caporale di macchina (o semplicemente \"caporale\") ed \u00e8 il sottufficiale capo servizio di tutto il personale comune di macchina e responsabile delle attivit\u00e0 tecniche, risponde del suo operato al direttore di macchina in seconda sulle navi da crociera o al primo ufficiale di macchina sulle altre.\nRegno delle Due Sicilie.\nNel Regno delle Due Sicilie il \"caporale\" era il grado pi\u00f9 basso dei graduati di truppa del Real Esercito. Le procedure di avanzamento di grado si fondavano principalmente su esami di idoneit\u00e0 periodici, ed in alcuni casi su criteri di anzianit\u00e0. L'esame di idoneit\u00e0 per avanzare di grado seguiva una procedura simile per quasi tutti i livelli gerarchici fino a quello di ufficiale: un soldato di truppa poteva accedere al grado di caporale tramite l'ammissione ad un esame indetto dal colonnello comandante del Reggimento. I candidati dovevano quindi consegnare la domanda ai comandi di compagnia, che la corredavano delle loro osservazioni. Successivamente veniva pubblicata la lista degli ammessi agli esami (generalmente tre candidati per ogni posto disponibile) e si nominava la commissione giudicatrice. L'esame quindi aveva luogo tramite prove scritte e tecnico-pratiche secondo un programma autorizzato dalla Direzione Generale. Il verbale delle prove d'esame, con osservazioni e punteggi, era quindi consegnato al colonnello comandante che rendeva noti i risultati pubblicando la graduatoria. Le promozioni avevano luogo tramite questa graduatoria. La stessa procedura era usata per le promozioni dal grado di caporale a quello di caporal foriere, secondo sergente e primo sergente. Per la promozione ad aiutante di campo (il grado maggiore per un sottufficiale) e per la promozione ad alfiere (il grado minore dell'ufficialit\u00e0) la commissione esaminatrice era ampliata con ufficiali superiori a cui spesso si univano dei generali.\nPaesi Bassi.\nNelle forze armate olandesi il grado \u00e8 Korporaal comune a esercito, Marina, aeronautica e Gendarmeria, eccetto che per il personale di coperta della Regia Marina dove il grado \u00e8 Kwartiermeester.\nSvizzera.\nNell'Esercito svizzero, il caporale (abbreviato cpl), in francese \"caporal\" e in tedesco \"Korporal\", \u00e8 il primo grado militare dei sottufficiali. Ricevono questo grado solo degli specialisti tecnici, i quali possono essere stati scelti a causa della loro professione al di fuori dell'esercito e quindi conoscono niente o poco di condotta. Per questo i caporali ricevono una istruzione di condotta pi\u00f9 corta rispetto ai sottufficiali con il ruolo di capogruppo (i sergenti), per contro oltre all'istruzione tecnica ricevono anche la condotta umana.\nPrima della riforma dell'Esercito XXI (1\u00ba gennaio 2004) questo era il grado attribuito al capogruppo."}
{"id": "116286", "revid": "125971451", "url": "https://it.wikipedia.org/wiki?curid=116286", "title": "Vincenzo Montella", "text": "Con la maglia del Genoa ha vinto una Coppa Anglo-Italiana nel 1996. Nel 2001, accasatosi alla Roma, ha vinto uno scudetto e una Supercoppa italiana, mentre con la Nazionale italiana \u00e8 stato vicecampione d'Europa nel 2000. Con 141 gol in 288 gare, \u00e8 33\u00ba nella classifica dei marcatori della Serie A. Il 22 luglio 2013 entra a far parte della hall of fame della Roma.\nNella partita Lazio-Roma della stagione 2001-2002 segn\u00f2 4 gol, record per quel derby. Ha segnato il maggior numero di doppiette consecutive in Serie A: quattro nella stagione 1996-1997, eguagliando il record di Ettore Puricelli, stabilito col Bologna nella stagione 1940-1941.\nBiografia.\nVincenzo Montella \u00e8 nato a Pomigliano d'Arco ed \u00e8 cresciuto a Castello di Cisterna, entroterra napoletano, dal pap\u00e0 operaio dell'Alfasud S.p.A. e mamma casalinga.\nA 13 anni fu selezionato dall'Empoli e nella citt\u00e0 toscana incontr\u00f2 Rita Iannaccone, che diventer\u00e0 sua moglie e madre di suo figlio Alessio; la coppia si separa nel febbraio 2003. Attualmente vive con Rachele Di Fiore, ex soubrette televisiva, sposata il 15 agosto 2010 a Las Vegas e da cui ha avuto due figli, Maddalena ed Emanuele.\nIl suo soprannome quando giocava era \"Aeroplanino\": dopo ogni gol, mimava a braccia tese un aereo. Nel 2000 fu tra i testimonial del videogioco \"FIFA 2000\", dove compariva sulla copertina dell'edizione italiana con la maglia della Nazionale.\nNel 2002 \u00e8 apparso nel film \"Volesse il cielo!\", di Vincenzo Salemme, durante la scena della partita di calcio tra poliziotti e detenuti. Insieme a lui, altri due calciatori napoletani professionisti: Fabio Cannavaro e Ciro Ferrara.\nCarriera.\nGiocatore.\nClub.\nGli inizi con Empoli e Genoa.\nCresciuto nella scuola calcio San Nicola di Castello di Cisterna, comune dell'entroterra napoletano, nel 1986 approd\u00f2 al vivaio dell'Empoli. Con la societ\u00e0 toscana debutt\u00f2 in Serie C1 nella stagione 1990-1991, rimanendovi per cinque anni e giocando insieme e poi allenato da Luciano Spalletti. Nella stagione 92-93 prima la frattura del perone poi un'infezione virale gli fecero saltare met\u00e0 stagione e tutta quella dell'annata 93-94. Torn\u00f2 in campo nella stagione 94-95 e segno 17 reti. Nel 1995 passa in Serie B al Genoa, dove diede vita all\"aeroplanino\". Segn\u00f2 21 gol nella sua unica stagione in rossobl\u00f9, ottenendo anche l'unico trofeo internazionale della sua carriera, la Coppa Anglo-Italiana vinta a Wembley per 5-2 sul Port Vale; nell'occasione, segn\u00f2 il terzo gol in mezza rovesciata.\nSampdoria.\nUna volta riscattato dalla societ\u00e0 empolese, nell'estate del 1996 rimane a Genova cambiando tuttavia casacca, passando a vestire quella blucerchiata della Sampdoria che, acquistandolo per 8,5 miliardi di lire, lo porta al debutto in Serie A. All'esordio in maglia blucerchiata, il 28 agosto 1996 nel derby di Coppa Italia proprio contro il Genoa, \u00e8 autore di una doppietta. I primi gol in A arrivano il 21 settembre 1996, alla terza giornata, in Roma-Sampdoria, con il ventiduenne attaccante che mette a segno una doppietta che contribuisce alla vittoria contro la sua futura squadra.\nDopo aver saltato sei partite per una pubalgia, torna in campo all'undicesima giornata contro il Verona, per poi mettere a segno quattro doppiette consecutive \u2013 rispettivamente contro Inter, Vicenza, Udinese e Cagliari \u2013, stabilendo un record per il calcio italiano in coabitazione con Ettore Puricelli. Alla prima stagione coi \"Doriani\", Montella segna 22 gol in 28 partite, miglior risultato di sempre da parte di un esordiente italiano in massima serie, chiudendo secondo nella classifica cannonieri dietro all'atalantino Filippo Inzaghi.\nNella stagione 1997-1998 Montella rimane sugli stessi livelli, siglando 20 gol in 33 partite, tra cui la tripletta del 21 dicembre 1997, la prima in Serie A, nel 6-3 contro il Napoli. Nonostante l'ottima annata e 42 gol in 61 gare in Serie A non riesce a far parte della rosa azzurra guidata da Cesare Maldini per i campionati del mondo in Francia.\nAll'inizio della stagione 1998-1999 dopo sole due partite ed un gol alla prima di campionato contro l'Udinese, un infortunio alla caviglia tiene fermo il giocatore per 4 mesi. Montella torna in campo a gennaio, mettendo a segno altri 11 gol, tra cui la tripletta contro l' alla ventiseiesima giornata e le doppiette contro Fiorentina e Bologna alla trentaduesima e alla trentatreesima giornata, che non riescono per\u00f2 ad evitare la retrocessione della squadra ligure in Serie B. Montella chiude la stagione con 12 gol segnati in 22 partite. L'ottima stagione gli vale l'esordio in nazionale.\nRoma.\nNell'estate 1999 la Roma lo acquista per 40 miliardi di lire. Il 21 ottobre realizza contro l' in Coppa UEFA la sua prima doppietta in campo europeo; nel campionato di Serie A va invece a segno per 18 volte, 2 delle quali nel derby del 21 novembre che i giallorossi vincono per 4-1.\nSpesso relegato in panchina dopo l'arrivo di Batistuta, trova comunque modo di farsi notare: nel marzo 2001, mette a segno importanti doppiette per le vittorie con Inter e Brescia. \u00c8 anche autore del gol che vale il pareggio contro la Juventus, nella partita del 6 maggio. All'ultima giornata di campionato - in cui la \"Lupa\" si aggiudica lo scudetto - segna un gol contro il Parma, servendo poi l'assist all'argentino per il 3-1. Appone la propria firma anche sulla Supercoppa italiana, realizzando la seconda delle tre reti con cui i capitolini sconfiggono la Fiorentina. Il derby del 10 marzo 2002 lo vede assoluto protagonista, in quanto autore di un poker. Nella stagione 2004-05, malgrado i risultati nel complesso deludenti, l'attaccante risulta il miglior marcatore stagionale; trovando minor spazio con Spalletti, nel gennaio 2007 \u00e8 ceduto al Fulham.\nFulham, ritorno alla Sampdoria e ultimi anni.\nIl 3 gennaio 2007 passa in prestito al Fulham fino a fine stagione. Al debutto segna una doppietta in coppa; a fine stagione conta 10 presenze, con 3 gol.\nIl 12 luglio 2007 la Sampdoria, raggiunto l'accordo con la Roma, ingaggia in prestito Montella. All'esordio in campionato del 26 agosto 2007 segna un gol che permette ai blucerchiati di vincere 2-1 nella trasferta di Siena.\nIl 17 maggio 2008 segna il suo ultimo gol in Serie A con la Sampdoria, nell'ultima partita di campionato contro la Juventus terminata 3-3.\nTerminato il prestito alla Sampdoria, nella stagione 2008-2009, a 34 anni, torna alla Roma. Totalizza 12 presenze in campionato, 2 in Champions League contro Cluj e Arsenal (contro cui segna uno dei rigori nella gara che sancisce l'eliminazione della Roma agli ottavi di finale) e 1 in Coppa Italia senza realizzare nessuna rete.\nIl 2 luglio 2009 annuncia il suo ritiro dal calcio giocato dopo aver segnato 237 reti in partite ufficiali, tra squadre di club e Nazionali.\nNazionale.\nEsord\u00ec in azzurro nel giugno 1999, poco prima di compiere 25 anni, sotto Zoff. Entrato a far parte del gruppo, partecip\u00f2 all'Europeo 2000 giocando tre partite.\nIl 25 aprile 2001 segn\u00f2 la prima rete in Nazionale, decidendo l'amichevole contro il Sudafrica; il 27 marzo 2002 realizz\u00f2 una doppietta all'Inghilterra. Il commissario tecnico Trapattoni lo convoc\u00f2 per il Mondiale asiatico, in cui la punta subentr\u00f2 nella ripresa dell'incontro col Messico. Dopo aver disputato due gare con Lippi in panchina, abbandona la Nazionale nel 2005.\nAllenatore.\nRoma.\nIl 2 luglio 2009 diventa l'allenatore della categoria Giovanissimi della Roma. Il 13 febbraio 2010 vince la prima edizione della Viareggio Junior Cup.\nIl 21 febbraio 2011, a 36 anni, in seguito alle dimissioni di Claudio Ranieri, Montella viene promosso alla guida della prima squadra, con un ingaggio di 500.000 euro; in caso di qualificazione alla successiva edizione della UEFA Champions League avrebbe guadagnato come premio il 10% del proprio stipendio. Privo del patentino per allenare le prime squadre ed assistito da Aurelio Andreazzoli (gi\u00e0 collaboratore dell'ex allenatore dei giallorossi Luciano Spalletti), esordisce sulla panchina della Roma due giorni dopo nel recupero della partita contro il rinviata per neve il 30 gennaio e valida per la 22\u00aa giornata, incontro vinto dai giallorossi per 1-0. Il 13 marzo 2011, battendo la Lazio per 2-0, vince il suo primo derby da allenatore. Dopo aver portato la squadra al sesto posto finale in campionato e in semifinale di Coppa Italia, la Roma decide di sostituirlo con Luis Enrique.\nCatania.\nIl 9 giugno 2011 diviene l'allenatore del Catania in Serie A; ottenendo la salvezza a fine campionato. Il 19 aprile 2012 vince il premio di \"Miglior Allenatore del Mese\" di marzo.\nDopo essere arrivato 11\u00ba in campionato con il nuovo record di punti, quota 48, il 4 giugno il Catania annuncia di aver trovato un accordo di massima per l'interruzione del rapporto con l'allenatore campano.\nFiorentina.\nL'11 giugno 2012 diventa l'allenatore della Fiorentina, allora nell'era Della Valle. La sua squadra apre la stagione con una vittoria per 2-1 sull'Udinese. A Firenze il tecnico plasma una squadra che ruota intorno ad un centrocampo molto tecnico formato da Aquilani, Pizarro e Borja Valero, integrato con i giovani attaccanti Ljajic e Jovetic. L'annata \u00e8 molto positiva per la Fiorentina, che mette in mostra uno dei migliori collettivi della Serie A, e conclude la stagione al quarto posto con 70 punti (miglior punteggio a parte le penalizzazioni delle stagioni 2005-2006 e 2006-2007). Mentre in Coppa Italia arriva fino ai quarti di finale venendo eliminato dalla Roma. Al termine del campionato, Montella viene insignito del Premio Nazionale Enzo Bearzot. Il 28 maggio 2013 ad Amalfi gli viene assegnato il premio \"Panchina giusta\" nel corso del meeting Football Leader organizzato dall'Assoallenatori.\nNella stagione seguente perde la finale di Coppa Italia contro il , arriva fino agli ottavi di finale di Europa League venendo eliminato dalla e si piazza di nuovo 4\u00ba in campionato con 65 punti.\nNell'annata 2014-2015 viene eliminato nelle semifinali di Coppa Italia dalla Juventus e di Europa League dal Siviglia e in campionato arriva ancora al 4\u00ba posto. L'8 giugno 2015, con un comunicato sul proprio sito ufficiale, la Fiorentina lo esonera a causa del suo comportamento, dopo alcune dichiarazioni del tecnico contro la societ\u00e0 a riguardo delle clausole contrattuali.\nSampdoria.\nLiberatosi dal club viola senza il pagamento della clausola di rescissione da 5 milioni di euro, il 15 novembre 2015, subentrando al posto dell'esonerato Walter Zenga, diventa il nuovo allenatore della Sampdoria. Esordisce sulla panchina blucerchiata il 22 novembre 2015 nella partita persa 1-0 contro l'. Dopo le quattro sconfitte tra Serie A e Coppa Italia, trova i primi punti contro la Lazio il 14 dicembre (1-1) e la prima vittoria contro il Palermo il 20 dicembre (2-0). La stagione si rivela molto complicata per la Sampdoria guidata da Montella, che alla fine si salva e ottiene il 15\u00ba posto in classifica con 40 punti. Le parti decidono quindi di interrompere il rapporto anticipatamente.\nMilan.\nIl 30 giugno 2016 il Milan annuncia l'ingaggio di Montella come nuovo allenatore rossonero. Alla prima di campionato il suo Milan registra un successo per 3-2 contro il Torino. Il 22 ottobre 2016, a San Siro, fa sua 1-0 la \"classica\" contro la Juventus grazie alla rete di Manuel Locatelli. Il successivo 23 dicembre, sempre contro la formazione bianconera, vince a Doha la Supercoppa italiana trionfando ai tiri di rigore: per l'allenatore campano \u00e8 il primo trofeo, e il ventinovesimo in 30 anni dell\"era Berlusconi\" al Milan; rimane tuttavia questo, \"a posteriori\", uno dei pochi acuti nei turbolenti e deludenti anni 2010 rossoneri. Il campionato 2016-2017 viene chiuso al sesto posto e, pur avendo riportato la squadra meneghina in Europa dopo 3 anni e mezzo di assenza, grazie alla qualificazione ai preliminari di Europa League, il piazzamento non riesce a soddisfare appieno l'ambiente rossonero.\nAll'inizio dell'annata seguente, il 26 settembre 2017 Montella si separa dal suo storico preparatore atletico Emanuele Marra. Il successivo 27 novembre, all'indomani del pareggio casalingo contro il Torino e con la squadra relegata al settimo posto della classifica, stante le mancate aspettative di vertice del club (anche a fronte di un fastoso mercato estivo), viene esonerato dalla societ\u00e0 e sostituto da Gennaro Gattuso.\nSiviglia.\nIl 30 dicembre 2017 \u00e8 nominato nuovo allenatore del Siviglia. Dopo la vittoria al debutto contro il C\u00e1diz agli ottavi di Coppa del Re per 0-2, il 6 gennaio, alla prima di campionato, perde il derby casalingo contro il Betis per 3-5. Nonostante in campionato il suo Siviglia non vada alla grande, con un quarto posto che viene compromesso dalla sconfitta contro il diretto avversario Valencia, in Coppa del Re e in Champions League il cammino \u00e8 da sogno: nella prima Montella porta il Siviglia in finale, dopo aver eliminato Cadice agli ottavi, Atletico Madrid ai quarti e Leganes in semifinale; nella seconda riesce nell'impresa di battere il Manchester United agli ottavi con un risultato complessivo di 2-1 (clamorosa vittoria ad Old Trafford dopo uno 0-0 a Siviglia), portando cos\u00ec il Siviglia per la seconda volta nella sua storia ai quarti di finale, (dopo il precedente della stagione 1957-58 in Coppa dei Campioni), venendo poi eliminato dal Bayern Monaco.\nIl 28 aprile 2018, a causa della sconfitta per 2-1 a Valencia contro il , \u00e8 esonerato dopo una serie di nove partite senza vittoria comprendente cinque sconfitte, inclusa la disfatta (0-5) in finale di Coppa del Re contro il Barcellona, con la squadra all'ottavo posto in campionato ed a rischio di mancata qualificazione alla successiva Europa League. Al suo posto viene chiamato Joaqu\u00edn Caparr\u00f3s.\nRitorno alla Fiorentina.\nIl 10 aprile 2019 ritorna dopo quattro anni alla , in sostituzione del dimissionario Stefano Pioli. Quattro giorni dopo, al suo secondo debutto sulla panchina viola, pareggia per 0-0 contro il . In seguito la squadra viola inanella una serie di cinque sconfitte consecutive in campionato (sei con la semifinale di ritorno con l' di Coppa Italia) che la portano a lottare per la salvezza all'ultima giornata, dove riesce comunque a centrare l'obiettivo dopo il pareggio per 0-0 con il . Il 14 giugno 2019 viene confermato sulla panchina viola dal nuovo proprietario del club Rocco Commisso.\nIl 24 agosto, in occasione di Fiorentina-, diviene il primo allenatore di Serie A a prendere un cartellino giallo. Il 21 dicembre seguente, dopo la sconfitta per 1-4 contro la e dopo un\u2019esperienza contrassegnata da risultati molto deludenti (solo 4 vittorie su 24 partite di campionato nella sua seconda gestione), viene esonerato.\nAdana Demirspor.\nIl 1\u00ba settembre 2021, dopo quasi due anni di inattivit\u00e0, ritorna ad allenare firmando con l', club turco neo-promosso nel quale milita l'attaccante italiano Mario Balotelli, in sostituzione di Samet Aybaya, esonerato dopo una lite con lo stesso Balotelli, che lascia la squadra quindicesima con 2 punti raccolti nelle prime 3 partite.\nStatistiche.\nStatistiche da allenatore.\n\"Statistiche aggiornate al 27 febbraio 2022.\""}
{"id": "116287", "revid": "585241", "url": "https://it.wikipedia.org/wiki?curid=116287", "title": "Contea di Down", "text": "La contea di Down (\"County Down\" in inglese; \"An D\u00fan\" o esteso \"Contae an D\u00fain\" in gaelico irlandese; anticamente anche \"Downshire\") \u00e8 una delle trentadue contee tradizionali d'Irlanda ed \u00e8 situata nella provincia dell'Ulster. \n\u00c8 una delle \"Six Counties\" (\"sei contee\") che formano l'Irlanda del Nord e non ha pi\u00f9 valenza amministrativa a seguito dell'introduzione dei distretti nell'area nel 1973, ma mantiene valenza culturale, storica ed \u00e8 utilizzata frequentemente come identificazione geografica o per le consegne postali.\nAll'interno del territorio della contea di Down \u00e8 presente parte della citt\u00e0 di Belfast.\nDown \u00e8 una delle due sole contee abitata da una popolazione a maggioranza protestante. La suddivisione non \u00e8 omogenea e si concentra soprattutto nei grossi centri abitati, mentre l'area meridionale, chiamata South Down, \u00e8 a maggioranza cattolica.\nToponomastica.\nDeve il suo nome alla storica \"county town\", Downpatrick. Il nome antico gaelico della cittadina, \"D\u00fan P\u00e1draig\", significa Roccaforte di Patrizio. Il nome attuale in gaelico della contea, \"An D\u00fan\", significa semplicemente \"il forte\".\nAraldica civica.\nLo stemma tradizionale di Down \u00e8 uno scudo tripartito orizzontalmente, nella parte pi\u00f9 alta con sfondo verde raffigurante tre mazzi di grano dorati, in quella centrale color arancio un pesce color argento e in quella pi\u00f9 bassa contraddistinta da un mare ondoso sul quale salpa una nave dorata circondata in entrambi i lati da un fiore di lino.\nLa versione pi\u00f9 complessa \u00e8 arricchita da due cervi rampanti posti ai lati e sovrastata da una corona dorata ed una mano tesa che tiene un pastorale celtico dorato.\nSotto lo stemma viene di solito inserito anche il motto ufficiale in latino \"Absque Labore Nihil\" (\"Niente senza il lavoro\").\nLa bandiera sportiva e culturale della contea \u00e8 rosso-nera.\nGeografia fisica.\nSituata nella porzione sud-orientale dell'Irlanda del Nord e nord-orientale dell'isola d'Irlanda, Down confina quasi esclusivamente con contee della propria nazione se si esclude l'affaccio sul Carlingford Lough condiviso con la vicina Contea di Louth, facente parte della Repubblica d'Irlanda. In particolare confina a nord con l'Antrim, ad ovest con Armagh, ad est col Mar d'Irlanda, oltre come gi\u00e0 detto col Louth a sud anche se senza continuit\u00e0 territoriale.\nDown contiene due punti estremi nel suo territorio: il punto pi\u00f9 sud-orientale dell'Irlanda del Nord, a Cranfield Point, nonch\u00e9 il pi\u00f9 orientale di tutta l'Irlanda a Burr Point.\nElementi prominenti del territorio della contea sono le due vaste penisole di Ards e Lecale. Queste lunghe penisole sono determinate dall'andamento costiero di Down, formato da sinuose insenature quali il Belfast Lough, lo Strangford Lough ed il Carlingford Lough. L'ultimo, particolarmente suggestivo, contiene uno degli esempi migliori, superato forse solo dalla Clew Bay nel Mayo, di \"drumlin\" sprofondati in mare che formano di conseguenza un numero notevole di isolotti.\nOltre a queste isole di modeste dimensioni, le principali sono invece Mew Island, Light House Island e le isole Copeland, tutte a nord di Ards. L'unica isola di rilievo al largo di Lecane \u00e8 invece Gunn Island.\nIl profilo del territorio \u00e8 dominato dai caratteristici monti Mourne, che in certi punti si elevano a poca distanza dal mare del mare o, per usare le parole del poeta Percy French, \"sweep down to the sea\". Questi monti granitici sono molto rinomati per la loro bellezza paesaggistica. Lo Slieve Donard, con altezza massima di 849 metri, \u00e8 la cima pi\u00f9 alta della catena, nonch\u00e9 dell'Irlanda del Nord e dell'Ulster. Le altre cime sono pi\u00f9 modeste e l'importanza dello Slieve Croob (534 metri) deriva principalmente perch\u00e9 vi nasce il fiume Lagan.\nA livello idrologico, va menzionata una porzione di costa del Lough Neagh, il pi\u00f9 vasto lago dell'isola d'Irlanda e uno dei pi\u00f9 vasti d'Europa. Il Lagan \u00e8 il fiume pi\u00f9 importante e forma il confine con l'Antrim. Il Bann, che \u00e8 il pi\u00f9 lungo dell'Irlanda del Nord, scorre per un breve tratto invece nella parte sud-occidentale.\nCultura.\nIl riferimento culturale pi\u00f9 noto a livello mondiale \u00e8 la celebre ballata folk irlandese \"The Star of the County Down\", canzone reinterpretata da moltissimi artisti irlandesi e non. La contea \u00e8 inoltre citata nella canzone \"Around The World\", dal film \"Il giro del mondo in 80 giorni\", che \u00e8 stata nella top ten americana nella versione cantata da Bing Crosby ed in quella britannica nella versione di Ronnie Hilton, entrambe nel 1957, sebbene nel film fosse stata usata la versione strumentale di Annunzio Paolo Mantovani.\nIl video di Rihanna \"We Found Love\" fu girato qui nel 2011.\nGeografia antropica.\nCitt\u00e0.\nInsediamenti con pi\u00f9 di abitanti:\nCittadine.\nInsediamenti da a abitanti:\nSport.\nStante la relativa omogeneit\u00e0 di popolazione per quel che riguarda il credo religioso e politico, Down \u00e8 una delle contee dove gli sport sono praticati con la stessa diffusione senza una vera disciplina dominante.\nIl calcio \u00e8 apprezzato anche se a livello professionistico Down pu\u00f2 annoverare una sola compagine nel massimo campionato nordirlandese: il Warrenpoint Town F.C., mentre \u00e8 pi\u00f9 massiccia la presenza in quello cadetto dove giocano l'Ards F.C., il Banbridge Town F.C., il Bangor F.C. ed il Lisburn Distillery F.C., quest'ultimo presente spesso anche in prima divisione.\nGli sport gaelici, gestiti dalla Down GAA, hanno vasto seguito, specialmente nella parte meridionale della contea a maggioranza cattolica. Il calcio gaelico \u00e8 la disciplina pi\u00f9 praticata ed apprezzata nella contea e non a caso Down \u00e8 la pi\u00f9 titolata delle sia delle controparti nordirlandesi, sia della provincia (in questo caso a pari merito col Cavan) per trofei nazionali vinti, ben cinque. I periodi d'oro della franchigia sono stati gli anni '60, che hanno portato tre titoli, e i primi anni '90, nei quali Down ha ottenuto gli altri due successi. Quando ci sono le partite della squadra inter-county, tradizionalmente una vasta folla segue in corteo i giocatori colorando le sedi delle partite, in particolare Dublino, di rosso-nero.\nL'hurling \u00e8 molto meno diffuso, tuttavia \u00e8 da registrare la fondazione di una squadra, per avvicinare gli abitanti alla disciplina, per l'area di South Down.\nA Newcastle \u00e8 presente uno dei campi da golf pi\u00f9 rinomati al mondo."}
{"id": "116288", "revid": "117970546", "url": "https://it.wikipedia.org/wiki?curid=116288", "title": "Contea di Fermanagh", "text": "Fermanagh (; in irlandese \"Fhear Manach\" o \"Fir Manach\") \u00e8 una contea storica irlandese.\nAmministrativamente in Irlanda del Nord, \u00e8 una delle sei ex contee della provincia dell'Ulster sotto la sovranit\u00e0 del Regno Unito e, tra di esse, \u00e8 l'unica ad avere mantenuto una propria valenza politica in quanto il suo territorio coincideva quasi interamente con il nuovo distretto di Fermanagh istituito nel 1974 e, dal 2015, completamente incluso nell'attuale distretto di Fermanagh e Omagh.\nIl centro pi\u00f9 importante, e capoluogo storico della contea, \u00e8 Enniskillen.\nFermanagh ha un'estensione di e al 2011 vantava abitanti.\nAraldica civica.\nIl nome Fermanagh deriva dal gaelico irlandese \"Fir Manach\" o \"Fear Manach\u00ec\" che significa \"uomini di Manach\". I Manach o Manaigh erano presumibilmente l'antica popolazione celtica che abitava l'area prima dell'insediamento della famiglia Maguire.\nLo stemma del Fermanagh storico \u00e8 fortemente legato alla sua cittadina principale, Enniskillen. All'interno di uno scudo \u00e8 infatti raffigurato l'Enniskillen Castle posto al centro di un disegno quadripartito, lateralmente di verde (a raffigurare i terreni e le colline verdi) e che divide un campo di barre ondulate azzurre e bianche che probabilmente simboleggiano i due Lough Erne che proprio ad Enniskillen si dividono. \nLa versione pi\u00f9 complessa, adottata anche dall'attuale Distretto di Fermanagh, prevede dei tassi come supporto, sormontati dalla caratteristica mano dell'Ulster rossa in campo giallo, ed una corona con dei trifogli d'Irlanda (shamrock) sormontata dal caratteristico stemma della storica famiglia Maguire.\nGeografia fisica.\nIl Fermanagh confina con le contee di Tyrone a nord-est; Monaghan a sud-est, Cavan a sud-ovest, Leitrim ad ovest e Donegal a nord-ovest. La \"county town\", Enniskillen, \u00e8 l'abitato maggiore ed \u00e8 situato al centro della contea.\nIl Fermanagh \u00e8 principalmente rurale ed \u00e8 formato pressoch\u00e9 interamente dal bacino del fiume Erne. Gran parte del territorio \u00e8 occupato da due laghi tra loro collegati: l'Upper ed il Lower Lough Erne, con un'estensione di acqua di 1.851\u00a0km\u00b2. La distanza media dalla contea \u00e8 di 120 km da Belfast e 160 da Dublino.\nOrografia.\nGran parte del territorio del Fermanagh \u00e8 contraddistinto da un paesaggio dolce e collinare. In genere si tratta di terreno poco produttivo ma che offre buoni pascoli ed in particolare suggestivi panorami, soprattutto nella zona dell'Erne. I principali rilievi solo il Cuilcagh, che \u00e8 la vetta pi\u00f9 alta (665 metri) e segna il confine con Cavan e Leitrim, seguito dal Belmore (398 metri) dalla caratteristica sagoma che delinea i panorami della contea e di Enniskillen, il Benaughlin, il Glenkeel, il North Shean , il Tappahan, il Carnmore. Da annoverare anche il Tossett o Toppid ed il Turaw per le ampie viste che offrono, dalle quali si possono individuare tutto i punti pi\u00f9 importanti della contea.\nIdrografia.\nLa principale caratteristica distintiva del Fermanagh \u00e8 la notevole presenza di acqua, caratteristica che condivide con le vicine contee di Leitrim e Cavan con cui forma il cosiddetto \"Lake District\" d'Irlanda. Numerosi sono i detti scherzosi su queste contee: nel Fermanagh si suole dire che in estate il Lough Erne \u00e8 in Fermanagh ed in inverno il Fermanagh \u00e8 nel Lough Erne. Gran parte della nomea della contea \u00e8 dovuta infatti alla presenza del bacino dell'Erne, uno dei fiumi pi\u00f9 importanti d'Irlanda che nasce nel Cavan e attraversa longitudinalmente il territorio della contea uscendone a nord-ovest per sfociare a Ballyshannon, in Donegal. Nel suo percorso l'Erne, che \u00e8 ampiamente navigabile, forma un vasto sistema di laghi, in particolare il Lough Erne, diviso in Upper e Lower. Il fiume a Belleek forma una pregevole cascata ottima per la pesca al salmone. I numerosi loughs della contea sono apprezzati per il numero di trote e lucci di notevoli dimensioni.\nStoria.\nLe prime tracce della storia della contea possono essere rinvenute negli Annali dell'Ulster che trattano degli avvenimenti della provincia dal 431 al 1540 d.C., che furono scritti nella Belle Isle nel Lough Erne, vicino Lisbellaw.\nLa presenza di popolazioni sia preistoriche che celtiche \u00e8 testimoniata dai numerosi siti rinvenibili nel territorio. Di particolare importanza sono le sculture a rilievo di White Island e soprattutto i due idoli pagani conservati nel cimitero di Caldragh su Boa Island, uno identificato come un rilievo precursore delle sheela na gig, l'altro con una misteriosa raffigurazione bifronte.\nIl Fermanagh \u00e8 stato per un periodo storico la roccaforte del clan Maguire e Donn Carrach Maguire (morto nel 1302) fu il capostipite della dinastia Maguire. Tuttavia a seguito della confisca di parte delle terre di Hugh Maguire, il Fermanagh fu diviso in maniera similare alle altre cinque contee dell'Ulster tra coloni scozzesi, inglesi e popolazioni irlandesi. Le baronie di Knockinny e Maghenaboy furono assegnate a signori scozzesi, quelle di Clankelly, Magherastephana e Lurg agli inglesi e Clanawley, Coole e Tyrkenned e servi e irlandesi. Le famiglie pi\u00f9 potenti che beneficiarono maggiormente della sistemazione furono i Cole, Blennerhasset, Butler, Hume, and Dunbar.\nIl Fermanagh divenne una contea su Statuto di Elisabetta I, ma fu soltanto dalla Plantation of Ulster che divenne attiva e civilmente funzionante.\nEconomia.\nIndustria e turismo.\nAgricoltura e turismo sono i due pilastri dell'economia del Fermanagh, di per s\u00e9 contea molto rurale. Le principali attivit\u00e0 agricole concernono la coltura di cereali e l'allevamento di bovini, ovini, suini e pollame. Gran parte del territorio \u00e8 adibito a pascolo pi\u00f9 che per l'agricoltura.\nTra le principali attrazioni turistiche si annoverano:\nGeografia antropica.\nSuddivisioni amministrative.\nCittadine.\nCentri abitati con almeno 10.000 abitanti:"}
{"id": "116289", "revid": "933835", "url": "https://it.wikipedia.org/wiki?curid=116289", "title": "Partito Socialdemocratico di Germania", "text": "Il Partito Socialdemocratico di Germania (in tedesco: \"Sozialdemokratische Partei Deutschlands\", SPD) \u00e8 uno dei due maggiori partiti politici tedeschi. L'SPD \u00e8 il pi\u00f9 antico partito politico dell'Europa continentale ancora esistente e anche uno tra i pi\u00f9 vecchi e pi\u00f9 grandi del mondo, che ha celebrato il suo 150\u00ba anniversario nel 2013. Inoltre, pu\u00f2 essere considerato in assoluto il \"modello di partito 'nuovo', cio\u00e8 organizzato, classista e di massa\", cui si ispirarono i maggiori partiti del XX secolo. Con pi\u00f9 di 550.000 membri, l'SPD \u00e8 il partito pi\u00f9 grande (per numero di iscritti) in Germania.\nRadicato nel mondo sindacale e dei lavoratori, \u00e8 considerato il partito che meglio ha incarnato nella storia l'identit\u00e0 socialista democratica. A livello sovranazionale aderisce all'Alleanza Progressista, dopo aver abbandonato, nel 2013, l'Internazionale Socialista, accusata di ricomprendere al suo interno anche partiti non democratici. Sotto la leadership di Gerhard Schr\u00f6der (personaggio della \"destra\" del partito) tuttavia, l'SPD ha adottato anche alcuni principi della tradizione liberal-democratica. Con il leader Kurt Beck si \u00e8 registrato un ritorno verso una pi\u00f9 definita identit\u00e0 socialdemocratica. Il movimento giovanile dell'SPD \u00e8 lo Jusos.\nProfilo.\nL'SPD fu istituito come partito marxista nel 1875. Tuttavia, l'SPD sub\u00ec un importante cambiamento nelle politiche riflesse nelle differenze tra il Programma di Heidelberg del 1925, che \"richiedeva la trasformazione del sistema capitalista di propriet\u00e0 privata dei mezzi di produzione alla propriet\u00e0 sociale\", e al programma di Godesberg del 1959, che mirava ad ampliare la sua base elettorale e spostare la sua posizione politica verso il centro. Dopo la seconda guerra mondiale, sotto la guida di Kurt Schumacher, l'SPD si ristabil\u00ec come partito socialista, rappresentando gli interessi della classe operaia e dei sindacati. Con il \"programma Godesberg\" del 1959, tuttavia, il partito si \u00e8 evoluto da partito socialista della classe operaia a partito moderno socialdemocratico che operava all'interno del capitalismo.\nL'attuale piattaforma di partito dell'SPD abbraccia l'obiettivo della socialdemocrazia, che \u00e8 vista come una visione di un patto sociale in cui la libert\u00e0 e la giustizia sociale sono fondamentali. Secondo la piattaforma del partito, la libert\u00e0, la giustizia e la solidariet\u00e0 costituiscono la base della socialdemocrazia. L'\"economia sociale di mercato coordinata\" dovrebbe essere rafforzata e il suo output dovrebbe essere distribuito equamente. Il partito vede quel sistema economico come necessario per assicurare il \"benessere\" di tutta la popolazione. L'SPD cerca pertanto di proteggere i meno abbienti tramite lo stato sociale. Allo stesso tempo, \u00e8 a favore di una politica fiscale sostenibile che non gravi sulle generazioni future, contrastando i deficit di bilancio. Nella politica sociale, l'SPD rappresenta diritti civili e politici in una societ\u00e0 aperta. In politica estera, il DOCUP (Documento Unico di Programmazione del Dipartimento per le Politiche Europee) mira a garantire la pace globale bilanciando gli interessi globali con mezzi democratici. Pertanto, l'integrazione europea \u00e8 una delle principali priorit\u00e0 del DOCUP. L'SPD supporta le normative economiche per limitare le potenziali perdite per banche e risparmiatori, sostiene una comune politica economica e finanziaria europea, cerca di impedire la formazione di bolle speculative e promuove la crescita sostenibile dal punto di vista ambientale.\nFazioni interne.\nL'SPD \u00e8 composto principalmente da membri appartenenti a una delle due ali principali: i socialdemocratici keynesiani e i socialdemocratici della terza via socialmente appartenenti al Seeheimer Kreis. Mentre il pi\u00f9 moderato Seeheimer Kreis supporta in generale i programmi di Agenda 2010 introdotti dal cancelliere Gerhard Schr\u00f6der, i socialdemocratici keynesiani continuano a difendere le politiche della sinistra classica e lo stato sociale. La sinistra classica della SPD afferma che negli ultimi anni lo stato sociale \u00e8 stato ridotto attraverso programmi di riforma come l'Agenda 2010, Hartz IV e la pi\u00f9 liberale posizione del DOCUP, che sono stati sostenuti dai socialdemocratici centristi. Come reazione all'Agenda 2010, nel 2005 c'\u00e8 stata l'ascesa di un movimento dissidente del partito interno, che ha portato alla fondazione del nuovo partito Lavoro e Giustizia Sociale - L'Alternativa Elettorale (WASG, in tedesco: \"Arbeit &amp; soziale Gerechtigkeit - Die Wahlalternative\"). Il WASG \u00e8 stato successivamente fuso nel partito La Sinistra (in tedesco: \"Die Linke\") nel 2007.\nStoria.\nSotto l'impero guglielmino.\nNella iconografia della SPD vengono rappresentati i 5 padri della Socialdemocrazia Tedesca: August Bebel, Carl Wilhelm T\u00f6lcke, Karl Marx, Ferdinand Lassalle e Wilhelm Liebknecht.\nFerdinand Lassalle nel 1863 aveva fondato la Associazione Generale degli Operai Tedeschi (ADAV, in tedesco: \"Allgemeiner Deutscher Arbeiterverein\") per chiedere il suffragio universale diretto come premessa per ottenere le altre riforme sociali: la legislazione del lavoro e, soprattutto, la costituzione di cooperative di produzione sostenute dallo Stato. Bismarck appoggi\u00f2 questo programma moderato e concesse il suffragio universale nel 1866, mentre Marx accus\u00f2 questa politica di costituire un \"socialismo di stato\".\nAugust Bebel e Wilhelm Liebknecht avevano fondato nel 1869 il Partito Socialdemocratico Operaio di Germania (SAD, in tedesco: \"Sozialdemokratische Arbeiterpartei Deutschlands\"), di ispirazione marxista.\nIn occasione del Congresso di Gotha (22 - 27 maggio 1875), l'Associazione Generale degli Operai Tedeschi e il Partito Socialdemocratico Operaio si unirono per costituire il Partito Socialista Operaio di Germania (SAPD, in tedesco: \"Sozialistische Arbeiterpartei Deutschlands\"). Il nuovo partito si diede un programma \"minimalista\", il Programma di Gotha, giudicato da Marx troppo \"lassalliano\" nella \"Critica del programma di Gotha\".\nL'anno successivo Liebknecht fond\u00f2 il settimanale di informazione \"Vorw\u00e4rts\". Alle elezioni federali del 1877 il partito, presentatosi la prima volta, raccolse il 9% dei voti.\nPer reazione, nel 1879 il governo di Bismarck eman\u00f2 le leggi antisocialiste, che misero praticamente fuori legge il Partito. La clandestinit\u00e0, lungi dal distruggere la SPD, la abitu\u00f2 a quella disciplina che la contraddistinguer\u00e0 successivamente.\nNel 1890, cadute le leggi antisocialiste, il partito venne rifondato al Congresso di Erfurt: in tale occasione assunse l'attuale denominazione di SPD, e si diede un programma spiccatamente marxista, il Programma di Erfurt, redatto dal teorico del partito Karl Kautsky. Promotori della nascita di questo partito, che si pu\u00f2 considerare una delle pi\u00f9 antiche organizzazioni politiche europee d'impostazione socialista agenti nell'ambito della legalit\u00e0, furono anche il segretario August Bebel e il direttore del giornale di partito Wilhelm Liebknecht.\nNello stesso 1890 vennero ricostituiti i sindacati, i \"Liberi sindacati socialisti\". La vicinanza del partito ai sindacati fece crescere il movimento fino a raggiungere la maggioranza relativa al Reichstag divenendo un modello per i socialisti europei fino allo scoppio della Prima guerra mondiale.\nNegli ultimi anni dell'Ottocento si definirono le correnti interne al partito.\nDa un lato si deline\u00f2 l'ala revisionista, il cui esponente pi\u00f9 celebre fu Eduard Bernstein. Costui constatava un miglioramento delle condizioni dei lavoratori e un aumento del numero di operai specializzati, fenomeni contrari a quanto pronosticato da Marx. Riteneva perci\u00f2 che il capitalismo non sarebbe crollato, ma che le condizioni dei lavoratori sarebbero migliorate all'interno di tale sistema, per effetto di un'attivit\u00e0 politica e sindacale riformista.\nA sinistra si deline\u00f2 invece l'ala radicale e rivoluzionaria di Rosa Luxemburg, Georg Ledebour, Leo Jogiches, Julian Marchlewski, i quali ritenevano inevitabile la rivoluzione per abbattere il capitalismo. \nL'ideologo del centro, infine, era Kautsky, il quale sosteneva che il capitalismo era in crisi e pertanto sarebbe crollato da solo senza bisogno di una rivoluzione.\nPrima guerra mondiale e scissione della USPD.\nLe divergenze tra le diverse correnti del Partito scoppiarono in occasione della Prima Guerra mondiale. \nIl 4 agosto 1914 il parlamento avrebbe votato la concessione dei \"crediti di guerra\" cio\u00e8 l'emissione di titoli di debito pubblico per finanziare le spese militari. \nAlla riunione del giorno precedente, in cui si doveva decidere la posizione che avrebbero dovuto assumere i deputati del Partito, Kautsky, che non era deputato ma era la voce pi\u00f9 autorevole del partito, propose che i socialdemocratici si astenessero. La sua proposta fu per\u00f2 respinta da tutti, essendo il gruppo parlamentare diviso fra chi voleva votare i crediti di guerra, in omaggio alla politica della \"Burgfrieden\", e chi opporvisi. Allora Kautsky consigli\u00f2 di subordinare il voto favorevole in parlamento a delle assicurazioni circa il tipo di guerra che si sarebbe fatta: difensiva e non offensiva.\nTuttavia il giorno successivo il cancelliere Bethmann Hollweg fece cancellare dalla dichiarazione che sarebbe stata letta in aula il riferimento alla guerra difensiva e perci\u00f2 il voto socialdemocratico divenne una supina accettazione dell'imperialismo guglielmino.\nIl 2 dicembre 1914 Karl Liebknecht scelse di votare da solo in tutto il Reichstag contro una nuova \"tranche\" di crediti di guerra: questo fatto incrin\u00f2 l'unit\u00e0 della SPD. Il 19 giugno 1915 anche Kautsky, Bernstein e Hugo Haase pubblicarono un manifesto in cui denunciavano le intenzioni imperialistiche dei capitalisti tedeschi (annessioni territoriali in Belgio, Francia e colonie, riparazioni di guerra). E nel settembre dello stesso anno l'ala sinistra della SPD partecip\u00f2 alla Conferenza di Zimmerwald con gli altri partiti socialisti pacifisti.\nIntanto, le condizioni di vita della gente peggioravano a causa dello stato di guerra, di conseguenza scoppiavano scioperi e manifestazioni. I socialdemocratici \"collaborazionisti\" condannavano queste proteste, mentre gli spartachisti vi partecipavano e venivano anche arrestati.\nNel 1917 gli eventi precipitarono quando la SPD arriv\u00f2 ad espellere alcuni gruppi di sinistra. Alla conferenza di Gotha dell'opposizione del partito, vinsero gli scissionisti e fu costituita la USPD. Ne facevano parte Bernstein,\nKurt Eisner, Kautsky, Haase, Ledebour, Rudolf Hilferding, Franz Mehring, Rosa Luxemburg, Karl Liebknecht, Clara Zetkin.\nNel 1922 l'USPD riconflu\u00ec nella SPD.\nDopo la scissione dei comunisti.\nDopo la fine della guerra e in seguito alla rivoluzione russa si ebbe la scissione definitiva e l'ala sinistra si separ\u00f2, dando vita al Partito Comunista Tedesco.\nNegli anni di Weimar la SPD mantenne posizioni moderate e fu spesso al governo nella Coalizione di Weimar. Tuttavia, il Programma di Heidelberg del 1925 rimaneva improntato al marxismo.\nIl partito fu sciolto nel 1933 dal regime nazista.\nDopo la seconda guerra mondiale.\nIl partito si ricostitu\u00ec nel 1946. Nel Congresso di Bad Godesberg (1959), con il decisivo apporto di Herbert Wehner, abbandon\u00f2 il marxismo, adottando il Programma di Godesberg, di tipo socialdemocratico, che rimase in vigore fino al 1989 quando fu sostituito dal Programma di Berlino.\nTra 1966 e 1969 partecip\u00f2 al governo della \"grande coalizione\" (\"Gro\u00dfe Koalition\") con l'Unione Cristiano Democratica e l'Unione Cristiano Sociale. Nel 1969 la SPD assunse la guida del governo (con Willy Brandt e nel 1974 con Helmut Schmidt), conservata poi, in alleanza con i liberali, fino al 1982, accentuando i propri tratti riformistici. Rimasta all'opposizione per sedici anni, solo nel 1998 riusc\u00ec a riprendere la guida del governo, alla testa di una coalizione con i Verdi e presentando come candidato alla cancelleria il moderato Gerhard Schr\u00f6der, fautore di una politica di \"nuovo centro\" (\"Neue Mitte\").\nNel 2005, dopo le cocenti sconfitte del partito nelle elezioni regionali, Schr\u00f6der decide di rompere l'alleanza con i Verdi e chiede al presidente federale di scogliere il Bundestag per indire nuove elezioni, un anno in anticipo rispetto alla scadenza naturale. Le elezioni del 18 settembre dello stesso anno vedono un sostanziale pareggio tra i socialdemocratici e i democristiani e l'impossibilit\u00e0 di formare una coalizione, tra partiti omogenei. L'alleanza rosso/verde (SPD-Verdi) e la coalizione cristiano democratici/liberali, non hanno numeri sufficienti. A ci\u00f2 si aggiunge che una possibile alleanza tra l'SPD ed il nuovo Partito della Sinistra - formato principalmente dai neo-comunisti dell'est, molti ex membri del SED - \u00e8 rifiutata categoricamente da Schr\u00f6der.\nSi arriva infine per la seconda volta nella storia tedesca, ad un governo di \"grande coalizione\", presieduto dalla candidata cristiano-democratica Angela Merkel, con un numero di ministri pari tra socialdemocratici e democristiani. Le conseguenze per\u00f2 non sono positive per il partito, che alle elezioni politiche del 2009 ottiene solo il 23.5% dei voti, peggior risultato nel secondo dopoguerra.\nIl 19 marzo 2017 Martin Schulz viene eletto presidente federale del Partito Socialdemocratico di Germania e candidato Cancelliere.\nIl 13 febbraio 2018 Martin Schulz si dimette a favore di Olaf Scholz.\nIl 22 aprile 2018 Andrea Nahles viene eletta Presidente del partito.\nIl 3 giugno 2019 a seguito della sconfitta alle pesante alle Elezioni europee del 2019, Nahles si dimette a favore di un triumvirato composto da Manuela Schwesig, Malu Dreyer e Thorsten Sch\u00e4fer-G\u00fcmbel.\nNel settembre 2019 Malu Dreyer resta come unico Presidente - Commissario fino al nuovo congresso.\nIl 6 dicembre 2019 durante il congresso straordinario vengono eletti Norbert Walter-Borjans e Saskia Esken quali Presidenti del partito, per la prima volta con la doppia carica e con la parit\u00e0 di genere."}
{"id": "116290", "revid": "116612487", "url": "https://it.wikipedia.org/wiki?curid=116290", "title": "Contea di Londonderry", "text": "La contea di Derry o Londonderry (\"Doire\" in gaelico irlandese, \"Contae Dhoire\" esteso; \"Coonty Lunnonderrie / Coonty Derrie\" in Ulster Scots) \u00e8 una delle trentadue contee dell'Irlanda e delle sei sotto il controllo britannico. Non ha pi\u00f9 valenza politica e amministrativa, ma solo culturale e sportiva. Confina, per quel che riguarda il territorio della sua nazione, partendo da ovest, con Antrim e Tyrone, mentre ad ovest col Donegal che fa parte della Repubblica d'Irlanda; si affaccia, invece, a nord sull'Oceano Atlantico, a nord-ovest sul Lough Foyle a sud-est su una piccola parte del Lough Neagh.\nDeve il nome alla citt\u00e0 di Derry (o Londonderry), compresa nel territorio.\nToponomastica.\nCome per la citt\u00e0 principale del territorio, Derry o Londonderry, una forte disputa riguarda il nome della contea: per i nazionalisti la contea deve chiamarsi Derry, per gli unionisti Londonderry. Mentre per\u00f2 per la citt\u00e0 la situazione \u00e8 veramente caotica, dato che gi\u00e0 esisteva una citt\u00e0 gaelica che si chiamava \"Doire\" e fu esplicitamente ribattezzata col prefisso London- (prefisso oggi tolto dal Consiglio cittadino ma ancora presente nel \"Royal Charter\"), non \u00e8 mai preesistita una contea di Derry. Le contee furono infatti create dai britannici per modernizzare al tempo la suddivisione dell'isola, troppo frammentata in regni di discrete dimensioni e altri molto piccoli, e fu direttamente chiamata Londonderry. Sebbene, quindi, ci siano meno incertezze rispetto alla citt\u00e0, tuttavia la situazione \u00e8 tutto tranne che chiara, dato che il corrispettivo gaelico per la contea \u00e8 lo stesso della citt\u00e0, e alcune fonti nazionaliste, forti del fatto che il nome della contea deriva comunque da quello dell'insediamento, continuano a chiamarla County Derry.\nTopografia.\nOrografia.\nIl territorio della contea \u00e8 formato principalmente dalle vallate scavate dai fiumi contornate da modesti altopiani che solo raramente si elevano a vere e proprie montagne, mentre nella parte costiera \u00e8 generalmente piatto.\nLo scenario che offre la \"Roe Valley\", con le pittoresche cittadine di Limavady e Dungiven, \u00e8 molto attrattiva, e le strade dall'ultimo dei posti citati a Draperstown e Maghera, passando per i valichi di Evishgore e Glenshane, offrono gradevoli visuali dei monti Sperrin e Slieve Gallion.\nIdrografia.\nIl fiume principale \u00e8 il Roe, che scorre verso nord dai confini con Tyrone e sfocia nel Lough Foyle davanti Newton-Limavady, e divide la contea in due parti disuguali. Poco ad ovest il Faughan anche sfocia nel Lough Foyle, mentre il fiume Foyle passa soltanto in una piccola porzione del territorio. Nel sud-est il Moyola entra nell'immenso Lough Neagh, mentre il Lower Bann emissario dello stesso lago forma il confine orientale con l'Antrim.\nL'unico lago della contea \u00e8 il Lough Finn vicino al confine con Tyrone, ma il gi\u00e0 citato Lough Neagh lambisce circa 10\u00a0km del territorio sud-orientale.\nCoste e isole.\nLa costa della contea \u00e8 molto suggestiva, formata da lunghe spiagge e scogliere, anche se basse e assolutamente non drammatiche come in altre parti d'Irlanda.\nLe sponde del Lough Foyle, che non \u00e8 un lago come suggerisce il nome, ma in realt\u00e0 un'insenatura con uno sbocco ristrettissimo, attraggono molti turisti; procedendo verso nord ed ovest, la costa si fa leggermente pi\u00f9 impervia, affacciandosi sull'Oceano in scogliere e lunghe spiagge, come a Downhill; Castlerock, Magilligan e Portstewart sono localit\u00e0 marittime molto apprezzate.\nNon ci sono isole che fanno parte della contea.\nClima.\nIl clima della contea \u00e8 simile a quello di Antrim e Donegal, molto instabile, a tratti freddo ed eccessivamente piovoso, assolutamente poco favorevole all'agricoltura.\nStoria.\nIn periodi lontani parte del territorio che oggi forma la contea era abitato dal clan degli O'Cathans (od O'Catrans), tributari dei ben pi\u00f9 potenti O'Neill di Tyrconnell. Col passare dei secoli apparvero i Normanni, la cui presenza divenne sempre pi\u00f9 pesante e minacciosa fino al regno di Elisabetta, periodo nel quale fu creata l'antenata dell'attuale contea, col solo scopo di detronizzare gli O'Neill ancora signori indiscussi del territorio: la contea del tempo era pi\u00f9 piccola dell'attuale, dato che mancava tutta la fascia occidentale (che era nel regno di Tyrconnell) e si chiamava \"County Coleraine\", dalla sua \"county town\", Coleraine appunto. Nel 1609, dopo la confisca dei possedimenti degli O'Neill, i cittadini di Londra ottennero il possesso delle cittadine di Derry e Coleraine con le terre circostanti, 60 acri circa assegnati ai territori della Chiesa. Il Consiglio Comune di Londra, tuttavia, decise di spendere sterline per reclamare la propriet\u00e0 di quei territori ed elesse un organo di 26 membri per il controllo e la gestione, che nel 1613 furono incorporati nella \"Irish Society\", riuscendo a mantenere proprie la citt\u00e0 di Derry, ribattezzata per questo Londonderry con la contea, e Coleraine: il resto delle terre fu diviso tra 12 grandi compagnie londinesi.\nFu Giacomo II nel 1673 a sequestrare tutte le tenute e a cancellare il \"charter\" della \"Irish Society\"; tuttavia Oliver Cromwell fece l'esatto contrario, mentre Carlo II, durante la Restaurazione concesse un nuovo \"charter\" e conferm\u00f2 le propriet\u00e0. Nell'insurrezione del 1641 Moneymore fu assediata dagli Irlandesi, mentre Magherafelt e Bellaghy (chiamata allora Vintner's Town), bruciate insieme ad altri insediamenti minori.\nRimasta parte del Regno Unito dopo la partizione dell'isola d'Irlanda del 1922, \u00e8 una delle contee che pi\u00f9 ha sofferto il periodo del Conflitto nordirlandese, dato il violento contrasto settario della citt\u00e0 di Derry / Londonderry e il fatto che sia una zona di confine. Ad oggi 123 persone hanno perso la vita in agguati, attentati o violenza settaria negli anni, mentre uno degli episodi pi\u00f9 tragici e conosciuti, il \"Bloody Sunday\", \u00e8 accaduto proprio nel Bogside di Derry.\nPolitica.\nSin dal 1973 la contea non ha pi\u00f9 valenza politica, dato che l'Irlanda del Nord \u00e8 stata divisa in distretti. I vari consigli che occupano il territorio della vecchia contea sono il Distretto di Coleraine, il Derry City Council per l'area urbana della citt\u00e0, il Distretto di Limavady ed il Distretto di Magherafelt; anche una piccola parte del Distretto di Cookstown \u00e8 nel territorio, mentre la porzione pi\u00f9 grande fa parte di Tyrone.\nPrima del 1613 la \"county town\" della contea era Coleraine, che le dava anche il nome, poi divenne ovviamente Derry / Londonderry.\nCultura.\nCi sono molte pietre poste a cerchio, e un gran numero di grotte artificiali. Il pi\u00f9 antico castello di origine Irlandese \u00e8 quello di Carrickreagh. Fra i castelli eretti dagli Inglesi quelli di Dungiven e Muff sono in buono stato di conservazione. L'abbazia di Dungiven, fondata nel 1109, e costruita su una roccia a circa 61 metri al di sopra del fiume Roe, \u00e8 una rovina pittoresca."}
{"id": "116291", "revid": "287204", "url": "https://it.wikipedia.org/wiki?curid=116291", "title": "Baia di Guant\u00e1namo", "text": "La baia di Guant\u00e1namo, nel XVIII secolo chiamata Cumberland, \u00e8 un'insenatura di 116 km\u00b2 situata nella provincia di Guant\u00e1namo, nella punta sud-est dell'isola di Cuba, a oltre 21\u00a0km a sud della citt\u00e0 di Guant\u00e1namo.\n\u00c8 nota soprattutto per la presenza dell'omonima base navale statunitense e del relativo campo di prigionia.\nStoria.\nLa baia prende il nome dal popolo indigeno precolombiano dei Ta\u00ecno. Cristoforo Colombo giunse nella baia nel 1494, sbarcando alla punta del Pescatore.\nOccupata dai britannici nel XVIII secolo, fu da questi rinominata Cumberland durante il conflitto con la Spagna a margine della guerra di successione austriaca. Nel 1790 un'intera guarnigione britannica vi fu decimata da febbri malariche poco prima di condurre un attacco a Santiago.\nDurante la guerra ispano-americana Guant\u00e1namo divenne base per la flotta statunitense che vi si ripar\u00f2 nel 1898 a causa di una stagione dalle severe condizioni meteorologiche. Le truppe imbarcate furono inviate a terra per espugnare, insieme agli \"scout\" cubani le postazioni spagnole. Ottenuto il controllo dell'area, vi si costru\u00ec la base, che tuttora vi \u00e8 ospitata ed il cui nome convenzionale militare \u00e8 GTMO o \"Gitmo\".\nFinita la guerra, gli Stati Uniti, che avevano conquistato tutta l'isola cubana sottraendola alla Spagna, siglarono con la neonata repubblica (a capo della quale era il primo presidente Tom\u00e1s Estrada Palma, cittadino statunitense) il \"Cuban-American Treaty\" del 23 febbraio 1903, con il quale si stabiliva una concessione perpetua sulla baia, che sarebbe rimasta di demanio cubano, ma assegnata in gestione \"uti dominus\" (come fosse di loro propriet\u00e0), agli statunitensi.\nLa ratifica della completezza, e soprattutto della perennit\u00e0 del diritto di possesso degli Stati Uniti si ebbe in seguito, con un accordo sottoscritto dalle due parti nel 1934.\nBase navale di Guantanamo.\nIl territorio costiero della baia venne affittato nel 1903 come punto di rifornimento per il carbone che alimentava le navi americane.\nIl territorio venne in seguito ceduto definitivamente agli Stati Uniti nel 1934.\nAttualmente ospita una base navale degli Stati Uniti.\nLa legittimit\u00e0 della presenza della base militare \u00e8 contestata dall'attuale governo cubano, che non riconosce la cessione del territorio della base, concordata tra governi precedenti, e considera il territorio come cubano, occupato da forze straniere.\nOgni anno gli Stati Uniti fanno pervenire al governo di Cuba un assegno con l'importo dell'affitto concordato nel 1903 (2.000 dollari in oro, rivalutati nel 1934 a 4.085$ annui). Il governo post-rivoluzionario incass\u00f2 l'assegno solo nella confusione che segu\u00ec la rivoluzione, rifiutando di incassare tutti i successivi assegni emessi a favore del \"tesoriere della Repubblica cubana\" (carica abolita dopo la rivoluzione) che venivano conservati da Castro in un cassetto.\nIl territorio ha un'estensione di circa 111\u00a0km\u00b2\nAltro territorio considerato dai cubani \"cubano occupato da nazione straniera\" \u00e8 l'Isola Navassa (5\u00a0km\u00b2)."}
{"id": "116292", "revid": "123734883", "url": "https://it.wikipedia.org/wiki?curid=116292", "title": "Contea di Tyrone", "text": "Il Tyrone (\"T\u00edr Eoghain\", che significa \"Terra di Eoghan\", in gaelico irlandese - \"Contae T\u00edr Eoghain\" nella formulazione estesa) \u00e8 una delle 32 contee dell'Irlanda tradizionali, oltre che una delle sei contee che formano l'Irlanda del Nord.\nAffacciata sulla porzione sud-occidentale del Lough Neagh, la contea ricopre un'area di 3.155\u00a0km\u00b2 ed ha una popolazione di circa 177.908 abitanti. La county town \u00e8 storicamente Omagh. \nTyrone \u00e8 la settima contea per estensione dell'isola irlandese e la decima in fatto di popolazione. \u00c8 inoltre la seconda per estensione della sua provincia, l'Ulster, e la quarta per popolazione. \nHa ormai soltanto valenza culturale e sportiva, essendo l'Irlanda del Nord stata suddivisa in distretti."}
{"id": "116293", "revid": "125826516", "url": "https://it.wikipedia.org/wiki?curid=116293", "title": "Ernst R\u00f6hm", "text": "Biografia.\nErnst R\u00f6hm, il pi\u00f9 giovane di tre fratelli, nacque il 28 novembre 1887 a Monaco di Baviera da Julius, un funzionario ferroviario, e da Emilie R\u00f6hm. Bench\u00e9 nato da una famiglia di funzionari statali e priva di tradizioni militari, fu per scelta e per vocazione un soldato. \u00c8 rimasta celebre la sua frase: \u00abla guerra e le agitazioni mi attraggono pi\u00f9 del buon ordine borghese\u00bb.\nIl 23 luglio 1906 si arruol\u00f2 volontario nel 10\u00ba Reggimento di Fanteria \"Principe Ludovico\" dell'esercito bavarese come cadetto presso Ingolstadt e fu commissionato il 12 marzo 1908.\nNell'agosto 1914, allo scoppio della prima guerra mondiale (1914-1918), R\u00f6hm serv\u00ec al fronte come aiutante di campo del 1\u00ba Battaglione del 10\u00ba Reggimento di Fanteria \"K\u00f6nig\" e il mese successivo venne gravemente ferito al viso durante un combattimento nel bosco di Chanot in Lorena. Nell'aprile 1915 venne promosso tenente e il 20 giugno 1916 venne decorato con la Croce di Ferro di prima classe. Tre giorni dopo venne ferito al petto durante un attacco in una fortificazione a Verdun e trascorse il resto della guerra in Francia e Romania come ufficiale di stato maggiore. Nell'aprile 1917 fu promosso capitano e nell'ottobre 1918 contrasse la spagnola, a cui sopravvisse dopo una lunga convalescenza.\nAlla fine del conflitto fece ritorno in Germania dove partecip\u00f2 nelle file dei gruppi di ex-combattenti (\"freikorps\") alla lotta contro la Repubblica Sovietica Bavarese, proclamata a Monaco dopo l'assassinio del suo ispiratore, Kurt Eisner. In seguito, entr\u00f2 a far parte della Reichswehr, entrando in contatto con gli ambienti dell'estrema Destra nazionalista.\nIndignato - come tutti gli ufficiali dell'esercito e la maggior parte dei tedeschi - per l'umiliazione inflitta alla Germania dal trattato di Versailles, R\u00f6hm si convinse che la Germania avrebbe potuto essere resa nuovamente grande solo da un forte partito a base popolare.\nAttorno al 1919 fu uno dei primi ad aderire al \"Partito dei Lavoratori tedeschi\", fondato dal fabbro Anton Drexler, nucleo originario del futuro Partito Nazionalsocialista Tedesco dei Lavoratori. R\u00f6hm divenne intimo amico di Adolf Hitler: fu anzi il solo collaboratore a cui Hitler desse familiarmente del \"tu\".\nR\u00f6hm si adoper\u00f2 per convogliare nelle file del nascente partito nazista un gran numero di ex-combattenti, ottenendo, tra l'altro, nella sua veste di ufficiale dell'esercito, la protezione e l'appoggio delle autorit\u00e0 bavaresi. Nel 1923 prese parte al putsch della birreria. In seguito al fallimento del tentativo di colpo di Stato figur\u00f2 tra gli imputati al processo per alto tradimento, ma venne liberato sulla parola. Poco tempo dopo, nel 1925, in seguito ad alcuni contrasti con Hitler, ruppe i rapporti con il capo, accettando di recarsi in Bolivia per arruolarsi nell'esercito locale - con il grado di tenente colonnello - in qualit\u00e0 di istruttore militare.\nRichiamato in patria espressamente da Hitler nel novembre 1930 per riorganizzare le SA a seguito dei disordini al suo interno (il battaglione d'assalto che costituiva, allora, il braccio armato del partito), R\u00f6hm si gett\u00f2 con entusiasmo nel nuovo compito: 170.000 nel 1930, nel 1933 le SA arrivarono a contare effettivi per pi\u00f9 di due milioni - ben venti volte di pi\u00f9 delle forze della Reichswehr - assumendo una posizione di implicita rivalit\u00e0 nei confronti dell'esercito.\nL'ascesa.\nNel frattempo, nel gennaio 1933 i nazisti erano saliti al potere: R\u00f6hm entr\u00f2 a far parte del primo governo Hitler e venne nominato \"Reichsleiter\", la pi\u00f9 alta carica all'interno del NSDAP. Ben presto iniziarono le prime frizioni con i compagni di partito e con lo stesso \"F\u00fchrer\". Hitler aveva fin dall'inizio sostenuto che le SA dovessero essere una forza politica e non militare: dovevano servire a spianare al partito, con la violenza e il terrore, la via verso il potere politico. Questo obiettivo era stato ormai raggiunto e molto probabilmente Hitler pens\u00f2 a questo punto che le turbolente e indisciplinate \"Sturmabteilungen\" avessero perduto la propria ragion d'essere. Pare avesse gi\u00e0 progettato di ridurne gli effettivi di due terzi.\nR\u00f6hm, che era sempre stato un rappresentante dell'ala radicale del partito, al riguardo la pensava ben diversamente. Egli al contrario insisteva perch\u00e9 l'intero apparato dello Stato fosse dato in mano alle SA, cio\u00e8 a coloro che per primi si erano battuti per portare il nazionalsocialismo al potere. Si opponeva strenuamente a qualunque compromesso con la destra conservatrice rappresentata dalle grandi imprese, dalla finanza, dai proprietari terrieri junker e dalle alte gerarchie militari. Tutti costoro erano rimasti indenni durante il passaggio dal vecchio al nuovo Stato nazionalsocialista e continuavano a occupare i principali posti di comando nel paese, esercitando tuttora il potere. La sinistra era gi\u00e0 stata annientata; R\u00f6hm e gli altri radicali del partito, tra i quali figurava anche uno dei fedelissimi di Hitler, Joseph Goebbels, insistevano perch\u00e9 si facesse la stessa cosa con la vecchia destra, consegnando tutti i posti di comando dello Stato a membri del partito, cio\u00e8 ai vecchi camerati del \"F\u00fchrer\". All'interno del partito R\u00f6hm aveva due nemici in Himmler e nel \"camerata\" degli inizi G\u00f6ring.\nIn un discorso tenuto nell'agosto 1933 egli disse: \u00abAncora oggi vi sono, in posizioni ufficiali, persone che non hanno la minima idea dello spirito della nostra rivoluzione. Ci sbarazzeremo inesorabilmente di loro, se oseranno mettere in pratica le loro idee reazionarie\u00bb. R\u00f6hm credeva che le \"Sturmabteilung\" dovessero essere il nucleo di una futura armata rivoluzionaria, un \"esercito del popolo\" che avrebbe edificato una nuova Germania. In questo ardito programma politico consisteva quella che R\u00f6hm chiamava la \"seconda rivoluzione\", che secondo la sua opinione costituiva il necessario completamento della rivoluzione del 1933. Queste posizioni oltranziste finirono per far guadagnare al capo delle SA l'odio mortale dei conservatori, cosa che in seguito doveva essergli fatale.\nIn ultimo, R\u00f6hm arriv\u00f2 a proporre che si unificassero la Reichswehr, le SA, le SS e tutti i raggruppamenti di ex-combattenti in un unico \"esercito popolare\" alle dipendenze di un unico ministero della Guerra al quale - questo appariva chiaramente sottinteso - lui, R\u00f6hm, avrebbe dovuto sovrintendere. Per il corpo degli ufficiali non ci poteva essere un'idea pi\u00f9 nauseabonda. R\u00f6hm ebbe continui alterchi con l'allora ministro della Difesa, il generale Werner von Blomberg, senza che nessuno dei due riuscisse a prevalere. A questo punto, la decisione definitiva spettava al \"F\u00fchrer\".\nHitler era sempre stato convinto di come, per consolidare il proprio governo, gli fosse assolutamente necessario l'appoggio delle alte gerarchie militari. I generali, che con la loro acquiescenza gli avevano permesso di salire al potere, possedevano ancora la forza di schiacciarlo, se avessero voluto. Inoltre, egli non si faceva illusioni sull'effettivo valore militare delle \"Sturmabteilung\". Perci\u00f2 fu subito propenso a prendere le parti dell'esercito contro le ambizioni velleitaristiche di R\u00f6hm. Probabilmente Hitler decise con largo anticipo di far uscire le squadre d'assalto dalla scena politica, prima di dare disposizioni per un'imponente opera di riarmo che dotasse in breve tempo la Germania di potenti e disciplinate forze armate.\nLa caduta.\nIl momento della resa dei conti arriv\u00f2 nell'estate del 1934, quando al \"F\u00fchrer\" arriv\u00f2, segretamente ma per via ufficiale, la notizia che i giorni del vecchio presidente, Paul von Hindenburg erano contati. Hitler progett\u00f2 di succedere egli stesso a Hindenburg quale presidente del Reich, unificando le due cariche di presidente e cancelliere nella sua persona e rendendo cos\u00ec legale ed effettiva la propria dittatura. Per portare a compimento questo disegno, che costituiva un'aperta violazione alla costituzione di Weimar, egli aveva bisogno dell'appoggio immediato dell'esercito e sapeva bene che esso, per appoggiare la sua corsa al potere assoluto, chiedeva il sacrificio di R\u00f6hm e delle SA. Hitler decise quindi che le camicie brune dovessero uscire di scena e assicur\u00f2 le alte sfere militari che nel Terzo Reich l'esercito sarebbe stata la sola forza armata. Con questa garanzia, il sostegno dei militari era virtualmente ottenuto.\nNonostante tutto, forse Hitler non si sarebbe deciso ad agire contro R\u00f6hm, il camerata a cui era pi\u00f9 legato, se l'esercito e il presidente Hindenburg non gli avessero forzato la mano: ci\u00f2 avvenne nel giugno 1934, allorch\u00e9 il presidente del Reich inform\u00f2 il cancelliere che, se non si fosse immediatamente posto fine al clima di tensione causato in Germania dalle agitazioni delle SA, egli avrebbe proclamato la legge marziale e affidato all'esercito il controllo dello Stato. Hitler cap\u00ec che si doveva agire in fretta per prevenire questa misura che avrebbe senz'altro significato la fine per il suo governo.\nCostretto in questa difficile posizione, aveva assolutamente bisogno di un pretesto valido per colpire R\u00f6hm e i suoi antichi camerati. I principali nemici di R\u00f6hm - il capo del Reichsluftfahrtministerium Hermann G\u00f6ring e il capo delle SS Heinrich Himmler - si preoccuparono di fornirglielo, assicurandogli di avere le prove che le SA stessero preparandosi per attuare un colpo di Stato contro il governo del Reich, per affrettare cos\u00ec il compimento della \"Seconda Rivoluzione\". Molto probabilmente non era vero, ma Hitler credette - o volle credere - alla versione dei suoi due principali luogotenenti e ordin\u00f2 loro di soffocare il putsch di R\u00f6hm.\nLa notte dei lunghi coltelli.\nL'epurazione dei vertici delle SA, nota in seguito come la \"notte dei lunghi coltelli\", ebbe luogo tra la sera del 29 e il primo pomeriggio del 30 giugno 1934. Gli arresti e successivamente le esecuzioni furono eseguite da un reparto della \"Leibstandarte-SS Adolf Hitler\", comandato dallo \"Standartenf\u00fchrer\" Josef 'Sepp' Dietrich, mentre venne rifiutata dal cancelliere la copertura militare offerta dalla Reichswehr, evitando in questo modo di coinvolgerla nell'operazione.\nR\u00f6hm fu arrestato personalmente da Hitler insieme ai suoi due vice Edmund Heines e Julius Uhl, comandante della \"Stabswache\", la sua guardia personale, mentre dormiva alla pensione Hanselbauer nella cittadina di Bad Wiessee, nei pressi di Monaco, venendo trasferito, insieme ad altri dirigenti delle SA, alla prigione di Stadelheim, sita nella capitale bavarese.\nTerminata la procedura degli arresti, Hitler diram\u00f2 gli ordini per la sorte delle SA, a capo delle quali era stato posto Viktor Lutze: ad alcune di esse fu offerto di avere salva la vita in cambio del giuramento di fedelt\u00e0 al cancelliere, mentre altre avrebbero dovuto essere immediatamente giustiziate (R\u00f6hm non figurava tra queste). L'ordine fu affidato a Dietrich che lo esegu\u00ec immediatamente; solo il 1\u00ba luglio Hitler convoc\u00f2 una riunione, alla quale parteciparono Himmler e G\u00f6ring: subito dopo venne impartito l'ordine di uccidere il capo delle SA all\"'Oberf\u00fchrer\" Theodor Eicke, futuro comandante del campo di concentramento di Dachau, che si trovava al Ministero degli Interni della Baviera, eletto a quartier generale della repressione, in attesa di comunicazioni da Berlino.\nAll'ufficiale delle SS fu espressamente ordinato di proporre a R\u00f6hm l'alternativa del suicidio: recatosi alla prigione di Stadelheim, nella cella n. 474, dove il capo delle SA era rinchiuso dalla sera prima, gli lasci\u00f2 una pistola con un solo colpo. Rientrato dopo dieci minuti, lo trov\u00f2 ancora in vita e, dopo avergli detto \u00abR\u00f6hm, si prepari\u00bb, ordin\u00f2 allo \"Sturmbannf\u00fchrer\" Michel Lippert di sparargli: questi esegu\u00ec l'ordine sparandogli al petto e R\u00f6hm cadde mormorando \u00abMein F\u00fchrer\u00bb.\nR\u00f6hm venne sepolto nel Westfriedhof, il Cimitero occidentale di Monaco di Baviera.\nL'omosessualit\u00e0 di R\u00f6hm.\nR\u00f6hm, al tempo noto omosessuale, era per questo molto mal visto in certi ambienti \"v\u00f6lkisch\" e di destra, specie quando la sua omosessualit\u00e0 inizi\u00f2 a essere usata per attacchi personali dalla sinistra. Alcune lettere che egli indirizz\u00f2 a un prostituto furono pubblicate dalla stampa antinazista dopo un fallito tentativo d'estorsione da parte del giovane.\nHitler rifiut\u00f2 sempre di allontanare R\u00f6hm solo per la sua omosessualit\u00e0, ma, dopo la sua caduta, motiv\u00f2 la necessit\u00e0 della sua eliminazione anche su questa base. Hitler sottoline\u00f2 di aver appreso dell'omosessualit\u00e0 del suo stretto confidente (R\u00f6hm era uno dei pochi amici che dava del tu a Hitler) solo nel 1934. La satira politica del tempo comment\u00f2: \u00abIl \"F\u00fchrer\" si mostr\u00f2 scioccato quando seppe dell'omosessualit\u00e0 di R\u00f6hm... Chiss\u00e0 come sar\u00e0 scioccato quando sapr\u00e0 che G\u00f6ring \u00e8 grasso, che Rudolf Hess \u00e8 stupido e che Goebbels zoppica\u00bb.\nPoco dopo l'assassinio di R\u00f6hm, la persecuzione nazista degli omosessuali, che fino a quel momento non era stata condotta in modo sistematico, conobbe un rapido incremento. Il paragrafo 175 venne inasprito nel 1935 e in quasi tutte le maggiori citt\u00e0 si assistette alla chiusura di luoghi d'incontro di omosessuali, a razzie e a delazioni."}
{"id": "116298", "revid": "125923663", "url": "https://it.wikipedia.org/wiki?curid=116298", "title": "Einsatzgruppen", "text": " \nLe Einsatzgruppen (letteralmente \"\u00abunit\u00e0 operative\u00bb\", nome completo: \"Einsatzgruppen der Sicherheitsdienstes [SD] und der Sicherheitspolizei [SIPO]\") erano speciali reparti tedeschi, composti da uomini delle SS, della polizia e della Wehrmacht, che operarono nel corso della seconda guerra mondiale. Le Einsatzgruppen furono sotto il controllo di Reinhard Heydrich, comandante dell'Reichssicherheitshauptamt o RSHA (Ufficio Centrale per la Sicurezza del Reich).\nLe \"Einsatzgruppen\" furono impiegate prevalentemente in Unione Sovietica, Polonia e Ungheria, dove svolsero un ruolo fondamentale nel processo dell'Olocausto. Il loro compito principale, nella testimonianza resa nel corso del processo di Norimberga da Erich von dem Bach-Zelewski, era \u00abl'annientamento di ebrei, zingari e avversari politici\u00bb, ottenuto mediante fucilazioni di massa e l'utilizzo di autocarri convertiti in camere a gas (i Gaswagen) e poi nei lager specializzati in sterminio.\nStoria.\nNascita e primi impieghi.\nLe origini delle \"Einsatzgruppen\" possono essere fatte risalire alla creazione di un apposito \"Einsatzkommando\" ad opera di Reinhard Heydrich allo scopo di salvaguardare gli edifici governativi e i documenti ivi contenuti durante l'annessione dell'Austria da parte della Germania nel marzo 1938.\nNell'estate 1938, durante i preparativi per l'invasione della Cecoslovacchia prevista per il 1\u00ba ottobre 1938, venne nuovamente attivato un reparto con compiti similari ma che mut\u00f2 il suo nome in \"Einsatzgruppen\". I piani tedeschi prevedevano che l'unit\u00e0 seguisse da vicino l'avanzata dell'esercito tedesco salvaguardando edifici pubblici e documenti e interrogando il personale civile impiegato presso l'amministrazione pubblica cecoslovacca. A differenza dell'originale \"Einsatzkommando\" il nuovo reparto era armato e autorizzato ad uccidere per portare a termine la sua missione. L'accordo di Monaco del 1938 prevenne la guerra per la quale le \"Einsatzgruppen\" erano state originariamente concepite ma quando le forze tedesche occuparono i Sudeti - regione cecoslovacca a forte maggioranza tedesca - nell'autunno dello stesso anno il reparto venne impiegato per occupare e controllare gli uffici pubblici cecoslovacchi situati nella regione. Dopo l'occupazione integrale della Cecoslovacchia, avvenuta il 15 marzo 1939, le \"Einsatzgruppen\" vennero nuovamente attivate per effettuare i compiti di occupazione e controllo ai quali era preposto.\nLe operazioni in Polonia ed Europa occidentale.\nNel maggio 1939 Adolf Hitler decise l'invasione della Polonia - inizialmente pianificata per il 25 agosto di quell'anno, ma poi spostata al 1\u00ba settembre. Per la prevista campagna Heydrich form\u00f2 nuovamente le \"Einsatzgruppen\" per seguire l'avanzata delle armate tedesche ma, a differenza delle precedenti operazioni, diede ai comandanti di queste unit\u00e0 carta bianca per uccidere gli appartenenti a quei gruppi che i tedeschi consideravano ostili. Dopo l'invasione della Polonia le \"Einsatzgruppen\" iniziarono quella carriera di \u00absquadre della morte\u00bb che le rese tristemente famose \u00abdecapitando\u00bb l\"intellighenzia\" polacca e uccidendo politici, studiosi, insegnanti e appartenenti al clero. Tale operazione, attentamente pianificata, rientrava nello schema del programma nazionalsocialista teso a trasformare le popolazioni slave - considerate \"Untermenschen\" (\u00absubumane\u00bb) - in una riserva di manodopera schiava da impiegare per le esigenze del Reich tedesco. La missione delle \"Einsatzgruppen\" era, di conseguenza, la depoliticizzazione forzata del popolo polacco e l'eliminazione dei gruppi che pi\u00f9 chiaramente ne rappresentavano l'identit\u00e0 nazionale nel timore che, in seguito, tali \u00abelementi ostili\u00bb potessero guidare una rivolta contro i \u00abpadroni\u00bb tedeschi.\nNel maggio 1940, nel corso dell'invasione di Paesi Bassi, Belgio e Francia, le \"Einsatzgruppen\" vennero attivate ancora una volta per seguire l'avanzata della \"Wehrmacht\", ma, a differenza di quanto era avvenuto in Polonia, in questo caso si limitarono al compito originario di salvaguardia degli edifici pubblici e dei documenti. In vista della preventivata invasione dell'Inghilterra - conosciuta con il nome di codice di \"Operazione Seel\u00f6we\" - furono preparati piani per la creazione e l'impiego di sei \"Einsatzgruppen\" che avrebbero dovuto operare numerosi arresti appena sbarcati sull'isola.\nLe operazioni in Unione Sovietica.\nNel corso dell'invasione dell'Unione Sovietica iniziata nel giugno 1941 le \"Einsatzgruppen\" uccisero, su scala molto maggiore rispetto a quanto avvenuto in Polonia, ebrei, partigiani e appartenenti al partito comunista.\nPer l\"Operazione Barbarossa\" furono impiegate quattro \"Einsatzgruppen\" totalmente motorizzate e quindi in grado di raggiungere rapidamente ogni area dell'esteso fronte orientale operando nelle aree appena \u00abliberate\u00bb dei reparti combattenti dell'esercito. Le aree di competenza erano le seguenti:\nOgni \"Einsatzgruppe\", suddivisa in unit\u00e0 operative chiamate Einsatzkommandos e Sonderkommandos, era dipendente logisticamente dai gruppi di armate dell'esercito tedesco ma totalmente svincolato da essi per i \u00abcompiti speciali\u00bb che le erano affidati dovendo riferire esclusivamente allo \"SS- und Polizeif\u00fchrer\" (\u00abComandante delle SS e della Polizia\u00bb) dell'area di impiego. Lo \"SS- und Polizeif\u00fchrer\", suprema autorit\u00e0 operativa sul campo, rispondeva direttamente al \"Reichssicherheitshauptamt\" (RSHA, \u00abUfficio centrale per la sicurezza del Reich\u00bb) delle SS e al suo comandante supremo Heinrich Himmler, che informava direttamente il \"F\u00fchrer\" dei progressi ottenuti dalle \"Einsatzgruppen\".\nIl mandato originale di Heydrich (comandante dell'RSHA) per le \"Einsatzgruppen\" era quello, gi\u00e0 praticato, di sorvegliare edifici statali e requisire documenti segreti sovietici prima che potessero essere distrutti. Le direttive di Heydrich fissavano per\u00f2 una linea di condotta anche in altre direzioni:\n\u00c8 da rilevare come l'ideologia nazionalsocialista considerasse il bolscevismo un'emanazione del \u00abgiudaismo internazionale\u00bb e di conseguenza i chiari paralleli tra le due categorie di \u00abelementi ostili\u00bb da eliminare. Le direttive di Heydrich miscelano pi\u00f9 volte i due concetti: se erano da eliminare solo gli elementi bolscevichi pi\u00f9 \u00abfanatici\u00bb, gli ebrei andavano eliminati senza distinzione perch\u00e9 certamente a capo delle strutture sovietiche.\nNel giro di breve tempo le \"Einsatzgruppen\" vennero sempre pi\u00f9 coinvolte nell'uccisione di massa diretta - l'organizzazione di pogrom \u00abspontanei\u00bb non aveva dato i risultati sperati - di cittadini sovietici ebrei. Inizialmente gli uomini delle \"Einsatzgruppen\" si astennero dall'uccidere donne e bambini ma i richiami di Himmler a una maggiore \u00abdurezza\u00bb fecero cambiare rapidamente le cose e, a partire dal luglio-agosto 1941, i massacri si estesero anche a queste categorie.\nLa pi\u00f9 efficiente delle \"Einsatzgruppen\" impegnate in Unione Sovietica fu la \"Einsatzgruppe A\" che oper\u00f2 nelle repubbliche baltiche (Estonia, Lituania e Lettonia) occupate dai sovietici nel 1939 in base al Patto Molotov-Ribbentrop. L'unit\u00e0 fu la prima \"Einsatzgruppe\" che port\u00f2 a termine il compito previsto di eliminare tutti gli ebrei della sua area di competenza rendendola \"judenfrei\" (\"libera da ebrei\"). Dopo il dicembre 1941 le altre tre \"Einsatzgruppen\" iniziarono quella che lo storico Raul Hilberg ha definito la \u00abseconda spazzata\u00bb, terminata nell'estate 1942, cercando di raggiungere i risultati ottenuti dalla \"Einsatzgruppe A\".\nSi stima che le \"Einsatzgruppen\" abbiano ucciso in Unione Sovietica circa 1.500.000 persone: ebrei, comunisti, prigionieri di guerra e zingari. Oltre che ai compiti di sterminio le \"Einsatzgruppen\" vennero anche largamente impiegate nella guerra antipartigiana.\nLe origini della \u00absoluzione finale\u00bb.\nLe \u00aboperazioni\u00bb delle \"Einsatzgruppen\" in Unione Sovietica rappresentano le primissime fasi di quella che le autorit\u00e0 nazionalsocialiste definirono come \u00absoluzione finale della questione ebraica\u00bb - lo sterminio del popolo ebraico. Fino ad allora Hitler e i vertici dello stato nazista avevano elaborato numerosi piani per rendere \"judenfrei\" la Germania e le aree ad essa sottomesse, senza prevedere necessariamente lo sterminio fisico: l'emigrazione \u00abvolontaria\u00bb degli ebrei, il reinsediamento in Madagascar, la creazione di una \u00abriserva ebraica\u00bb in Polonia oppure in Unione Sovietica.\nA partire dal luglio 1941 la situazione cambi\u00f2 e i massacri sistematici delle \"Einsatzgruppen\" dimostrano che era stata presa una decisione radicale e definitiva, seppur inizialmente limitata ai soli ebrei sovietici. La successiva creazione dei campi di sterminio fu solamente un miglioramento tecnico per alleggerire il compito delle \"Einsatzgruppen\" rendendo il metodo di uccisione impersonale e meno gravoso per coloro che vi erano impegnati. La formalizzazione delle direttive per la \u00absoluzione finale\u00bb giunse in seguito, nel gennaio 1942 nel corso della conferenza di Wannsee, ma esistono chiare evidenze che Hitler aveva gi\u00e0 deciso in precedenza il destino del popolo ebraico.\nMetodi di uccisione.\nLe \"Einsatzgruppen\" seguivano da vicino l'avanzata delle forze armate tedesche e realizzavano di preferenza le loro operazioni nelle citt\u00e0 e nei villaggi ove vivevano consistenti comunit\u00e0 ebraiche. Appena giunte nella citt\u00e0 provvedevano a emanare dei decreti che ordinavano a tutti i cittadini ebrei di presentarsi in un punto di raduno dal quale sarebbero stati \u00abreinsediati\u00bb in altre localit\u00e0 per effettuare un servizio di lavoro obbligatorio. Gli ordini affissi per le strade chiarivano inequivocabilmente che chi non si fosse presentato sarebbe stato passato per le armi. Da rimarcare che, almeno nel primo periodo, gli ebrei sovietici non erano a conoscenza delle terribili condizioni dei loro correligionari polacchi rinchiusi nei ghetti perch\u00e9 fino allo scoppio del conflitto. Per questo motivo gli ebrei erano facilmente ingannati dalla menzogna del \u00abreinsediamento\u00bb, soprattutto viste le fatali conseguenze che avrebbe provocato il non eseguire l'ordine delle autorit\u00e0 di occupazione.\nLe fucilazioni di massa.\nLe persone radunate con l'inganno venivano trasferite nei pressi della citt\u00e0, in zone defilate precedentemente selezionate dagli uomini delle \"Einsatzgruppen\". Si procedeva in molti casi all'eliminazione di piccoli gruppi. Alcuni luoghi invece videro lo sterminio sistematico e la sepoltura in fosse comuni di decine e decine di migliaia di persone. Tra di essi i luoghi pi\u00f9 tristemente noti furono:\nGli sventurati erano condotti presso grandi fosse gi\u00e0 scavate, vecchi cantieri in disuso o profondi burroni e fatti spogliare completamente - i vestiti venivano poi inviati agli enti assistenziali tedeschi o ridistribuiti tra la popolazione non ebrea, cos\u00ec da renderla complice o connivente dello sterminio. Nudi, si dovevano avvicinare al bordo delle fosse dove i carnefici - spesso ubriachi - li uccidevano a colpi di mitragliatrice o di pistola. In numerosi casi le vittime erano obbligate a sdraiarsi sullo strato di cadaveri di coloro che erano gi\u00e0 stati uccisi prima di essere colpiti da una raffica di mitragliatrice oppure da una pallottola nella nuca. I neonati venivano spesso lanciati in aria e usati come bersaglio per i colpi dei carnefici: la giustificazione addotta era che le tenere carni degli infanti non erano in grado di fermare una pallottola che avrebbe potuto causare pericolosi rimbalzi sul terreno.\nUna volta terminata l\"Aktion\" - termine con il quale venivano indicati i massacri - le fosse venivano cosparse di calce viva (per impedire lo svilupparsi di epidemie) e ricoperte di terra per cancellare le tracce dei crimini commessi. Vista la concitazione delle operazioni non era inusuale che alcune vittime non venissero uccise ma solamente ferite per poi essere sepolte vive quando la fossa veniva ricoperta. Esistono alcune testimonianze di sopravvissuti che riuscirono salvarsi uscendo nottetempo dalle fosse. Negli anni successivi, quando la certezza nella vittoria tedesca era ormai compromessa, venne lanciata dalle SS un'\u00aboperazione di esumazione\u00bb per eliminare definitivamente le prove dei crimini mediante l'esumazione e la cremazione dei cadaveri in grandi roghi. L'operazione, supervisionata da Paul Blobel, gi\u00e0 comandante di un \"Einsatzkommando\", prese il nome in codice di \"Sonderaktion 1005\" e vide l'impiego di numerose squadre composte da prigionieri ebrei a loro volta \u00abeliminati\u00bb dopo aver effettuato il lavoro allo scopo di preservare il segreto.\nLe camere a gas mobili.\nI massacri compiuti mediante le fucilazioni mostrarono immediatamente due elementi negativi per le \"Einsatzgruppen\" stesse:\nHimmler diede ordine di trovare nuovi metodi, meno cruenti, per portare a termine il compito assegnato alle SS affidando l'incarico ad Arthur Nebe, comandante dell\"Einsatzgruppe B\".\nArthur Nebe era stato in precedenza a capo della \"Kripo\" (la polizia criminale tedesca) ed era stato coinvolto nel programma di eliminazione dei disabili chiamato in codice \"Aktion T4\", sospeso alla fine di agosto del 1941 a causa delle veementi proteste della popolazione tedesca, nel corso del quale era stato sperimentato l'utilizzo di camere a gas funzionanti a monossido di carbonio puro. Tale metodo aveva dato \"ottimi risultati\" rendendo l'uccisione molto pi\u00f9 impersonale - chi apriva il rubinetto delle bombole ove era contenuto il gas non aveva nessun contatto con le vittime in attesa dentro la camera a gas sigillata.\nNebe richiese a Berlino, nel settembre 1941, un esperto di chimica che potesse aiutarlo tecnicamente a trovare una soluzione del problema e dopo poco giunse a Minsk, sede del comando di Nebe, il dottor Albert Widmann dell'Istituto di tecnologia criminale. Nebe e Widmann studiarono inizialmente un metodo di uccisione con esplosivi rinchiudendo 25 pazienti psichiatrici in due bunker nei pressi di Minsk e facendoli saltare in aria. L'esperimento si rivel\u00f2 disastroso e l'esplosione uccise solo parte dei pazienti obbligando a ricorrere a una seconda carica esplosiva. A questo punto Widmann e Nebe, memori delle esperienze del programma T4, pensarono di utilizzare delle camere a gas funzionanti a monossido di carbonio e, dopo pochi giorni dal fallito esperimento con gli esplosivi, effettuarono una prova nei pressi di Mogilev. L'esperimento venne effettuato su una trentina di pazienti di un manicomio rinchiusi all'interno di una corsia dell'ospedale sigillata all'interno della quale entravano due tubi collegati ai gas di scappamento di un automezzo. Dopo un iniziale problema legato alla scarsa potenza del veicolo impiegato, l'esperimento ebbe successo e tutti i pazienti morirono nel giro di pochi minuti, intossicati dal monossido di carbonio prodotto dai gas di scarico.\nIl successo dell'esperimento dimostr\u00f2 che quella era la strada da percorrere, anche se esistevano alcuni problemi tecnici da risolvere. Le \"Einsatzgruppen\" erano unit\u00e0 mobili che operavano su un estesissimo fronte e non sarebbe stato efficiente vincolare il loro operato a installazioni fisse come le camere a gas dell\"Aktion T4\". L'idea di utilizzare gas di scarico risult\u00f2 invece vincente perch\u00e9 la produzione di monossido di carbonio puro, impiegato in precedenza, era molto costosa e l'industria chimica tedesca riusciva a produrne solo quantit\u00e0 limitate.\nPer questo Nebe, con la collaborazione del dottor Hess (superiore di Widmann), studi\u00f2 una soluzione basata su autocarri con il piano di carico sigillato e collegato, mediante un sistema di tubazioni, ai fumi di scarico prodotti dal motore. In questo modo si sarebbero create vere e proprie camere a gas mobili, i Gaswagen, totalmente autosufficienti anche per l'approvvigionamento di gas. Ottenuta l'approvazione di Heydrich, l'idea venne perfezionata Walter Rauff, capo del dipartimento tecnico dell'RSHA, che progett\u00f2 autocarri camuffati da ambulanze di due diverse dimensioni e che potevano contenere 140 oppure 90 vittime contemporaneamente.\nGli \u00abautocarri della morte\u00bb iniziarono a essere utilizzati dalle \"Einsatzgruppen\" tra la fine di novembre e l'inizio di dicembre 1941 per le operazioni di sterminio, ma non rimpiazzarono mai completamente il vecchio metodo basato sulle fucilazioni. Gli addetti agli autocarri caricavano le vittime sul piano di carico e lo sigillavano trasportando il loro triste carico fino al luogo identificato per la sepoltura. La morte sopraggiungeva dopo 15 - 30 minuti ed eventuali superstiti venivano uccisi con un colpo alla nuca. Entro la met\u00e0 del 1942 erano stati prodotti e consegnati alle \"Einsatzgruppen\" circa 30 autocarri convertiti, prodotti dall'azienda privata berlinese \"Gabschat Farengewerke Gmbh\".\nIl primo campo di sterminio reso operativo l'8 dicembre 1941 a Che\u0142mno, utilizz\u00f2 tre camere a gas mobili prima che il metodo venisse ulteriormente perfezionato per i nuovi campi dell'Operazione Reinhard, che utilizzarono invece camere a gas fisse. L'utilizzo dei gas di scarico non venne per\u00f2 abbandonato e, negli anni successivi, solamente Auschwitz e Majdanek si differenziarono utilizzando il gas \"Zyklon B\" come agente tossico.\nOrganizzazione.\nLe \"Einsatzgruppen\" non furono mai unit\u00e0 permanenti ma piuttosto reparti creati \"ad hoc\" utilizzando personale proveniente dai ranghi delle SS, dell'SD e da diversi reparti della polizia tedesca come l\"Ordnungspolizei\", la gendarmeria, la \"Kripo\" e la \"Gestapo\". I reparti (ogni \"Einsatzgruppe\" contava 600 - 1000 uomini) ricevevano un addestramento di una durata variabile tra alcune settimane e alcuni mesi prima di essere impiegati. Una volta che le operazioni erano concluse le \"Einsatzgruppen\" venivano sciolte, anche se generalmente veniva poi reimpiegato lo stesso personale, gi\u00e0 esperto, nel caso ci fosse la necessit\u00e0 di riformarle per nuovi impieghi.\nLe \"Einsatzgruppen\" erano assistite nei loro compiti da altre forze di potenze dell'Asse, da soldati della \"Wehrmacht\" e delle \"Waffen SS\" oppure da battaglioni della polizia tedesca. Durante i massacri in Unione Sovietica le \"Einsatzgruppen\" reclutarono partigiani antisemiti locali, in particolare in Lituania e Ucraina, che si distinsero per la loro brutalit\u00e0.\nStruttura organizzativa in Unione Sovietica.\nNell'ottobre del 1941, l\"Einsatzgruppe A\" aveva il seguente organico:\nI processi del dopoguerra.\nL'autorit\u00e0 superiore diretta delle \"Einsatzgruppen\", che rispondeva direttamente a Himmler e Hitler, era l\"SS- und Polizeif\u00fchrer\" della zona di impiego delle singole \"Einsatzgruppen\". Egli supervisionava tutte le attivit\u00e0 delle \u00absquadre della morte\u00bb e provvedeva a inoltrare all'RSHA i rapporti che gli giungevano dagli uomini sul campo dopo averli esaminati. Al termine del secondo conflitto mondiale molti \"SS- und Polizeif\u00fchrer\" che avevano supervisionato le attivit\u00e0 in Europa orientale e in Unione Sovietica scomparvero sottraendosi alla giustizia oppure si suicidarono consci che i crimini commessi non sarebbero stati perdonati. Molti membri delle \"Einsatzgruppen\" vennero successivamente impiegati al fronte dove morirono, oppure, caduti in mano nemica, giustiziati (perch\u00e9 appartenenti alle SS) oppure internati nei campi di prigionia dove moltissimi trovarono la morte. I rimanenti, al termine del conflitto, tornarono in Germania o alle loro nazioni d'origine dove solo raramente furono formalmente perseguiti per i crimini commessi.\nI comandanti e i coordinatori principali delle \"Einsatzgruppen\" vennero processati con l'accusa di crimini contro l'umanit\u00e0, crimini di guerra e affiliazione alle SS - le SS vennero dichiarate organizzazione criminale - da un tribunale degli Stati Uniti d'America nel corso dei processi secondari tenuti a Norimberga a completamento del primo Processo contro i maggiori esponenti del Terzo Reich. Il processo agli Einsatzgruppen vide coinvolti 24 imputati che si dichiararono \u00abnon colpevoli\u00bb. Furono pronunciate 14 sentenze di morte delle quali solo quattro eseguite, il 7 giugno 1951, prima che un'amnistia commutasse le rimanenti a pene detentive."}
{"id": "116302", "revid": "31886", "url": "https://it.wikipedia.org/wiki?curid=116302", "title": "Dempsey", "text": "Dempsey \u00e8 stato uno dei tanti step evolutivi del processore Intel Xeon DP (per configurazioni biprocessore). Si trattava del successore di due CPU differenti, l'ultimo Xeon DP single core Irwindale, presentato il 15 febbraio 2005, e il primo Xeon DP dual core Paxville DP, presentato invece l'11 ottobre 2005. Veniva indicato come successore anche di Paxville DP in quanto quest'ultimo, pur essendo stato il primo Xeon DP dual core ad essere arrivato sul mercato, raggiunse solo una ristretta cerchia di utenti e in particolare solo quelli pi\u00f9 esigenti che necessitavano delle prestazioni di un processore dual core il pi\u00f9 presto possibile. Nelle intenzioni di Intel quindi, Paxville DP fu solo un prodotto di transizione, utilizzando poi proprio Dempsey come processore dual core destinato a tutte le fasce di mercato del settore server biprocessore.\nDempsey venne presentato il 23 maggio 2006 e and\u00f2 a costituire il cuore delle piattaforme Bensley e Glidewell. Tale data fu in realt\u00e0 frutto di alcuni ritardi interni ad Intel, dato che il produttore si aspettava di lanciare Dempsey nel primo trimestre dell'anno; al momento dell'uscita, mancava solo un mese all'arrivo dell'attesissimo core Woodcrest, che derivata dall'architettura Intel Core Microarchitecture del Core 2 Duo, e caratterizzata da consumi quasi dimezzati, e di conseguenza Dempsey ebbe vita relativamente breve sul mercato.\nCaratteristiche tecniche.\nProcesso produttivo.\nCon Dempsey, Intel introdusse il processo produttivo a 65 nm anche nel panorama dei processori Xeon DP e utilizz\u00f2 l'approccio a Die Doppio per collegare i 2 distinti core sul package, al pari di quanto gi\u00e0 fatto in precedenza nel processore desktop Pentium D Presler; si trattava di un approccio certamente pi\u00f9 efficiente in termini di resa produttiva, rispetto a quello a Die Singolo utilizzato nei processori dual core precedenti, i Pentium D Smithfield, dove i 2 core venivano realizzati nello stesso \"blocco\" di silicio e non collegati successivamente sul package mediante collegamenti esterni. In pratica, Dempsey era in sostanza una CPU Presler con l'aggiunta del supporto SMP (Simultaneous Multi Processor). La cache L2 era di 2 MB per ciascun core, ovvero 4 MB totali, e il BUS era variabile: in alcuni modelli veniva utilizzato quello a 1066 MHz, mentre in altri, pi\u00f9 a buon mercato, era stato ridotto a 667 MHz. I due core, come avveniva anche in Presler e Smithfield, comunicavano tra loro mediante il BUS e di conseguenza il canale di comunicazione risultava condiviso con le altre periferiche del sistema.\nInizialmente era stata avanzata un'anticipazione per certi versi un po' sconcertante, riguardante il fatto che tale CPU avrebbe potuto consumare fino a 150 W. Fortunatamente i fatti smentirono poi tale scenario dato che gi\u00e0 i primi modelli presentati al momento del lancio consumavano al massimo 130 W. Molto probabilmente Intel fu in grado di sfruttare l'esperienza accumulata in 5 mesi di produzione del Pentium D Presler, per poter migliorare l'organizzazione interna del chip e abbassarne cos\u00ec il consumo massimo, magari grazie anche ad un cambio di stepping.\nPer quanto riguarda il socket, Dempsey facava uso del nuovo LGA 771 conosciuto anche come Socket J, strutturalmente molto simile al Socket 775 gi\u00e0 utilizzato da Intel a partire dal Pentium 4 Prescott, dove i pin di contatto erano sulla scheda madre e non pi\u00f9 sul processore stesso. La superficie totale del die era di 162 mm\u00b2 e comprendeva 376 milioni di transistor.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\n2 BUS distinti.\nSebbene gi\u00e0 nel 2006 Intel avesse allo studio il nuovo BUS seriale (conosciuto prima come Common System Interconnect e successivamente rinominato in Intel QuickPath Interconnect), il suo progetto era a quei tempi ancora largamente incompleto, tant'\u00e8 vero che \u00e8 stato poi introdotto sul mercato solo a partire dai processori basati sulla nuova architettura Nehalem arrivati a fine 2008. Pur non avendo ancora a disposizione tale tecnologia di trasferimento dati, l'azienda si pose gi\u00e0 allora il problema di come ridurre il \"collo di bottiglia\" che l'unico BUS precedentemente utilizzato fino a Paxville generava quando abbinato a processori dual core per di pi\u00f9 se veniva implementata anche la tecnologia Hyper-Threading come nel caso degli Xeon.\nPer questo motivo Dempsey utilizzava la tecnologia Dual Indipendent BUS, ovvero 2 BUS distinti (uno per ciascun core) per collegarsi al chipset (Blackford e Greencreek) da ben 1066 MHz ciascuno (nei modelli di punta), evitando cos\u00ec la saturazione della banda passante.\nNuovo tipo di RAM.\nIl tipo di memoria RAM abbinata a Dempsey era quella FB-DIMM. Questa memoria permetteva di gestire un pi\u00f9 elevato numero di moduli memoria sulla stessa piattaforma senza penalizzazioni in termini di prestazioni velocistiche o di stabilit\u00e0 operativa; conseguenza diretta era la possibilit\u00e0 di montare nel sistema un quantitativo molto elevato di moduli memoria, rispetto a quanto possibile precedentemente mediante l'utilizzo di tradizionali memorie DDR oppure DDR2.\nTecnologie implementate.\nDai predecessori, Demspey eredit\u00f2 anche tutte quelle tecnologie che Intel aveva introdotto via via negli anni all'interno dei propri processori; si andava dalle ormai scontate istruzioni MMX, SSE, SSE2, alle pi\u00f9 recenti come, SSE3, EM64T per l'elaborazione di cordice a 64 bit e la tecnologia di protezione XD-bit; non mancavano inoltre la ormai tradizionale tecnologia Hyper-Threading e le recenti SpeedStep per il risparmio energetico e Vanderpool per la virtualizzazione.\nA queste si aggiunsero anche le nuove Intel Active Management Technology (conosciuta anche come \"Intel Active Monitoring Technology\") e I/O Accelerator Technology.\nPrezzi dei vari modelli al lancio.\nCon Dempsey Intel introdusse il processor number anche nella famiglia degli Xeon DP, dopo che essa aveva fatto la sua prima comparsa nel settore server grazie al core Paxville che era per\u00f2 pensato per gli Xeon MP (per sistemi multiprocessore). Di seguito i prezzi che i vari modelli di Dempsey avevano al momento del lancio sul mercato il 23 maggio 2006:\nVenne presentata anche una particolare versione a medio voltaggio, che diminuiva anche il consumo massimo:\nModelli originariamente annunciati ma mai arrivati sul mercato.\nOltre ai modelli presentati il 23 maggio 2006, ne erano attesi ancora altri, che per\u00f2 non vennero pi\u00f9 presentati, per ragioni non meglio specificate da parte di Intel:\nIl primo prototipo commerciale.\nSupermicro gi\u00e0 nell'agosto 2005 aveva presentato un sistema dotato del processore Dempsey. Il prototipo, basato su piattaforma Bensley, aveva dimostrato inoltre che il controller di memoria era di tipo quad channel. Il server basato su questa piattaforma, era equipaggiato con 2 processori Dempsey, e supportava fino a 48 GB di memoria DDR2 FB-DIMM, oltre ad essere provvisto di 3 slot PCI Express, 3 slot PCI-X-133/100, porte Serial ATA-2 e 2 porte Gigabit Ethernet.\nModelli arrivati sul mercato.\nLa tabella seguente mostra i modelli di Xeon, basati su core Dempsey, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nDempsey doveva arrivare sul mercato a gennaio 2006 e se cos\u00ec fosse stato certamente avrebbe avuto maggiori possibilit\u00e0 di vendita. Un arrivo cos\u00ec ritardato, a poco meno di un mese da quello che doveva teoricamente essere il suo successore, Woodcrest, sembr\u00f2 francamente subito poco comprensibile; il 26 giugno 2006 infatti, vennero presentati gli Xeon serie 51xx con core Woodcrest che essendo basato sulla stessa architettura Intel Core Microarchitecture utilizzata anche nei Core 2 Duo, consumava al massimo 80 W, e in alcune versioni addirittura 65 W; anche Woodcrest era un processore dual core, ma la cache L2 era unificata, e le prestazioni erano fino al 125% superiori a quelle disponibili con un sistema Xeon Dempsey. Proprio per accelerare il passaggio alla nuova architettura, Intel a met\u00e0 2007 annunci\u00f2 di voler sospendere a breve la produzione di CPU basate su Dempsey, in favore di quelle basate sulla nuova architettura."}
{"id": "116303", "revid": "765341", "url": "https://it.wikipedia.org/wiki?curid=116303", "title": "Woodcrest (hardware)", "text": "Woodcrest era il nome in codice dell'evoluzione del processore Intel Xeon DP (per sistemi biprocessore) basato su core Dempsey, e continuava a far parte della piattaforma Bensley introdotta con il predecessore. Le nuove CPU si differenziavano da quelle Dempsey per il processor number della serie 51xx, mentre per gli Xeon Dempsey erano identificate dalla serie 50xx.\nL'arrivo sui mercati venne anticipato al 26 giugno 2006, sebbene inizialmente fosse previsto per il terzo trimestre o addirittura l'inizio del 2007. Con questo anticipo, Intel dichiar\u00f2 inoltre che entro la fine del 2006 il 75% delle linee fino a quel momento impiegate per la realizzazione di Xeon DP, sarebbero state in grado di produrre Woodcrest.\nCaratteristiche tecniche.\nProcesso produttivo.\nWoodcrest era anch'esso un processore dual core a 65 nm costruito per\u00f2 secondo un approccio a Die Monolitico (a differenza di quello a Die Doppio del proprio predecessore Dempsey) ma la caratteristica fondamentale che ne causava anche la riduzione del consumo totale era costituita dal fatto che Woodcrest segnava una svolta nelle CPU Xeon, infatti non poggiava pi\u00f9 le sue basi sull'architettura NetBurst che era nata con il Pentium 4 ed era stata poi alla base di tutti i progetti successivi del settore desktop e di quello server degli Xeon, ma sull'evoluzione di quella del Pentium M, chiamata Intel Core Microarchitecture, al pari dei contemporanei processori Merom (per i portatili) e Conroe (per i desktop), che sostitu\u00ec NetBurst in tutti i settori di mercato. Grazie a questa innovazione, il consumo massimo si assest\u00f2 sugli 80 W per la versione top di gamma e a 65 W per quelle inferiori.\nQuesto approccio era iniziato in parte gi\u00e0 nei primi mesi del 2006 con Sossaman una variante di Xeon DP, sul mercato parallelamente a Dempsey, basata sul design del Core Duo Yonah ma pensata specificatamente per i server ultra compatti che necessitavano di componenti a basso consumo; con Woodcrest invece, questa architettura ha progressivamente preso piede in tutti i tipi di server basati su Xeon. Facendo riferimento all'architettura NetBurst dello Xeon DP Nocona e utilizzata poi anche per Irwindale e Dempsey, Intel era arrivata con Woodcrest a triplicare l'efficienza, e quindi le prestazioni, a parit\u00e0 di Watt dissipati; in altre parole si aveva un processore che consumava meno e offriva prestazioni nettamente pi\u00f9 elevate. Secondo i dati forniti da Intel gli Xeon basati su Woodcrest erano fino al 125% pi\u00f9 veloci di quelli basati su Irwindale e Dempsey, e fino al 60% rispetto agli Opteron di AMD.\nInoltre il processo produttivo a Die Monolitico consentiva di avere una cache L2 unificata tra i 2 core di 4 MB, esattamente come avveniva in Yonah (dove la cache era per\u00f2 di 2 MB), Merom e Conroe. Il numero di transistor era di circa 291 milioni per una superficie totale di 143 mm\u00b2.\nPer quanto riguardava il socket, esso rimase il 771 con BUS indipendente per ciascun socket. Si trattava di caratteristiche, insieme al supporto per la memoria RAM FB-DIMM, che Intel aveva gi\u00e0 introdotto con il processore Dempsey, e pi\u00f9 precisamente con il chipset Blackford che, per supportare ufficialmente anche la nuova CPU con BUS a 1333 MHz, sub\u00ec a sua volta una revisione.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nWoodcrest includeva tutte le tecnologie gi\u00e0 implementate nei suoi predecessori, e in Dempsey soprattutto. Tra queste vi erano le istruzioni MMX, SSE, SSE2, SSE3 (qui in versione ottimizzata e migliorata), oltre a EM64T per l'elaborazione di codice a 64 bit, la tecnologia di protezione XD-bit e quella per il risparmio energetico SpeedStep; a queste vennero abbinate anche le recenti Vanderpool (per la virtualizzazione), Intel Active Management Technology e I/O Accelerator Technology. Non venne invece implementata la tecnologia Hyper-Threading presente da anni nei processori Intel sia desktop che server, ma che non offriva miglioramenti di prestazioni apprezzabili nei processori dual core basati sulla nuova architettura, uniti al contemporaneo parco software.\nPrezzi al momento del lancio.\nDi seguito sono riportati i prezzi dei primi modelli arrivati sul mercato:\nDoveva arrivare nel terzo trimestre 2006, ma successivamente Intel decise di introdurla parallelamente ai modelli sopracitati:\nSi trattava di una particolare versione di Woodcrest che pur avendo le stesse caratteristiche del modello 5140, consumava solo 40 W e veniva indirizzata ai server a basso consumo, per sostituire in questo settore il processore Sossaman.\nA fine 2006 arrivarono anche due versioni LV (Low Voltage) a voltaggio ridotto:\nModelli arrivati sul mercato.\nLa tabella seguente mostra i modelli di Xeon, basati su core Woodcrest, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nNon \u00e8 semplicissimo individuare il successore di Woodcrest infatti, pochi mesi dopo il suo rilascio, venne presentato anche Clovertown (indicato come Xeon DP serie 53xx) che era in sostanza una versione a 4 core di Woodcrest realizzato unendo 2 core Woodcrest sullo stesso package mediante un approccio a Die Doppio ed era stato presentato a fine 2006. Non si trattava quindi di un vero e proprio successore, ma di un prodotto parallelo destinato agli utenti che necessitavano di ampia potenza di elaborazione. Il processore che pu\u00f2 essere considerato pi\u00f9 a buon diritto il successore di Woodcrest fu il primo Xeon DP prodotto a 45 nm indicato come Wolfdale DP (si trattava di una variante del core Wolfdale pensato per il settore desktop). Anche Wolfdale DP ebbe un proprio parallelo a 4 core, conosciuto come Harpertown."}
{"id": "116307", "revid": "124709589", "url": "https://it.wikipedia.org/wiki?curid=116307", "title": "Gianni de Luca", "text": " L'influenza culturale di De Luca \u00e8 riconosciuta anche da maestri internazionali del fumetto come Frank Miller, Dave McKean o Bill Sienkiewicz, che lo citano come uno dei loro artisti di riferimento.\nBiografia.\nNato in Calabria, nel 1933 la famiglia si trasfer\u00ec a Roma dove crebbe e frequent\u00f2 il liceo artistico; esord\u00ec come disegnatore di fumetti nel marzo 1946 sull'albo \"Tam-Tam\" n. 2 edito dalla SEMCI con la storia \"Il guercio sconfitto\", piccole tavole in formato verticale; poi nel giugno dello stesso anno pubblic\u00f2 la storia \"Anac il distruttore\" nel primo numero della serie \"Albi Roma\" dell'AVE, seguita nel terzo numero dell'agosto 1946 da \"La meravigliosa invenzione\", su testi di Danilo Forina, storia disegnata nel 1945; nel 1947 sull'albo della serie azzurra dei \"4 cerchi\" pubblica \"L'oasi di Kamrasi\". Nel 1947 si iscrisse alla facolt\u00e0 di architettura che abbandon\u00f2 presto per dedicarsi al lavoro di fumettista. Esord\u00ec sul \"Il Vittorioso\" alla fine dello stesso anno con \"Il mago Da Vinci\", ma gi\u00e0 nel 1946 vi aveva pubblicato alcune illustrazioni a corredo di diverse rubriche. Nel 1948 pubblic\u00f2 alcune storie brevi disegnate nel 1946. Sempre sul \"Vittorioso\" nel biennio 1948-1949 illustra \"Battaglia ai ciuffi bianchi\" di Alberto Malfatti, che all'epoca suscit\u00f2 grande entusiasmo fra i lettori. Nello stesso periodo esord\u00ec sul primo \"Diario Vitt\" realizzando copertina e illustrazioni e, successivamente, nel 1949-1950 pubblic\u00f2 varie storie a fumetti di genere avventuroso/storico (\"I naufraghi del Mc. Person\", \"Prora vichinga\", \"L'impero del sole\", \"La sfinge nera\" e \"Il tempio delle genti\"); nel 1951 pubblic\u00f2 \"Gli ultimi della Terra\" e, nel 1952, \"Il cantico dell'arco\" su testi ancora di Forina, \"Le braccia di pietra\" su testi di Belloni (\"Il Vittorioso\", 1952-53).\nNel 1953 inizi\u00f2 una lunga collaborazione con il settimanale \"Il Giornalino\" sul quale esord\u00ec con la storia, \"La leggenda della montagna\"; seguirono molte altre storie realizzate anche per \"Il Vittorioso\" sul quale nel 1957 pubblic\u00f2 \"Giallo alla 14\u00aa strada\" su testi di Mario Basari e, nel 1958, illustra il racconto in 27 puntate di Lino Monchieri \"Ragazzi di Ungheria\". Fino al 1960 realizz\u00f2 storie di argomento biblico o avventuroso, oltre a numerose copertine. Alla fine degli anni cinquanta realizz\u00f2, sempre per \"il\" \"Giornalino\" la serie \"La pi\u00f9 grande storia mai raccontata\", una serie a fumetti tratta dalla Bibbia, e, durante gli anni sessanta, \"I dodici in cammino\", una storia della chiesa cattolica; la serie venne raccolta in volume nel 1969 e, nelle successive ristampe, vennero aggiunte storie sugli avvenimenti degli anni settanta sempre disegnate da De Luca per il volume stesso. Su testi di Basari poi disegn\u00f2 nel 1960 il giallo \"Non fumare la dinamite\".\nDurante gli anni sessanta si dedic\u00f2 completamente all'illustrazione, riprendendo con il fumetto una prima volta nel 1967 con la pubblicazione de \"L'ultima Atlantide\" sul \"Giornalino\", che venne poi ristampata in bianco e nero su \"Comics\" nel 1974; la storia risaliva per\u00f2 al 6 marzo 1957, come si vede riportato in calce nella prima tavola, mentre dalla quarta tavola in poi vennero firmate con il n. 64 a indicarne l'anno di realizzazione.\nIllustr\u00f2 inoltre opuscoli su vite di santi editi dalle Paoline. Attivit\u00e0 che riprese negli anni '70 e '80 per alcuni libretti pubblicati dalle edizioni del Messaggero di Padova.\nPer la rivista realizzata da quest'ultimo, il Messaggero dei Ragazzi (comunemente noto come MeRa), realizz\u00f2 tra il 1968 ed il 1971 una ventina di \"paginoni\" centrali, alcuni dei quali di notevole impatto grafico.\nNel 1969 riprese a occuparsi definitivamente di fumetti pubblicando \"Bob Jason\", due avventure di genere western seguite nel 1970 dal poliziesco con il commissario Spada, scritto da Gian Luigi Gonano\"\" che aveva conosciuto grazie a Gino Tomaselli, redattore della testata e modello per la prima versione del personaggio, ; la serie riscosse molto successo e fu ritenuta molto innovativa vincendo, nel 1971, il premio Yellow Kid. Venne realizzata fino al 1982.\"\" Con questa opera l'autore continua la sua ricerca stilistica sperimentando nuove soluzioni grafiche che lo resero uno dei disegnatori pi\u00f9 innovativi del periodo.\nNel 1975 interrompe l'impegno con il \"Commissario Spada\" per realizzare, insieme a Raoul Traverso, alcune trasposizioni a fumetti di opere di Shakespeare, \"Amleto\", \"La tempesta\" e \"Romeo e Giulietta\"; il ciclo, noto come \"trilogia shakespeariana\" venne pubblicato a puntate sul \"Giornalino\" dal 1975 al 1976 ed \u00e8 considerato un capolavoro, venne realizzato con una raffinata tecnica innovativa in rottura con le tecniche tradizionali dell'epoca.\"\" Per la Dardo pubblic\u00f2 nel 1978 la storia \"Nessuna risposta\", su testi di Franco Fattori.\nDal 1978 sino al 1983 realizza, per le edizioni Comic Art, 43 copertine per la riedizione delle strisce domenicali di Brick Bradford.\nCon la conclusione della serie sul \"Commissario Spada\" nel 1982, passa ad altre di genere umoristico come la trasposizione del \"giornalino di Gian Burrasca\" su testi di Claudio Nizzi; segue poi \"Avventura sull'Orinoco\", scritta da Roberto Dal Pr\u00e0, e le biografie di Tot\u00f2 e Marilyn Monroe, su testi di Marco Di Tillo.\"\"\nSegu\u00ec poi \"Paulus\", storia di genere fantascientifico scritta da Tommaso Mastrandrea incentrata sul Paolo di Tarso;\"\" la storia, ambientata in un sistema spaziale vicino alla terra in un lontano futuro dominato da \"SATS\", un essere mostruoso che domina l'universo, narra di un bibliotecario, Paulus che, attraverso la lettura dei vangeli e degli \"Atti degli Apostoli\" trover\u00e0 la forza di ribellarsi al dominio del dittatore arrivando a sacrificarsi per diffondere il contenuto dei libri proibiti; \nL'anno successivo, il 1988, pubblic\u00f2 \"La freccia nera\", versione a fumetti dell'omonimo romanzo, sceneggiata da Paola Ferrarini;\"\" nello stesso periodo inizia la sua ultima opera, \"I giorni dell'Impero\"; ambientata nella Roma imperiale, la serie rester\u00e0 incompiuta a causa dell'improvvisa morte dell'autore nel 1991\"\". venne comunque pubblicata postuma sul \"Giornalino\", realizzando parte dell'ultima puntata con le tavole non ancora inchiostrate, ma comunque definite, lasciate dall'autore."}
{"id": "116308", "revid": "121009626", "url": "https://it.wikipedia.org/wiki?curid=116308", "title": "Space Shuttle Atlantis", "text": "Lo Space Shuttle Atlantis (designazione NASA OV-104) \u00e8 uno dei cinque Space Shuttle costruiti dalla NASA (senza considerare il prototipo Enterprise). \u00c8 stato il quarto in ordine di costruzione e, dal disastro dello Space Shuttle Columbia, \u00e8 uno dei tre Shuttle rimasti.\nL'Atlantis venne chiamato cos\u00ec in onore della prima nave statunitense di ricerca oceanografica, un veliero a due alberi utilizzato dal \"Woods Hole Oceanographic Institution\" dal 1930 al 1966.\nCome quarto Shuttle in ordine di costruzione, l\"'Atlantis\" benefici\u00f2 dell'esperienza maturata dalla costruzione dei suoi tre predecessori. Alla sua prima uscita la sua massa era di 3 tonnellate in meno rispetto al primo Shuttle operativo, il Columbia, e richiese circa la met\u00e0 del tempo per essere costruito.\nL'Atlantis comp\u00ec il suo primo volo nell'ottobre del 1985, conducendo attivit\u00e0 a scopo militare. Nel 1989 l'Atlantis port\u00f2 in orbita due sonde planetarie, la sonda Magellano e la sonda Galileo, e nel 1991 trasport\u00f2 il Compton Gamma Ray Observatory.Dal 1995, l'Atlantis comp\u00ec sette viaggi verso la stazione spaziale russa Mir. Nel secondo di questi viaggi trasport\u00f2 un modulo d'aggancio che permise nei voli successivi uno scambio di astronauti.\nDal novembre 1997 al luglio 1999, l'Atlantis venne sottoposto a delle operazioni di revisione, con circa 165 modifiche effettuate sulla navicella. Ha compiuto nove voli da allora, tutti diretti all'assemblaggio della Stazione Spaziale Internazionale.\nInizialmente il ritiro era previsto per il 2008, ma in seguito la NASA decise di rimandarlo, pianificando tre missioni: la STS-125, dedicata alla manutenzione del telescopio spaziale Hubble, la missione STS-129 e la missione STS-132, dedicate all'assemblaggio della Stazione Spaziale Internazionale.\nIl 20 agosto 2010 venne deciso di estendere ulteriormente la sua vita operativa programmando la missione STS-135 con lancio previsto per il 28 giugno 2011. Il lancio \u00e8 poi avvenuto l'8 luglio 2011, e si \u00e8 concluso regolarmente il 21 luglio, data del definitivo ritiro del veicolo.\nDopo la chiusura del programma Space Shuttle e quindi il ritiro degli orbiter dal servizio attivo, \"Atlantis\" \u00e8 stato destinato al John F. Kennedy Space Center in Florida, dove \u00e8 sistemato con il vano cargo aperto e il Canadarm esteso, come se fosse ancora orbitante intorno alla terra.\nVoli.\nAlla fine della missione STS-135, lo Space Shuttle \"Atlantis\" ha effettuato 33 voli, rimanendo per oltre 306 giorni nello spazio, completando 4.848 orbite e percorrendo in totale 202.673.974 chilometri."}
{"id": "116309", "revid": "1825398", "url": "https://it.wikipedia.org/wiki?curid=116309", "title": "Aveiro (Portogallo)", "text": "Aveiro () \u00e8 un comune portoghese di abitanti, capoluogo dell'omonimo distretto.\n\u00c8 suddiviso in 10 \"freguesias\". \u00c8 un comune con discontinuit\u00e0 territoriali, visto che comprende alcune isole, dove da secoli esistono delle importanti saline e una notevole attivit\u00e0 di estrazione del sale.\nLa citt\u00e0 \u00e8 situata nell'ovest del Portogallo, e si affaccia sulla \"R\u00eda de Aveiro\", collegata all'Oceano Atlantico.\nViene spesso definita come la \"Venezia portoghese\" per i numerosi canali che l'attraversano e per le caratteristiche imbarcazioni di legno ivi utilizzate, simili a gondole, chiamate \"moliceiros\".\nStoria.\nIl nome di Aveiro appare per la prima volta il 26 gennaio 959 nella donazione testamentaria della contessa Mumadona Dias al monastero di Guimar\u00e3es: \"Suis terras in Alauario et Salinas\".\nLa cittadina si \u00e8 sviluppata inizialmente intorno alla chiesa principale, la Chiesa di San Michele, situata dove oggi \u00e8 la Piazza della Repubblica, dopo che la chiesa stessa fu demolita nel 1835.\nNel XIV secolo Giovanni I del Portogallo, consigliato dal figlio Infante Don Pietro, la fece circondare da una muraglia che fu anch'essa demolita nel XIX secolo, riutilizzandone le pietre per costruire il porto.\nNel 1434 Edoardo del Portogallo concesse alla cittadina il privilegio di avere una fiera libera annuale che \u00e8 arrivata ai nostri giorni ed \u00e8 conosciuta come \"Fiera di marzo\".\nNel 1472 la figlia di Alfonso V di Portogallo arriv\u00f2 in citt\u00e0 ed entr\u00f2 nel convento di Ges\u00f9 dove sarebbe morta il 12 maggio 1490, data ricordata oggi nel giorno della Festa Comunale; la permanenza della figlia del Re ebbe ripercussioni importanti per Aveiro, favorendo il suo sviluppo.\nIl primo documento riportante l'autorizzazione data dal re ad Aveiro per passare dal rango di villaggio a quello di comune, datata 4 agosto 1515, si trova ancor oggi archiviato nel \"Livro de Leituras Novas de Forais da Estremadura\".\nLa magnifica posizione geografica ha propiziato l'insediamento urbano, con la produzione di sale, pesca e commercio marittimo, fattori determinanti di sviluppo economico per la popolazione.\nTra i secoli XVI e XVII l'instabilit\u00e0 del passaggio tra la \"R\u00eda\" (laguna parallela al mare di 45\u00a0km di lunghezza e 11\u00a0km di larghezza, utilizzata soprattutto per la produzione del sale) e il mare, dovuta all'accumulazione di sedimenti, ha portato alla chiusura del canale impedendo l'utilizzazione del porto e creando condizioni insalubri, dovute alla stagnazione delle acque della laguna, cosa che provoc\u00f2 una grande riduzione nel numero di abitanti; molti emigrarono, creando altri insediamenti di pescatori sulla costa, provocando di conseguenza una grande crisi economica e sociale per Aveiro. Curiosamente \u00e8 stato durante questo periodo che fu costruita una delle chiese pi\u00f9 degne di nota in citt\u00e0, la \"Chiesa della Misericordia\".\nNel 1759 Giuseppe I di Portogallo nomin\u00f2 Aveiro citt\u00e0 pochi mesi dopo aver condannato al rogo il suo ultimo duca, titolo creato nel 1547 da Giovanni III del Portogallo.\nNel 1774, su richiesta di Giuseppe I, Papa Clemente XIV istitu\u00ec una nuova diocesi con sede nella citt\u00e0.\nNel XIX secolo gli abitanti della citt\u00e0 parteciparono alle Lotte di Liberazione guidati da Jos\u00e9 Est\u00eav\u00e3o Coelho de Magalh\u00e3es, membro del parlamento che s'impegn\u00f2 per accrescere l'importanza del porto, e nello sviluppo dei trasporti, specialmente per quanto riguarda il passaggio della linea ferroviaria Lisbona-Porto, d'importanza notevole per lo sviluppo della citt\u00e0 ,che oggi occupa una posizione prominente nel contesto economico nazionale.\nLa sua \u00e8 una delle universit\u00e0 pi\u00f9 importanti e frequentate della nazione.\nSport.\nCalcio.\nLa squadra principale \u00e8 lo Sport Clube Beira-Mar.\nLo Stadio comunale di Aveiro \u00e8 stata una delle sedi in cui si \u00e8 svolto il Campionato europeo di calcio 2004."}
{"id": "116310", "revid": "2373", "url": "https://it.wikipedia.org/wiki?curid=116310", "title": "Alcantara (fiume)", "text": "L'Alcantara ( ; in latino: ' o ', ; , ovvero \u00abl'arco\u00bb, in riferimento a un ponte romano) \u00e8 un fiume della Sicilia orientale lungo 53 chilometri, tributario del mar Ionio. Il suo bacino idrico si estende per circa 603\u00a0km\u00b2 nel territorio delle citt\u00e0 metropolitane di Messina e di Catania ed \u00e8 tutelato dall'Ente Parco Fluviale dell'Alcantara.\nCorso del fiume.\nL'Alcantara nasce dai Nebrodi a circa \u00a0m dalla Serra Baratta, nel territorio della citt\u00e0 metropolitana di Messina.\nDirigendosi impetuoso verso sud entra nella citt\u00e0 metropolitana di Catania giungendo in breve nella parte Nord della cittadina di Randazzo:\nqui muta bruscamente direzione grazie alla \"spinta\" del suo principale affluente di destra: il fiume Flascio.\nRimpinguato notevolmente nella portata dall'affluente l'Alcantara si dirige verso est compiendo praticamente un angolo retto (\u00e8 da precisare che sulle carte il fiume principale parrebbe essere addirittura il Flascio e non l'Alcantara tanto \u00e8 netto l'angolo di confluenza).\nDa qui il fiume prende a scorrere tra il massiccio di origine vulcanica del monte Etna a sud e i contrafforti meridionali dei monti Nebrodi e Peloritani a nord, fungendo sino alla foce da confine tra le citt\u00e0 metropolitane di Messina e di Catania. \nDal comune di Moio Alcantara in poi il fiume inizia a scorrere per lo pi\u00f9 incassato, lambendo i centri di Francavilla di Sicilia e Castiglione di Sicilia.\nPresso Motta Camastra in localit\u00e0 Fondaco Motta, dopo aver ricevuto da sinistra il torrente Zavianni, il fiume si inforra in un tratto ingolato costituito da lave basaltiche, vecchie di anni, delle fessurazioni pre-etnee, le cosiddette Gole dell'Alcantara, meta assai celebre e frequentata ogni anno da migliaia di turisti.\nDa Gaggi fino verso Calatabiano il fiume amplia l'alveo per tornare a restringersi in prossimit\u00e0 della foce, nel territorio di Giardini-Naxos, dove solcano le campate del famoso ponte romano dal quale deriv\u00f2 il nome di questo corso d'acqua. La foce avviene nel Mar Ionio e precisamente in localit\u00e0 \"San Marco\".\nTra i comuni attraversati ci sono: Floresta, Santa Domenica Vittoria, Randazzo, Mojo Alcantara, Castiglione di Sicilia, Francavilla di Sicilia, Motta Camastra, Graniti, Gaggi, Calatabiano, Taormina e Giardini Naxos.\nGeologia.\nIl letto dell'Alcantara, sotto il profilo vulcanologico, ha visto in epoche preistoriche e protostoriche, il passaggio a pi\u00f9 riprese di colate laviche che ne hanno ostruito e modificato il percorso.\nIl corso d'acqua ha cos\u00ec creato localmente delle caratteristiche \"forre\" con pareti alte diverse decine di metri, caratterizzate da strutture a colonne subverticali detta \"a canna d'organo\" o leggermente arcuate ad \"arpa\" e a \"ventaglio\" o disposte orizzontalmente a \"catasta di legna\" o, infine, disposte caoticamente e fratturate.\nNel comune di Motta Camastra, sul versante Messinese, si trova l'unica grotta di scorrimento vulcanico: difficile da raggiungere ma splendida da ammirare viene chiamata \"Grotta dei Cento cavalli\" a testimoniare le sue enormi dimensioni.\nLe forre nord dell'Alcantara si trovano nel territorio di Castiglione di Sicilia, in prossimit\u00e0 della Cuba Bizantina. Vi si accede dalla strada provinciale che conduce a Randazzo.\nRegime idrologico.\nL'Alcantara \u00e8 uno dei principali fiumi siciliani per portata media d'acqua in quanto seconda solo a quella del Simeto con circa 9\u00a0m\u00b3/s.\nDove per\u00f2 si considerasse la regolarit\u00e0 di regime delle portate il fiume \u00e8 sicuramente il primo della regione in quanto assai pi\u00f9 regolare rispetto al Simeto.\nCi\u00f2 grazie alla collocazione dell'alto bacino che si estende in una delle aree pi\u00f9 piovose della Sicilia unitamente all'approvvigionamento dato dai nevai dell'Etna e al carsismo dei terreni di origine lavica del medio bacino, spiega la sua cospicua portata annua e la presenza di acque anche nel periodo estivo.\nNon mancano in ogni caso piene eccezionali dovute a piogge insistenti, come avvenuto nel dicembre 2003, durante le quali l'Alcantara pu\u00f2 mostrare un'impressionante irruenza soprattutto nel tratto ingolato.\nStoria.\nDietro i ruderi del Castello, nel territorio di Francavilla di Sicilia, vi sono preziose testimonianze di archeologia industriale; l'energia cinetica dell'acqua che si trasforma in energia elettrica: vecchie turbine, paratoie, e poi gi\u00f9, nella frazione di Fondaco Motta (comune di Motta Camastra), e dopo su per la condotta forzata, il primo salto e.. \"fu la luce\". La prima produzione di energia elettrica, fra la fine dell'Ottocento e l'inizio del Novecento a Mitogio, frazione di Castiglione Sicilia da cui \u00e8 possibile accedere alla sponda destra del fiume Alcantara, ancora oggi il comune di Castiglione di Sicilia \u00e8 produttore di energia elettrica. \u00c8 per questa preziosa fonte di energia, che da Taormina, i turisti dell'Ottocento, partivano in carrozza alla volta di Francavilla per le cure termali (acque sulfuree) e soggiornavano all'Hotel du Chateaux \"avec la lumi\u00e8re electrique\", come si legge in un d\u00e9pliant turistico edito in Svizzera."}
{"id": "116311", "revid": "174925", "url": "https://it.wikipedia.org/wiki?curid=116311", "title": "Unit\u00e0 aritmetica e logica", "text": "Una unit\u00e0 aritmetica e logica o unit\u00e0 aritmetico-logica (acronimo ALU, dall'inglese \"arithmetic and logic unit\" o \"arithmetic-logic unit\"), in informatica, \u00e8 una tipologia particolare di processore digitale che si contraddistingue per essere preposta all'esecuzione di operazioni aritmetiche o logiche.\nL'ALU \u00e8 una componente fondamentale della CPU, della GPU e del DSP, ed \u00e8 presente sia nell'architettura di von Neumann (l'architettura hardware su cui sono basati la maggior parte dei computer moderni) che nella meno diffusa architettura Harvard. Attualmente l'ALU \u00e8 tipicamente implementata come parte di un microprocessore monolitico. Le moderne CPU e GPU sono dotate di ALU molto sofisticate e un singolo microprocessore pu\u00f2 contenere anche pi\u00f9 di un'ALU.\nIl matematico John von Neumann propose il concetto di ALU nel 1945 mentre sviluppava le basi del computer EDVAC.\nPrime ricerche.\nNel 1946 von Neumann lavor\u00f2 con i suoi colleghi allo sviluppo di un computer per il Princeton Institute of Advanced Studies (IAS). L'IAS machine fu un sistema che fu utilizzato come esempio dalla maggior parte dei computer successivi. Durante lo sviluppo von Neumann deline\u00f2 l'architettura generica della macchina, l'architettura comprendeva il concetto di ALU.\nVon Neumann ide\u00f2 il concetto di ALU in modo da consentire al computer di eseguire le operazioni aritmetiche elementari come somma, sottrazione, divisione e moltiplicazione. Von Neumann riteneva ragionevole sviluppare un'unit\u00e0 specializzata allo scopo.\nSistema numerico.\nL'ALU deve processare i numeri utilizzando lo stesso sistema numerico utilizzato dai rimanenti componenti del computer. Nei moderni computer questa \u00e8 praticamente sempre la notazione binaria in complemento a due. I primi computer invece utilizzavano una variet\u00e0 molto ampia di sistemi di numerazione come la notazione decimale, la notazione con segno e il complemento a uno.\nA seconda del sistema di rappresentazione utilizzato lo schema dell'ALU pu\u00f2 variare significativamente.\nSchema circuitale d'esempio.\nMolte delle operazioni eseguite dal computer vengono svolte dall'ALU che, recupera i dati dai registri del processore, processa i dati nell'accumulatore e provvede a salvare il risultato nel registro di uscita. Altre strutture provvedono a trasferire i dati dai registri alla memoria principale.\nUn'unit\u00e0 di controllo gestisce l'ALU tramite segnali di controllo che attivano le unit\u00e0 contenute dell'ALU.\nOperazioni basilari.\nLa maggior parte delle ALU sono in grado di eseguire:\nOperazioni complesse.\nUn ingegnere elettronico pu\u00f2 progettare un'ALU in grado di eseguire tutte le operazioni logiche e matematiche immaginabili ma questo comporterebbe degli enormi problemi dato che l'unit\u00e0 sarebbe molto costosa e lenta. Quindi gli ingegneri devono effettuare delle scelte cercando di realizzare delle unit\u00e0 potenti ma nello stesso tempo non troppo complesse. Per esempio per realizzare l'operazione di radice quadrata gli ingegneri si trovano a poter percorrere le seguenti strade:\nLe opzioni elencate vanno dalla pi\u00f9 veloce (e costosa) alla meno veloce (ed economica). Quindi anche le ALU semplici sono in grado di eseguire operazioni complesse ma richiedono molti cicli di clock per svolgere le operazioni mentre le ALU complesse eseguono le operazioni in un solo ciclo di clock.\nI processori per computer implementano l'opzione 1 per le operazioni semplici, l'opzione 2 per la maggior parte delle operazioni e l'opzione 3 per le operazioni estremamente complesse e rare. Questo \u00e8 permesso dalla presenza di ALU molto complesse, invece processori semplici per esempio per applicazioni embedded spesso implementano la soluzione 3 anche per le operazioni di media complessit\u00e0 mentre non gestiscono nativamente le operazioni complesse demandandole al programmatore (opzione 5).\nInput e Output.\nGli input (ingressi) dell'ALU sono i dati da processare (gli operandi) e il codice che attiva l'unit\u00e0 di controllo che gestisce l'ALU. L'output sono i risultati delle operazioni.\nLe ALU sono progettate per generare anche alcune uscite che segnalano particolari risultati ottenuti. Queste uscite, detti flag, vengono usualmente raccolti in un registro di stato e sono utilizzati per indicare la presenza di resto, la divisione per zero, l'overflow, il risultato pari a zero etc. Questi flag vengono utilizzati per cambiare il flusso di esecuzione del programma tramite i salti condizionati. Quindi il tipo di risultato ottenuto pu\u00f2 servire a controllare delle condizioni: ad esempio, sottraendo due numeri, ottengo il risultato zero se essi sono uguali. Il flag zero si attiva, ed una seguente istruzione di salto pu\u00f2 effettuare il salto se il flag zero \u00e8 stato attivato, oppure proseguire senza salto se il flag zero non \u00e8 attivato. Gli if..then...else, i cicli e gli altri costrutti della programmazione sono basati sulla combinazione del meccanismo dei flag e dei salti condizionati.\nL'ALU e la FPU.\nLa FPU \u00e8 un'unit\u00e0 preposta all'esecuzione di operazioni aritmetiche su numeri in virgola mobile. Dato che la rappresentazione in virgola mobile \u00e8 molto pi\u00f9 complessa della rappresentazione a complemento a due utilizzata tipicamente dalle ALU. Difatti le FPU tendono ad essere molto pi\u00f9 complesse delle ALU, includono circuiti molto complessi e spesso anche pi\u00f9 ALU.\nUsualmente gli ingegneri tendono a definire ALU le unit\u00e0 in grado di eseguire operazioni sui numeri interi mentre le unit\u00e0 che eseguono operazioni su numeri in virgola mobile, numeri complessi, ecc. ricevono nomi meno generici."}
{"id": "116316", "revid": "1360634", "url": "https://it.wikipedia.org/wiki?curid=116316", "title": "Audiolibro", "text": "Un audiolibro \u00e8 la registrazione audio di un libro letto ad alta voce da uno o pi\u00f9 attori, da un lettore (\"speaker\") oppure da un motore di sintesi vocale.\nDescrizione.\nIl testo registrato pu\u00f2 essere la versione integrale di un libro, o un testo scritto appositamente per essere pubblicato esclusivamente come audiolibro, o ancora una riduzione o una sceneggiatura (originale o non) scritta appositamente per la registrazione audio. Gli audiolibri possono presentare anche musiche e ricostruzioni sonore (\"sound design\"), anche se generalmente l'audiolibro \"classico\" prevede la sola voce dello speaker che legge il testo. Alcuni audiolibri sono letti da attori, cantanti o dagli scrittori stessi.\nEsiste una specifica variet\u00e0 di audiolibri dove la componente musicale \u00e8 paritetica rispetto al testo. Si tratta di opere in forma di melologo.\nGli audiolibri, oltre a permettere la lettura dei libri mentre si \u00e8 occupati in altre attivit\u00e0, possono essere anche un valido aiuto per molte persone affette da particolari handicap visivi o motori oppure dislessiche.\nGli audiolibri sono molto diffusi sul mercato anglosassone, in cui tutti i libri pi\u00f9 importanti di norma escono contemporaneamente in versione cartacea e in versione audio (a volte anche in doppia versione audio: integrale e ridotta).\nStoria audiolibro.\nNella storia dell'audiolibro si distinguono tre fasi:\nEsistono anche formati pi\u00f9 specifici, come ad esempio il DTB \"(Digital Talking Book)\", che consentono di sincronizzare la visualizzazione del testo a schermo con l'audio.\nUn discorso a parte va fatto per i software di sintesi vocale che, tramite opportuni algoritmi, possono analizzare in tempo reale un testo e convertirlo in linguaggio verbale. Alcuni eBook reader li integrano nel loro software.\nAudiolibro e rete.\nIn rete si stanno ampliando anche le risorse completamente gratuite.\nSi usa, in genere, il termine \"audiolibro\" per indicare testi \"professionali\" interpretati da attori, quello di \"libro parlato\" per testi letti da volontari. Diverse organizzazioni hanno curato e realizzato \"biblioteche di libri parlati\" come quella di Verbania e Milano creata dai Lions o quella di Feltre del Centro Internazionale del Libro Parlato \"A. Sernagiotto\". \nYouTube offre oggi a molti lettori volontari la possibilit\u00e0 di pubblicare video di audioletture: ci\u00f2 ha incrementato la presenza in rete di audiolibri di opere letterarie antiche e contemporanee sconosciute o dimenticate e accessibili gratuitamente al grande pubblico."}
{"id": "116319", "revid": "697352", "url": "https://it.wikipedia.org/wiki?curid=116319", "title": "Chichester", "text": "Chichester (\"Chiddester\" nel dialetto del Sussex) \u00e8 una citt\u00e0 del Regno Unito, nella contea inglese del West Sussex.\nChichester ha una cattedrale, che \u00e8 l'unica in Inghilterra ad avere un campanile distaccato.\nEra nota ai Romani come \"Noviomagus Reginorum\".\nCitt\u00e0 costruita dai Romani, Chichester \u00e8 costituita da un centro citt\u00e0 incantevole, formato da quattro strade principali: North, South, East e West street, che si incontrano nel monumento del Cross. Altrettanto suggestivi sono i Pallant, che si dividono anch\u2019essi in North, South, East e West Pallant.\nOltre al centro citt\u00e0, Chichester gode anche della presenza della magnifica cattedrale, che si trova in West street, e che \u00e8 visitabile gratuitamente. Nel giardino del luogo sacro capita spesso di vedere dei fotografi professionisti, che con le loro apparecchiature professionali, tentano di fotografare i falchi pellegrini, sembra infatti che ci siano ben tre esemplari."}
{"id": "116323", "revid": "121895513", "url": "https://it.wikipedia.org/wiki?curid=116323", "title": "Peterborough", "text": "Peterborough \u00e8 una citt\u00e0 del Regno Unito di circa 184 000 abitanti. Insieme ad alcuni sobborghi, costituisce un'autorit\u00e0 unitaria (omonima) a s\u00e9 stante, compresa nella contea del Cambridgeshire. \u00c8 una delle citt\u00e0 britanniche con lo status di \"City\".\nGeografia fisica.\nTerritorio.\nLa citt\u00e0 \u00e8 sita nella regione Est dell'Inghilterra (\"East of England\"), sulle rive del fiume Nene, che scorre nel centro. Dal centro di Londra dista 137\u00a0km, 64 da Cambridge, 137 da Birmingham, 67 da Leicester, 190 da Leeds, 223 da Manchester, 287 da Liverpool e 521 da Glasgow.\nStoria.\nEt\u00e0 romana.\nI Romani costruirono un forte chiamato Durobrivae nel 43 dopo Cristo nelle vicinanze, che poi divent\u00f2 una citt\u00e0.\nStoria contemporanea.\nPrecedentemente parte del Northamptonshire, Peterborough fu designata \"new town\" nel 1968, diventando oggetto di intenso sviluppo urbanistico, culminato in un aumento della popolazione del 45% tra il 1971 e il 1991.\nMonumenti e luoghi d'interesse.\nLa cattedrale.\nLa cattedrale di Peterborough, dedicata a San Pietro, San Paolo e Sant'Andrea, in stile gotico perpendicolare \u00e8 stata consacrata nel 1238. La sua particolarit\u00e0 \u00e8 la facciata tripla, con le statue dei tre santi a cui \u00e8 dedicata. Nella cattedrale sono state sepolte due regine: Caterina d'Aragona, prima moglie di Enrico VIII e Maria Stuarda, il cui corpo venne successivamente trasferito nell'Abbazia di Westminster a Londra.\nUna visita alla cattedrale ispir\u00f2 lo scrittore Ken Follett a scrivere il romanzo I Pilastri della Terra.\nSociet\u00e0.\nEvoluzione demografica.\nPiuttosto numerosa \u00e8 la comunit\u00e0 italiana, principalmente proveniente dall'Italia meridionale, a causa dell'emigrazione avvenuta nel corso degli anni cinquanta. Per tale flusso migratorio Peterborough \u00e8, dopo Bedford, una delle citt\u00e0 inglesi con maggior numero di italiani fra i residenti.\nCultura.\nNelle vicinanze si trova Flag Fen, sito archeologico risalente all'et\u00e0 del bronzo. In citt\u00e0 c'\u00e8 la Saint John Fisher Catholic High School.\nInfrastrutture e trasporti.\nPeterborough \u00e8 un importante nodo ferroviario il cui scalo principale \u00e8 la stazione di Peterborough, all'incrocio tra le linee Londra (\"King's Cross\")-Leeds-York-Newcastle-Edimburgo-Glasgow e Birmingham-Leicester-Cambridge-Stansted-Londra (\"Liverpool Street\"). Fra le linee minori vi \u00e8 quella per Lincoln ed una piccola ferrovia turistica a \"vapore\", la \"Nene Valley Railway\" (N.V.R.), per la vicina Wansford.\nL'arteria stradale principale \u00e8 la A1 Londra-Edimburgo (dalle caratteristiche di una superstrada) e gli aeroporti pi\u00f9 vicini sono quelli di Londra-Stansted (IATA: STN), a 102\u00a0km; e Londra-Luton (IATA: LTN), a 108\u00a0km.\nGeografia antropica.\nSuddivisione amministrativa.\nQuartieri.\nLa citt\u00e0 di Peterborough si suddivide nei seguenti quartieri: Bretton, Dogsthorpe, Eastfield, Eastgate, Fengate, Fletton\" (Old F. e New F.), \"Gunthorpe, Hampton, Longthorpe, Millfield, Netherton, Newark, New England, The Ortons\" (O.Brimbles, O.Goldhay, O.Longueville, O.Malborne, O.Southgate, O.Waterville ed O.Wistrow\"), Parnwell, Paston, Ravensthorpe, Stanground, Walton, Werrington, West Town, Westwood e Woodston.\nParrocchie civili.\nL'area comunale \u00e8 suddivisa in 30 parrocchie civili.\nQuelle segnate con l'asterisco (Orton, Stanground e Werrington) corrispondono agli omonimi quartieri cittadini.\nEconomia.\nPeterborough \u00e8 oggi considerata una delle capitali dello shopping in Inghilterra. La pi\u00f9 grossa struttura a tal riguardo \u00e8 il centro commerciale \"Queensgate\", sito nel mezzo della citt\u00e0.\nAmministrazione.\nGemellaggi.\nGemellaggi:\nAmicizie:\nSport.\nLa squadra calcistica locale \u00e8 il Peterborough, che disputa le sue gare casalinghe nel \"London Road Stadium\". La compagine, lungo la sua storia, ha disputato vari campionati fra la seconda e la quarta serie del campionato inglese, e nel 2009 \u00e8 ritornata in Football League Championship (la \"Serie B\" inglese) dopo quasi 20 anni di assenza."}
{"id": "116331", "revid": "2210091", "url": "https://it.wikipedia.org/wiki?curid=116331", "title": "Elektr\u0117nai", "text": "Elektr\u0117nai \u00e8 una citt\u00e0 della Lituania. Fa parte della contea di Vilnius, nel Sud Est della Lituania. La citt\u00e0 \u00e8 attraversata dall'autostrada A1 e dalla ferrovia di Vilnius e Kaunas, si trova circa 48 km a ovest della capitale.\nLa citt\u00e0 \u00e8 stata fondata nel 1961 in seguito alla costruzione della centrale elettrica.\nGeografia fisica.\nLa citt\u00e0 \u00e8 situata sulle rive del fiume Nemunas e il corso inferiore del fiume Neris. Nel comune esistono circa 101 laghi, oltre ai corpi idrici naturali ci sono laghetti artificiali di poca profondit\u00e0, o perlopi\u00f9 fili paludosi.\nStoria.\nLe coste del vecchio Laghi Anyk\u0161ta, Puikinas, Jagudis, e di altri pi\u00f9 piccoli sono state abitate sin dall'et\u00e0 della pietra. Nel XIV secolo, i dintorni appartenevano al Ducato di Trakai e dal 1413 al Voivodato di Trakai. Il territorio era attraversato da vecchie strade da Vilnius a Trakai. Le truppe dell'Ordine tedesco erano solite percorrere queste vie. Nel 1348, a diversi chilometri di distanza dall'Elektrenai di oggi, presso il fiume Str\u0117va, una grande battaglia ha avuto luogo. Diverse migliaia di lituani persero la propria vita. Tra questi, Narimantas, uno dei figli di Gediminas, \u00e8 morto. I toponimi ricordano la vecchia religione dei lituani. Perk\u016bnkiemis (Perk\u016bnakiemis) [Cortile del tuono] \u00e8 il pi\u00f9 famoso. A partire dal XX secolo, il villaggio su cui ora \u00e8 presente la centrale elettrica \u00e8 noto come Bajorkaimis [Villaggio dei Nobili].\nLa nuova pagina della storia di Elektrenai \u00e8 stata inaugurata il 16 febbraio 1918, sul ristabilimento dell'indipendenza della Lituania. Il 6 dicembre Kietavi\u0161k\u0117s Parish, che comprendeva anche l'ambiente attuale di Elektrenai, \u00e8 stato costituito. Le lotte per l'indipendenza si svolgevano li attorno. Le battaglie pi\u00f9 gravi sono stati quelli con la Polonia nel cosiddetto fronte \u017die\u017emariai. S. Ra\u0161tikis, che in seguito divenne il comandante dell'esercito lituano, si distinse in quelle battaglie.\nNell'aprile del 1960, si \u00e8 deciso di costruire delle centrali elettriche che erogassero 1800 MW a met\u00e0 strada tra Vilnius e Kaunas.\nIl 12 settembre 1961, la costruzione di dighe sul fiume Streva, port\u00f2 all'inondazione della vallata e alla creazione di 8 laghi. Le vecchie isole tra le quali vi era la famosa Isola di cicogne, sulla quale vi era la pi\u00f9 grande colonia di cicogne bianche d'Europa, vennero inondate e nuove isole sono emerse. Oggi il mare copre l'area di 1240 ettari, il suo luogo pi\u00f9 profondo raggiunge addirittura i 30 metri. Per la protezione contro l'acqua, oltre 140 fattorie dei villaggi di Perk\u016bnkiemis, Anyk\u0161ta, Lekavi\u010diai, Raistin\u0117, \u0160arkin\u0117 cos\u00ec come di altri villaggi sono state spostate.\nL'attenzione maggiore \u00e8 stata dedicata alla costruzione della centrale elettrica. Il 10 luglio 1961 venne posata la prima simbolica pietra che diede l'avvio alla costruzione. Gi\u00e0 nella primavera del 1960, le costruzioni dell'insediamento permanente erano per\u00f2 state avviate, presso il piccolo villaggio di Lekavi\u010diai, nella costa sud-ovest del lago Puikinas. Il 19 aprile 1962 questo insediamento \u00e8 stato chiamato Elektrenai.\nIl progetto della citt\u00e0 \u00e8 stata fatta da B. Kasparavi\u010dien\u0117 e K. Bu\u010das.\nAraldica.\nIl blasone \u00e8 composto da tre fulmini gialli su fondo blu che stanno a simboleggiere l'illuminazione e l'elettricit\u00e0; la stella in basso a destra simboleggia i villaggi sommersi, mentre la stella in alto a sinistra l'odierna citt\u00e0 e le sue luci. La bandiera gialla della citt\u00e0 rappresenta il blasone stesso. L'autore del blasone e della bandiera \u00e8 l'artista Rolandas Rimk\u016bnas.\nSport.\nHockey.\nElektr\u0117nai ha una forte tradizione nell'hockey su ghiaccio: \u00e8 infatti la citt\u00e0 natale del campione Darius Kasparaitis, che gioc\u00f2 con notevole successo nell'allora Unione Sovietica e, successivamente, negli Stati Uniti, cos\u00ec come di Dainius Zubrus. Nel 2004 \u00e8 stata sede di alcune partite della Coppa del mondo di hockey."}
{"id": "116334", "revid": "1788047", "url": "https://it.wikipedia.org/wiki?curid=116334", "title": "Leonardo Boff", "text": "\u00c8 uno dei pi\u00f9 importanti esponenti della Teologia della Liberazione.\nBiografia.\nPresbiterato ed attivit\u00e0 universitaria.\nNipote di immigrati italiani emigrati dalla borgata di Col dei Bof in comune di Seren del Grappa (provincia di Belluno) alla fine del XIX secolo per installarsi nel Rio Grande do Sul, membro di una famiglia non nuova alla vocazione religiosa, entr\u00f2 nel 1959 nell'ordine dei frati francescani minori, presso cui emise la professione di fede nel 1964, diventando presbitero della Chiesa cattolica. Nello stesso periodo studi\u00f2 teologia e filosofia in Brasile, Germania, Belgio e negli Stati Uniti d'America, fino al conseguimento del dottorato di Filosofia e Teologia presso l'universit\u00e0 di Monaco nel 1970 (uno dei due relatori era Joseph Ratzinger). In quell'anno Boff occup\u00f2 la cattedra di teologia sistematica ed ecumenica all'Istituto teologico francescano di Petr\u00f3polis in Brasile. Nello stesso periodo fu direttore di varie riviste, quali la \"Revista Eclesi\u00e1stica Brasileira\" (dal 1970 al 1984), la \u201cRevista de Cultura Vozes\u201d (dal 1984 al 1992) e la \u201cRevista Internacional Concilium\u201d (dal 1970 al 1995), e consulente della conferenza episcopale brasiliana. Fu anche docente visitatore presso le universit\u00e0 di Lisbona, Salamanca, Harvard, Basilea ed Heidelberg.\nLo scontro con le gerarchie vaticane.\nL'attivit\u00e0 pubblica di Boff \u00e8 sempre stata caratterizzata da una strenua difesa dei diritti dei pi\u00f9 poveri. Boff denunci\u00f2 con fermezza e vigore le grandi \"lobby\" industriali brasiliane che, a suo dire, sfruttavano il popolo delle \"fav\u00e8las\", e contribu\u00ec in modo essenziale all'elaborazione della teologia della liberazione. I tratti marxisti del suo continuo impegno nella lotta contro l'oppressione dei popoli latinoamericani lo portarono a scontrarsi sempre pi\u00f9 aspramente con le gerarchie vaticane, che, a partire dal 1971, lo ammonirono pi\u00f9 volte.\nNel 1984 fu convocato in Vaticano e sottoposto ad un processo da parte della Congregazione per la Dottrina della Fede, allora presieduta dal prefetto Joseph Ratzinger (in seguito eletto papa col nome di Benedetto XVI), a causa delle tesi esposte nel suo libro \"Chiesa: Carisma e Potere\". Nonostante le giustificazioni fornite, l'anno successivo fu condannato al silenzio rispettoso (\"silentium obsequiosum\"). A causa di pressioni internazionali la decisione fu parzialmente revocata nel 1986. Nel 1992, a seguito di ulteriori minacce di provvedimenti disciplinari da parte dell'allora papa Giovanni Paolo II se avesse preso parte al Summit della Terra, Boff abbandon\u00f2 l'ordine dei francescani.\nL'attivit\u00e0 come teologo laico (1992-).\nL'attivit\u00e0 di Boff continu\u00f2 dopo il 1992 come teologo della liberazione, scrittore, docente e conferenziere. Egli rimase inoltre impegnato nelle comunit\u00e0 cristiane di base brasiliane. Nel 1993 divenne docente di etica, filosofia della religione ed ecologia presso l'universit\u00e0 statale di Rio de Janeiro (UERJ), dove \u00e8 professore emerito dal 2001. Negli anni successivi si \u00e8 occupato in maniera sempre pi\u00f9 approfondita di politica, diventando un vero e proprio teorico marxista, ed \u00e8 divenuto un esponente di spicco del cosiddetto movimento no-global (\u00e8 stato sempre invitato in qualit\u00e0 di oratore alle riunioni di Porto Alegre). Boff \u00e8 sempre stato vicino alle posizioni del movimento Sem Terra brasiliano. Nel 2001 gli fu conferito il premio \u201cRight Livelihood Award\u201d. Divenne sostenitore di Lula al momento della sua elezione a presidente del Brasile, ma se ne \u00e8 successivamente distanziato accusandolo di moderatismo. Attualmente (2010) vive a Jardim Araras, una riserva ecologica a Petr\u00f3polis, assieme alla sua compagna Marcia Maria Monteiro de Miranda (attivista per i diritti umani ed ecologista) e ha sei bambini adottati.\nPensiero e temi di ricerca.\nTeologia della liberazione e centralit\u00e0 dei poveri.\nIl pensiero di Boff, in linea con la teologia della liberazione, si \u00e8 andato sviluppando come riflessione sul fatto che la povert\u00e0 non \u00e8 uno stato naturale, e che la presa di coscienza di ci\u00f2 e la lotta contro questo stato dovrebbe essere parte integrante del ministero della Chiesa. La missione della Chiesa \u00e8 dunque quella di aiutare i poveri a prendere il loro destino in mano; questa missione si concretizza nelle comunit\u00e0 di base cristiane, che tentano di coniugare il messaggio evangelico con un messaggio ed un'attivit\u00e0 di liberazione sociale. Tale modello di \"cristianesimo distribuito\" era gi\u00e0 presente nella sua dissertazione di dottorato.\nUno dei punti centrali del pensiero di Boff \u00e8 che la pratica della teologia deve \"avere due occhi\", uno che si rivolge al passato, da dove viene la salvezza, ed uno che si rivolge al presente, \"dove la salvezza diventa realt\u00e0, qui ed ora\". Un esempio della costante ri-contestualizzazione boffiana \u00e8 la via dolorosa commentata nel libretto \"Via-Sacra da Justi\u00e7a\", dove le sofferenze del Cristo vengono accostate alle sofferenze dei poveri. Boff concepisce la liberazione cristiana come \"integrale\", ovvero sia spirituale che materiale (mentre la Chiesa Cattolica tende a privilegiare la parte spirituale). La relazione fra povert\u00e0 e capitalismo, ed in seguito fra povert\u00e0 e globalizzazione economica hanno via via acquisito una posizione centrale in questa riflessione teologica, che ha spesso usato categorie interpretative marxiste.\nCritica alla gerarchia cattolica.\nSecondo Boff, tuttavia, la Chiesa cattolica sta diventando, nell'ottica della liberazione materiale e spirituale dei poveri, sempre pi\u00f9 irrilevante. Egli ritiene che l'approccio delle gerarchie vaticane al problema sia \"feudale\", che si concepisca la Chiesa come chiesa del ricco \"per\" il povero, ma non \"con\" il povero. La gerarchia cattolica si irrigidisce su posizioni dogmatiche, le quali, bench\u00e9 necessarie a combattere il pericolo dell'eresia, dovrebbero permettere un'interpretazione diversa in funzione dei diversi momenti storici, per non tarpare il progresso spirituale (il carisma) della Chiesa stessa. L'eccesso di enfasi sulla struttura ecclesiale va a scapito della centralit\u00e0 dello Spirito Santo.\nBoff \u00e8 entrato spesso in polemica con la struttura gerarchica della Chiesa Cattolica romana, accusata di eccessiva centralizzazione del \"potere\" spirituale, usando anche categorie interpretative pseudo-marxiste, come quella dell'\"espropriazione dei mezzi religiosi di produzione\" (i vari sacramenti, in particolare quello della riconciliazione). La comunit\u00e0 locale dei fedeli viene in questo modo emarginata, allorch\u00e9 dovrebbe costituire il nucleo della vita pastorale. Dopo il 1992, Boff ha identificato il problema principale della Chiesa Cattolica, e di Joseph Ratzinger in particolare, nel \"fondamentalismo\" religioso, poich\u00e9 la Chiesa nega che possa esistere verit\u00e0 al di fuori ed in mancanza di s\u00e9 stessa. Non ha risparmiato critiche a Giovanni Paolo II, che ha accusato di \"controriforma\" rispetto al Concilio Vaticano II e di contraddittoriet\u00e0, ma \u00e8 diventato particolarmente pessimista sul futuro della \"Chiesa vaticana\" dopo l'elezione di Benedetto XVI.\nEvoluzione verso una teologia olistica.\nDopo il 1992 altri temi si sono inseriti nel pensiero di Boff, in primo luogo quello dell'ecologia e della sostenibilit\u00e0, che egli giudica completamente incompatibile con il capitalismo e che tenta di integrare alla teologia della liberazione. Altro filone importante \u00e8 quello delle relazioni di genere e la critica alle strutture patriarcali insite nella societ\u00e0 attuale, nonch\u00e9 all'interno della Chiesa. Boff si dice favorevole alla possibilit\u00e0 del sacerdozio ministeriale per le donne.\nRiguardo alla cosiddetta \"guerra al terrorismo\" cominciata dopo gli attacchi dell'11 settembre sul suolo statunitense, Boff descrive la situazione come un'opposizione nichilista fra il \"fondamentalismo neoliberale\" ed il \"fondamentalismo pre-tecnologico terrorista\", e non vede altra via di uscita che attraverso un dialogo fra culture ed una eliminazione delle ingiustizie economiche mondiali. Rigetta inoltre il concetto di \"guerra giusta\" del Catechismo della Chiesa cattolica del 1997.\nProduzione scritta.\nBoff \u00e8 autore di oltre cento libri, molti dei quali tradotti in svariate lingue. L'opera considerata pi\u00f9 importante \u00e8 \"Jesus Cristos Libertador\" (1972), uno dei testi fondativi della teologia della liberazione, uscito appena un anno dopo \"Teolog\u00eda de la liberaci\u00f3n\" di Gustavo Guti\u00e9rrez, nella quale elabora una solida cristologia; viene analizzato il messaggio di Ges\u00f9 Cristo in relazione al problema della piena libert\u00e0 della persona, sia individuale che sociale.\nAltri testi teologici molto importanti sulla stessa linea sono \"Teologia do cativeiro e da liberta\u00e7\u00e3o\" e \"A gra\u00e7a libertadora no mundo\", entrambi del 1976. Con il volume \"Igreja carisma e poder\" del 1981 delinea una ecclesiologia militante: sostiene che la Chiesa si basa su due pilastri, uno di carattere spirituale (il carisma) ed uno di natura terrena (il potere), e che il secondo sta avendo il sopravvento sul primo; per le tesi contenute nel saggio, come noto, gli fu imposta la censura ed un anno di silenzio.\nDopo il 1992 Boff continua la sua ricerca teologica, come in \"Igreja: entre Norte e Sul\" (1995), ma i temi trattati divengono di respiro pi\u00f9 ampio. In \"Grito da terra, grito dos pobres\" (1997) propone una sintesi del pensiero ecologista radicale sotto tutti gli aspetti (etico, teologico, spirituale e filosofico) con la critica sociale. In \"Feminino e Masculino\" (2002) indaga le questioni di sesso e le sovrastrutture patriarcali della societ\u00e0 attuale, proponendone un superamento conciliativo. Nello stesso anno, in \"Fundamentalismo. A globalizacao e o futuro da humanidade\", affronta il tema del fondamentalismo nelle religioni e nel mercato."}
{"id": "116341", "revid": "899609", "url": "https://it.wikipedia.org/wiki?curid=116341", "title": "Matt Koehl", "text": "Succedette a George Lincoln Rockwell alla guida del Partito Nazista Americano, che egli ribattezz\u00f2 \"Partito nazionalsocialista del popolo bianco\".\nVicino allo scrittore cileno Miguel Serrano, Koehl \u00e8 stato inoltre profondamento influenzato dall'occultismo e dall'attivista greco-francese Savitri Devi. Era inoltre intimo amico della collaboratrice olandese filo-nazista Florentine Rost van Tonningen.\nBiografia.\nMatt Koehl nacque il 22 gennaio 1935 a Milwaukee, nel Wisconsin, da una benestante famiglia ungherese di origine tedesca. Si laure\u00f2 in giornalismo all'Universit\u00e0 del Wisconsin nel 1961 e successivamente fece parte del corpo militare dei marine. Seppur convinto della sua ideologia fascista, egli fu politicamente instabile: prima di aderire all'American Nazi Party (1960) aveva militato nel Partito di Rinascita Nazionale di James Madole, nel Partito dell'Unione Bianca e nel Partito Nazionale dei diritti dello Stato.\nFu segretario (o per meglio dire \"Comandante\") dell'ANP dal 1967 al 1985. Dal momento della sua leadership, la connotazione del partito si spost\u00f2 maggiormente verso la dottrina dell'Hitlerismo Esoterico. Nel 1983, Koehl rinomin\u00f2 il partito \"Ordine Nuovo\" (New Order).\nSuccessivamente si occup\u00f2 meno di politica attiva, preferendo divulgare la sua ideologia tramite libri e riviste.\nOpere.\nQuattro sono le opere scritte di Matt Koehl:"}
{"id": "116342", "revid": "1543377", "url": "https://it.wikipedia.org/wiki?curid=116342", "title": "Plasma di quark e gluoni", "text": "Il plasma di quark e gluoni (QGP, da \"quark-gluon plasma\") \u00e8 uno stato della cromodinamica quantistica (QCD) che esiste solamente a temperature e/o densit\u00e0 estremamente elevate. Si ritiene che l'intero Universo si sia trovato nello stato di QGP per i primi 20-30 microsecondi della sua esistenza, ovvero subito dopo il Big Bang.\nIl plasma di quark e gluoni pu\u00f2 essere ricreato in laboratorio facendo collidere nuclei di atomi pesanti ad energie ultrarelativistiche. I risultati di esperimenti di questo tipo, condotti al Super Proto Sincrotrone del CERN di Ginevra negli anni '80 e '90, hanno permesso al CERN di annunciare, nel 2000, la scoperta di un \"nuovo stato della materia\" .\nAttualmente quattro esperimenti presso il RHIC (Relativistic Heavy Ion Collider) del Brookhaven National Laboratory stanno continuando questo sforzo. Con l'entrata in funzione dell'LHC (Large Hadron Collider) al CERN altri esperimenti si sono aggiunti alla ricerca; uno di essi (ALICE) \u00e8 stato progettato in particolare per lo studio del QGP, anche se stanno partecipando gli esperimenti CMS e ATLAS.\nDescrizione.\nIl QGP contiene quark e gluoni, cos\u00ec come la comune materia costituita da adroni. La differenza tra questi due stati della QCD \u00e8 che nella materia normale ogni quark si accoppia col proprio antiquark per formare un mesone oppure si unisce a due altri quark per formare un barione (come ad esempio il protone ed il neutrone). Nel QGP, invece, questi mesoni e barioni perdono la loro identit\u00e0 e formano una massa di quark e gluoni molto pi\u00f9 grande. Nella materia normale i quark sono \"confinati\", nel QGP invece essi sono liberi di muoversi all'interno del plasma.\nUn plasma \u00e8 un tipo di materia in cui le cariche sono schermate, a causa della presenza di altre cariche in movimento; in altre parole la legge di Coulomb viene modificata, e la carica effettiva risulta essere dipendente dalla distanza. Nel QGP la carica di colore dei quark e dei gluoni \u00e8 schermata in maniera analoga. Il QGP possiede altre analogie con il plasma normale. Vi sono per\u00f2 alcune diversit\u00e0 dovute al fatto che la carica di colore \u00e8 non-abeliana mentre la carica elettrica \u00e8 abeliana.\nUna conseguenza di questa differenza \u00e8 che la carica di colore \u00e8 troppo grande per il calcolo perturbativo che sta alla base della elettrodinamica quantistica. Il risultato \u00e8 che lo strumento teorico principale per esplorare la QGP \u00e8 la teoria di gauge su reticolo e la corrispondenza AdS/CFT (spazio anti de Sitter / teoria di campo conforme). La temperatura di transizione (circa 170 MeV) \u00e8 stata predetta per la prima volta dalla teoria di gauge su reticolo. Da quel momento in poi tale teoria \u00e8 stata usata per predire molte altre propriet\u00e0 di questo stato della materia.\nProduzione in laboratorio.\nIl QGP pu\u00f2 essere prodotto portando la materia ad una temperatura critica di 170 MeV. Ci\u00f2 pu\u00f2 essere fatto in laboratorio facendo collidere due nuclei atomici ad alta energia. I nuclei dell'oro e del piombo sono stati usati presso il CERN e presso il BNL (Brookhaven National Laboratory). Il volume caldo risultante \u00e8 chiamato fireball (palla di fuoco). Una volta creata, la fireball si espande per opera della sua stessa pressione, ed espandendosi si raffredda: quando si arriva ad una temperatura inferiore alla temperatura critica, i quark si ricombinano in barioni e mesoni. Studiando accuratamente le particelle emesse a seguito di questi processi, gli sperimentatori sperano di misurare le propriet\u00e0 del QGP. In particolare si pensa di avere segnali significativi sulla formazione di questo stato di materia studiando i fotoni e i dileptoni irradiati dal QGP termalizzato.\nQGP e QCD.\nLa cromodinamica quantistica (QCD) \u00e8 parte della moderna teoria della fisica delle particelle chiamata Modello Standard. Altre parti della teoria riguardano l'interazione elettrodebole e i neutrini. La teoria elettrodinamica \u00e8 stata verificata sperimentalmente e risulta corretta, con un margine di errore di pochi punti su mille miliardi. La teoria dell'interazione debole \u00e8 stata verificata sperimentalmente e risulta corretta con un margine di errore di pochi punti su mille. Gli aspetti perturbativi della QCD sono stati verificati sperimentalmente e risultano corretti con un margine d'errore di pochi punti percentuali. Invece, i test sugli aspetti non perturbativi della QCD sono appena agli inizi. Lo studio del QGP \u00e8 parte di questo sforzo per consolidare la grande teoria della fisica delle particelle.\nLo studio del QGP \u00e8 anche un territorio di sperimentazione per la teoria del campo a temperatura finita, una branca della fisica teorica che cerca di comprendere la fisica delle particelle in condizioni di temperature elevate. Questi studi sono importanti per capire l'evoluzione del nostro universo nei primi istanti della sua esistenza, all'incirca i primi 100 microsecondi. Sebbene ci\u00f2 sembri alquanto esoterico, tale studio \u00e8 cruciale per gli scopi fisici di una nuova generazione di osservazioni dell'universo, ad esempio il WMAP (Wilkinson Microwave Anisotropy Probe), un satellite della NASA che ha il compito di scandagliare il cielo per misurare la temperatura del calore radiante lasciato dal Big Bang) e dai suoi successori.\nPropriet\u00e0 attese.\nTermodinamica.\nIl passaggio della temperature dalla normalit\u00e0 a quella dello stato del QGP \u00e8 di circa 155 MeV, corrispondente ad una densit\u00e0 di energia di . Per la materia relativistica, la pressione e la temperatura non sono variabili indipendenti cosicch\u00e9 l'equazione di stato \u00e8 una relazione tra la densit\u00e0 dell'energia e la pressione. Questo fatto \u00e8 stato scoperto utilizzando il calcolo su reticolo (lattice computation) e compare sia nella teoria perturbativa sia nella teoria delle stringhe. Questo \u00e8 tuttora materia di ricerca attiva. Le funzioni di risposta tipo il calore specifico e le varie possibili variazioni del numero di quark sono allo stato attuale oggetto di studio.\nFlow.\nL'equazione di stato \u00e8 un importante dato delle equazioni di flow. La velocit\u00e0 del suono \u00e8 attualmente in fase di studio sotto il profilo del calcolo su reticolo. Il cammino libero medio (questo termine indica la distanza media coperta da una particella tra due collisioni consecutive con altre particelle: per esempio, tra molecole in un gas) di quark e gluoni \u00e8 stato calcolato usando la teoria perturbativa cos\u00ec come anche la teoria delle stringhe. Il calcolo su reticolo in questo campo \u00e8 stato pi\u00f9 lento, sebbene un primo calcolo dei coefficienti di trasporto sia stato recentemente portato a termine. Ci\u00f2 starebbe ad indicare che il \"tempo medio libero\" dei quark e dei gluoni nella QGP pu\u00f2 essere paragonato al tempo richiesto per coprire una lunghezza uguale alla distanza interparticellare media: ci\u00f2 significa che, dal punto di vista delle propriet\u00e0 del flow, il QGP \u00e8 un liquido. Questo \u00e8 un campo di ricerca molto attivo e i risultati possono evolvere molto rapidamente. L'inserimento dei fenomeni di dissipazione all'interno dell'idrodinamica \u00e8 un altro sviluppo recente, anch'esso oggetto di intensi studi.\nSpettro di eccitazione.\nIl QGP contiene veramente quark e gluoni liberi? Gli studi di termodinamica e le propriet\u00e0 del flow sembrerebbero indicare che questa sia una semplificazione del concetto. Molte proposte sono attualmente in evoluzione e in un futuro vicino verranno sottoposte a sperimentazioni. \u00c8 stato recentemente teorizzato che alcuni mesoni costruiti da quark pesanti (tipo il quark charm) non si dissolvano fintanto che non viene raggiunta una temperatura di 350 MeV. Questo ha consentito di ritenere che molti altri tipi di stati legati possano esistere nel plasma. Alcune propriet\u00e0 statiche del plasma (simili alla \"Debye screening length\") vincolano lo spettro di eccitazione.\nGli esperimenti in corso.\nGli aspetti del QGP che sono pi\u00f9 facili da calcolare non sono altrettanto semplici da misurare sperimentalmente: sebbene le propriet\u00e0 della \"palla di fuoco\" (fireball) prodotta presso il RHIC (Relativistic Heavy Ion Collider nei pressi di New York) vengano spiegate ipotizzando l'esistenza del QGP, questa \u00e8 la principale barriera che impedisce di annunciare la reale osservazione del plasma.\nLe pi\u00f9 importanti osservabili studiate dagli esperimenti in corso sono:\nPer ulteriori dettagli si rimanda al sito del RHIC e dell'esperimento ALICE presso il CERN."}
{"id": "116343", "revid": "125262094", "url": "https://it.wikipedia.org/wiki?curid=116343", "title": "Traudl Junge", "text": "Biografia.\nInfanzia e giovent\u00f9.\nGertraud, sempre menzionata con l'ipocoristico Traudl nel corso di tutta la sua vita, era figlia di Max Humps, produttore di birra, e di Hildegard Zottman figlia del generale Maximilian Zottman (1852-1942). Aveva una sorella pi\u00f9 piccola di nome Inge (1923-2008). Dopo la nascita delle due figlie, Max Humps perse il lavoro e ader\u00ec al Freikorps Oberland, un'organizzazione politica di destra a cui ader\u00ec anche Adolf Hitler, e si schier\u00f2 contro la repubblica di Weimar, venendo per questo bandito. Lasci\u00f2 quindi la famiglia ed emigr\u00f2 in Turchia quando Traudl aveva cinque anni. L\u00ec riprese a lavorare nell'attivit\u00e0 di cui si era occupato precedentemente. Hildegard non volle seguirlo, chiese il divorzio e and\u00f2 con le sue figlie a vivere con suo padre, il generale Zottman, descritto da Traudl come prepotente e severo.\nNel 1933 Traudl sognava di diventare ballerina come la sorella, ma la situazione economica della sua famiglia non glielo permetteva, e nel 1936 studi\u00f2 per diventare segretaria. Trov\u00f2 lavoro come impiegata, assistente in un giornale e segretaria in una societ\u00e0. Nel 1942 Traudl Humps raggiunse a Berlino sua sorella Inge, che nel frattempo era diventata una ballerina del Deutsches Theater e, con l'aiuto di Albert Bormann, fratello di Martin, trov\u00f2 lavoro nella Cancelleria del Reich. Si occupava della corrispondenza del F\u00fchrer, finch\u00e9 venne indetto un concorso riservato al personale della Cancelleria per sostituire una delle segretarie personali di Hitler, Gerda Christian, che si era presa una lunga pausa dal lavoro. Traudl vi partecip\u00f2 senza interesse, sognando ancora di diventare ballerina. Sostenne delle prove di dettatura nella Tana del Lupo (Wolfsschanze), dove per la prima volta incontr\u00f2 Adolf Hitler in persona, e venne assunta a novembre.\nSegretaria personale di Hitler.\nPer tre anni circa lavor\u00f2 a stretto contatto con Adolf Hitler, seguendolo nei suoi spostamenti a Berlino, nella Wolfsschanze in Prussia Orientale e nella residenza di Berghof a Berchtesgaden, come componente del quartetto di segretarie personali del dittatore, insieme a Johanna Wolf, Christa Schr\u00f6der e Gerda Christian. Ci\u00f2 le permise di seguire Hitler nella sua vita privata e di conoscerne gli aspetti personali e intimi. Il 19 giugno 1943, a Monaco, Traudl Humps spos\u00f2 Hans Hermann Junge, un ufficiale che lavorava anche lui per il F\u00fchrer, e da quel momento si chiam\u00f2 Gertraud (Traudl) Junge. Il marito mor\u00ec sul fronte in Normandia il 13 agosto 1944.\nNei primi mesi del 1945 Traudl si trasfer\u00ec con tutti i membri del personale di Hitler nel F\u00fchrerbunker sotto la Cancelleria del Reich (Reichskanzlei), dove rimase fino alla morte del dittatore. La notte tra il 20 e il 21 aprile, quando ormai la fine era vicina e la sconfitta della Germania nazista inevitabile, Hitler propose al personale femminile di lasciare il bunker e trasferirsi al Berghof. Johanna Wolf e Christa Schroeder partirono, mentre Traudl Junge e Gerda Christian decisero di rimanere insieme a Constanze Manziarly, cuoca, Else Kr\u00fcger, segretaria di Bormann, ed Eva Braun, compagna del F\u00fchrer. La Junge era una buona amica di Eva Braun che le diede una pelliccia come suo ultimo regalo. La sera del 28 aprile, dopo avere sposato Eva Braun, Hitler dett\u00f2 alla Junge il suo testamento politico e personale, per poi togliersi la vita insieme a sua moglie il 30 aprile, verso le 15:30. Il 1\u00ba maggio 1945 la Junge fugg\u00ec dal bunker con un gruppo guidato da Wilhelm Mohnke. Inizialmente visse sotto lo pseudonimo di Gerda Alt. Catturata dagli alleati sovietici, venne classificata come collaboratrice giovanile e liberata.\nDopoguerra.\nDopo la guerra Junge torn\u00f2 a Monaco di Baviera, dove visse per il resto della vita, e lavor\u00f2 come segretaria presso il Bayerischer Landesverein f\u00fcr Heimatpflege e redattrice di riviste scientifiche, presso Quick. Non si rispos\u00f2 mai n\u00e9 ebbe figli. Tra il 1946 e il 1947, scrisse le memorie degli anni passati al servizio di Hitler, che per anni cerc\u00f2 invano di pubblicare. Negli anni settanta fu intervistata e partecip\u00f2 alla pubblicazione del libro \"Die Katakombe - Das Ende in der Reichskanzlei\" e al documentario \"The World At War\". A causa di forti crisi di depressione endogena, si \u00e8 ritirata prematuramente in pensione. Da quel momento ha trascorso gran parte del suo tempo libero insegnando a leggere alle persone non vedenti.\nNel 2000, firmato da Melissa M\u00fcller, Andr\u00e9 Heller e Othmar Schmiderer, fu realizzato \"L'angolo buio. La segretaria di Hitler\", film-documentario che condensa in novanta minuti per il grande schermo una lunga intervista di ben dieci ore alla testimone degli ultimi mille giorni di vita di Hitler, ricca di particolari e aneddoti. Il giorno dopo la prima proiezione di questo documentario, tenutasi il 10 febbraio 2002, nell'ambito del festival cinematografico di Berlino, Traudl Junge mor\u00ec di cancro in un ospedale di Monaco. Poco prima di morire, durante una conversazione telefonica con Andr\u00e9 Heller e Othmar Schmiderer, disse: \nTraudl Junge sostenne di non essere mai stata una nazista, non era iscritta al Partito nazista, e di non aver avuto sentore del genocidio messo in atto da Hitler, ma port\u00f2 fino alla morte il peso del rimorso per non essersene mai resa conto, autodefinendosi sprovveduta e infantile, soprattutto dopo aver scoperto dalla targa commemorativa nell'universit\u00e0 di Monaco che Sophie Scholl era stata una sua coetanea e che inoltre venne assunta come segretaria di Hitler proprio il giorno dell'esecuzione della Scholl. Dopo la sua morte, le sue memorie verranno pubblicate nel libro \"Fino all'ultima ora. Le memorie della segretaria di Hitler, 1942-1945\".\nLa sua notoriet\u00e0 \u00e8 cresciuta negli anni successivi alla sua morte, grazie al film \"La caduta - Gli ultimi giorni di Hitler\", in cui vengono narrati gli ultimi giorni di vita di Hitler nel bunker della Cancelleria di Berlino. Qui la Junge \u00e8 uno dei personaggi protagonisti, ed \u00e8 stata interpretata dall'attrice Alexandra Maria Lara."}
{"id": "116348", "revid": "125749663", "url": "https://it.wikipedia.org/wiki?curid=116348", "title": "Michael Donald", "text": "Premessa.\nNel 1981 a Mobile un uomo di colore, Josephus Anderson, venne accusato di aver ucciso un poliziotto bianco durante una rapina. L'impossibilit\u00e0 della giuria di esprimere un verdetto unanime caus\u00f2 l'annullamento del processo; questa situazione si sarebbe verificata anche nelle due successive ripetizioni del procedimento, prima che Anderson venisse infine giudicato colpevole di omicidio nel 1985 e condannato all'ergastolo (in un ulteriore procedimento sulla stessa vicenda verr\u00e0 condannato anche per aggressione e rapina). \nAll'annullamento del primo processo a Mobile nel 1981, l'Unit\u00e0 900 della UKA (organizzazione membra del Ku Klux Klan) sostenne che ci\u00f2 fosse avvenuto per via della presenza di afro-americani nella giuria; dalla met\u00e0 degli anni '60 la legislazione federale sui diritti civili approvata in Alabama aveva posto fine alla segregazione razziale, conferendo quindi agli afro-americani il diritto di voto (e con esso la possibilit\u00e0 di presiedere ai processi come membri della giuria). \nAd un raduno precedente l'annullamento del 1981 Bennie Jack Hays, secondo membro pi\u00f9 alto in grado dello UKA in Alabama, dichiar\u00f2 pubblicamente che \"Se un uomo di colore pu\u00f2 uccidere impunemente un uomo bianco, allora [noi] dovremmo poter uccidere impunemente un uomo di colore\"; la stessa notte dell'annullamento del primo processo, la sua organizzazione diede fuoco a una croce nel prato del tribunale della contea di Mobile.\nL'aggressione a Michael Donald.\nDopo il fal\u00f2 della croce il figlio di Bennie Hays, Henry (che all'epoca dei fatti aveva 27 anni) ed il suo amico James Llewellyn \"Tiger\" Knowles (che aveva appena 17 anni), decisero di mettersi in auto alla ricerca di una vittima di colore da attaccare, armati di una pistola e di una corda. A notte fonda incontrarono il 19enne Michael Donald, che rincasava dopo aver comprato delle sigarette per sua sorella. Michael Donald non aveva niente a che fare con l'omicidio del poliziotto, ma i fratelli Hays si erano preposti di uccidere un nero qualsiasi, da usare come capro espiatorio. I due obbligarono il ragazzo a salire in auto minacciandolo con la pistola, dopo averlo avvicinato fingendo di chiedere delle informazioni. \nGuidarono quindi fino a un bosco in un'altra contea, dove Donald quasi riusc\u00ec a scappare dopo aver colpito la mano di Hays, facendogli cadere la pistola: il ragazzo venne per\u00f2 raggiunto e i due iniziarono a colpirlo con un ramo, finch\u00e9 Hays tent\u00f2 di strangolarlo con la corda che i due avevano portato, mentre Knowles continuava a percuoterlo. Continuarono finch\u00e9 Donald non smise di muoversi: a quel punto Hays gli tagli\u00f2 la gola tre volte per assicurarsi che fosse morto. Condussero poi il cadavere con loro fino ad un quartiere abitato sia da bianchi sia da neri, e l\u00ec lo appesero a un albero in Herndon Street, di fronte a una casa di propriet\u00e0 del padre di Hays, maggiorente del Klan. Contemporaneamente ai fatti, altri membri del KKK bruciarono case e giardini appartenenti a gente di colore: i responsabili di questi incendi furono arrestati due anni e mezzo dopo. \nIndagini.\nLe indagini originarie della polizia locale conclusero che l'omicidio di Michael Donald fosse connesso al mondo dello spaccio di droga, ma sua madre Beulah Mae non si arrese e contatt\u00f2 il leader per i diritti civili Rev. Jesse Jackson, che organizz\u00f2 una marcia di protesta in citt\u00e0 e domand\u00f2 pubblicamente conto delle indagini alla polizia. Ci\u00f2 determin\u00f2 un'ulteriore indagine da parte dello FBI, che per\u00f2 ritenne di dover chiudere senza formalizzare alcun'accusa; a quel punto l'assistente procuratore distrettuale dello Stato, Thomas Figures, chiese ed ottenne dal Dipartimento della Giustizia l'apertura di una nuova indagine federale. Il fratello del procuratore, Michael Figures, era un attivista per i diritti civili e uno degli avvocati della signora Donald. \nNel 1983 questa indagine si concluse con l'arresto di Hays e Knowles, le cui testimonianze coinvolsero nelle indagini il padre di Hays, Bennie, ed un camionista, Benjamin Franklin Cox, Jr.\nProcessi civili e bancarotta del Klan.\nLa causa civile intentata da Beulah Mae Donald, assistita da Morris Dees del SPLC, fu storicamente importante: gli atti prodotti contribuirono all'affinamento della definizione legale di \"organizzazione\", in base alla quale pu\u00f2 esser ritenuta responsabile degli atti compiuti dai suoi membri. Grazie a ci\u00f2, il processo non venne interrotto ancora prima di raggiungere la giuria, che nel 1987 decret\u00f2 un risarcimento da parte della UKA di oltre 7 milioni di dollari. Il pagamento di questo risarcimento determin\u00f2 la bancarotta della UKA, la cui sede nazionale venne venduta per circa 50.000 dollari in favore di Beulah Mae Donald, che sarebbe deceduta pochi mesi dopo."}
{"id": "116352", "revid": "1851848", "url": "https://it.wikipedia.org/wiki?curid=116352", "title": "Davide Zoboli", "text": "Caratteristiche tecniche.\n\u00c8 un difensore centrale, molto abile sia con la testa che con i piedi.\nCarriera.\nCresce nel , viene aggregato nel 2000 alla prima squadra allenata da Malesani senza per\u00f2 esordire. Nella stagione 2000-01, il club emiliano lo gira in prestito al Benevento in C1 dove gioca soltanto una partita.\nL'anno successivo si trasferisce al Sora, gioca 15 partite in C1 e realizza negli spareggi playout il gol decisivo per la permanenza della squadra laziale nella categoria. Nei due anni successivi gioca in Serie C2 nel (33 presenze ed un gol la prima stagione, 15 presenze e un gol la seconda). Poi a gennaio del 2004 passa all'Albinoleffe in B dove in 15 partite mette a segno 1 gol.\nIngaggiato dal Brescia, esordisce in Serie A il 26 settembre 2004 nella gara Udinese-Brescia (1-2). In campionato totalizza 27 gettoni di presenza e segna un gol. A fine stagione la squadra lombarda retrocede, ma resta nelle file delle rondinelle anche per i quattro successivi campionati cadetti, in cui la sua squadra perde due volte gli spareggi playoff. L'esperienza bresciana si conclude dopo aver totalizzato in campionato 170 presenze e 12 gol all'attivo. Il 31 agosto 2009 passa, infatti, in prestito con diritto di riscatto al Torino appena retrocesso in Serie B e allenato da Stefano Colantuono.\nTerminata la stagione ritorna al Brescia, partendo con la squadra per il ritiro di Storo.\nCon il ritorno sulla panchina di Giuseppe Iachini, trova pi\u00f9 spazio giocando titolare e il 27 febbraio 2011 segna il suo primo gol in Serie A nella stagione 2010/2011,siglando il momentaneo 2-0.\nIl 2 aprile 2011 segna il goal del momentaneo 2-0 casalingo nella sfida salvezza contro il Bologna. Ha pochi spazi nella stagione 2011-2012 e a fine stagione rimane svincolato. Il 6 agosto 2012 firma un biennale con il Modena FC.\nIl 26 febbraio 2013 segna il suo primo gol con la maglia dei canarini nel pareggio interno per 2 a 2 contro il Lanciano.\nStatistiche.\n\"Statistiche aggiornate al 13 ottobre 2013.\"\nPresenze e reti nei club.\n\"Statistiche aggiornate al 1\u00ba luglio 2017\""}
{"id": "116353", "revid": "1543377", "url": "https://it.wikipedia.org/wiki?curid=116353", "title": "Togliatti (Russia)", "text": "Togliatti (; ), nota in Italia anche con il nome erroneo di Togliattigrad \u00e8 una citt\u00e0 russa nei pressi del fiume Volga; fa parte dell'Oblast' di Samara ed \u00e8 la seconda citt\u00e0 dell'oblast', nonch\u00e9 capoluogo dello Stavropol'skij rajon. Al 2013, la popolazione contava persone.\nStoria.\nFu fondata nel 1737 con il nome di Stavropol'-na-Volge (, lett. \"Citt\u00e0 della croce sul Volga\") e ottenne lo status di citt\u00e0 nel 1780. Durante gli anni cinquanta il riempimento della diga di Kujby\u0161ev costrinse le autorit\u00e0 a ricostruirla completamente in un luogo diverso. Il 28 agosto 1964 assunse la denominazione attuale in onore di Palmiro Togliatti, il segretario del Partito Comunista Italiano morto una settimana prima.\nNel dicembre 1996 si svolse un referendum comunale riguardante il ripristino della denominazione originale. Il referendum, anche se non vincolante (per un'affluenza al voto di solo il 48,6% degli elettori), vide l'82% favorevole a conservare il nome di Togliatti.\nDurante gli anni '90, le strade della citt\u00e0 furono insanguinate con lo scoppio di un violento conflitto di mafia che ha coinvolto diverse organizzazioni criminali nate tra gli anni '80 e i '90.\nGeografia fisica.\nAffacciata sul fiume Volga, Togliatti \u00e8 divisa in diversi quartieri:\nCultura e istruzione.\nMolti dei monumenti o punti di interesse sono relativi al periodo sovietico, come il Monumento alla Vittoria costruito nel 1985, ma non mancano monumenti e costruzioni edificati in seguito, come la cattedrale ortodossa Preobra\u017eenskij Sobor (\u041f\u0440\u0435\u043e\u0431\u0440\u0430\u0436\u0435\u043d\u0441\u043a\u0438\u0439 \u0421\u043e\u0431\u043e\u0440) costruita nel 2003.\nL'istruzione pu\u00f2 contare su molte scuole pubbliche e alcune private. Le pi\u00f9 illustri risultano:\nEconomia.\nLa citt\u00e0 \u00e8 famosa soprattutto per gli impianti dell'industria automobilistica VAZ realizzati in collaborazione con la FIAT durante gli anni settanta, poi con la General Motors fino al 2001, quindi dal 2014 con la Renault.\nData la posizione geografica strategica, con cospicue sorgenti idriche ed energetiche, si sono sviluppati anche altri settori industriali. Tra le principali industrie chimiche vi sono la \"Tol'jattiAzot\", la maggiore produttrice russa di ammoniaca, \"Kujby\u0161evAzot\", specializzata in fertilizzanti nitrici, \"Fosfor\", in fosfati e affini. Altre industrie operano nei campi dell'elettrico, dei materiali da costruzione, del navale.\nInfrastrutture e trasporti.\nLa rete di collegamento \u00e8 ben sviluppata. Il trasporto pubblico comunale si basa su bus e filobus, nonch\u00e9 su mezzi \"alternativi\" (commerciali) chiamati mar\u0161rutka (minibus usati come taxi collettivi). Le sue arterie sono dense di traffico per tutta la giornata, considerando che la citt\u00e0 \u00e8 un grande centro produttivo di automobili.\nI collegamenti extraurbani contano su due stazioni degli autobus, due ferroviarie e un porto. \u00c8 inoltre presente un aeroporto a uso privato, mentre a da Samara \u00e8 situato l'aeroporto internazionale \"Kurumoch\". Il collegamento stradale si ha con la strada M5 \"Ural\".\nSport.\nNell'ottica comunista, la citt\u00e0 cresciuta con i lavoratori immigrati della VAZ rappresentava la perfezione sovietica. Pertanto sono fiorite molte strutture sportive, per poter formare cittadini efficienti. Negli anni la citt\u00e0 ha avuto diverse squadre sportive che hanno raggiunto titoli e traguardi ambiti.\n\u00c8 sede della squadra di hockey su ghiaccio Lada Togliatti.\nNota sulla denominazione.\nNel gergo giornalistico italiano \u00e8 invalso l'uso di chiamare la citt\u00e0 \"Togliattigrad\", con il suffisso slavo \"-grad\" che significa \"citt\u00e0\". Tale dizione \u00e8 sbagliata, poich\u00e9 il nome ufficiale russo della citt\u00e0 \u00e8 la semplice traslitterazione del nome Togliatti, senza suffisso."}
{"id": "116354", "revid": "1943251", "url": "https://it.wikipedia.org/wiki?curid=116354", "title": "Toro Seduto", "text": "In realt\u00e0, il suo nome tradotto correttamente \u00e8 \"Bisonte Seduto\".\nNoto anche \"H\u00fa\u014bke\u0161ni\", cio\u00e8 \"Lento\", a causa della sua abitudine di ben riflettere prima d'agire, \u00e8 ricordato nella storia statunitense e dei nativi per aver mobilitato pi\u00f9 di 3.500 guerrieri Sioux e Cheyenne nella famosa battaglia del Little Bighorn, dove ottenne una schiacciante vittoria sul colonnello George Armstrong Custer del Settimo cavalleggeri, il 25 giugno 1876.\nI primi anni.\nInfanzia.\nToro Seduto nacque col nome (provvisorio, come era l'uso tra i Dakota) \"Hoka-Ps\u00edca\" (Tasso Saltante) nella zona del fiume Grand River. Gi\u00e0 suo padre si chiamava \"T\u021fat\u021fa\u014bka Iyot\u021fa\u014bka\" (cio\u00e8 anche lui \"Toro Seduto\"), dal quale il figlio prese il nome pi\u00f9 tardi. All'et\u00e0 di 14 anni, Toro Seduto partecip\u00f2 a una spedizione di guerra, dove si trov\u00f2 ad affrontare i guerrieri Crow. Riusc\u00ec a raggiungere uno dei guerrieri durante la loro ritirata e riusc\u00ec a batterlo mentre cavalcava. Per questo, Toro Seduto si guadagn\u00f2 una penna di aquila bianca, simbolo di una prima azione coraggiosa e, nello stesso tempo, assunse il nome del padre. Il padre cambi\u00f2, a sua volta, nome in \"Toro Saltante\".\nMatrimonio e famiglia.\nNon \u00e8 chiara la storia della famiglia di Toro Seduto. Al suo primo matrimonio, probabilmente avvenuto nel 1851, chiam\u00f2 la sua sposa \"Porta Affascinante\" o \"Capelli Lucenti\". Nel 1857, la moglie partor\u00ec un figlio (che mor\u00ec in et\u00e0 giovane a causa di una rara malattia); \"Capelli Lucenti\" mor\u00ec durante il parto. Spos\u00f2 in seguito altre donne: \"Neve Su Di Lei, Donna Rossa\", \"Vista Dal Suo Popolo\" e \"Quattro Vesti\". Nel 1857, Toro Seduto adott\u00f2 come figlio un giovane Assiniboine che si fece presto notare come \"Toro Saltante\" (in onore del padre di Toro Seduto).\nStatus come sant'uomo.\nToro Seduto divenne un sant'uomo Sioux (o uomo saggio Sioux), detto \"wap\u02bf\u00edya wic\u02bfa\u1e61a\", durante i suoi primi vent'anni. Le sue responsabilit\u00e0 come sant'uomo inclusero la comprensione dei rituali e dei complessi religiosi e delle credenze Sioux; conobbe anche alcuni fenomeni naturali riferiti alle credenze Sioux. Fu riconosciuto a Toro Seduto che aveva il potere di portare infiniti benefici alla sua gente. Toro Seduto conobbe anche tecniche di guarigione con erbe medicinali, sebbene non fosse un uomo di medicina.\nA causa del suo status di \"wap\u02bf\u00edya wic\u02bfa\u1e61a\", Toro Seduto era un membro della \"Buffalo Society\", una societ\u00e0 legata alla caccia del bisonte. Fu anche membro dell\"'Heyoka\", una societ\u00e0 per quelli che praticavano la danza della pioggia e i contrari, strani personaggi che facevano tutto al contrario.\nVita di guerriero.\nGuerra Dakota del 1862 e sue conseguenze.\nCome risultato delle violazioni del trattato da parte degli Stati Uniti, durante gli anni '50 e '60 del XIX secolo, i gruppi guerrieri Sioux aumentarono in modo crescente a causa dei coloni bianchi e dei commercianti insediatisi nei loro territori. Il 17 agosto 1862, scoppi\u00f2 un conflitto tra alcuni cacciatori Sioux e coloni bianchi, nel Minnesota meridionale. Questo conflitto si concluse con la sconfitta dei Sioux, verso la fine del 1862, dopodich\u00e9 essi furono costretti a lasciare il Minnesota.\nI Sioux furono grandi protagonisti di numerose guerre; alcuni sopravvissuti dell'ultima guerra nel Minnesota, rifiutata la resa nei confronti dell'esercito degli Stati Uniti e si trasferirono lungo il fiume Missouri, prendendo il controllo della zona ed ampliando il territorio Sioux nel 1863, quando alcuni guerrieri Hunkpapa si unirono a questi rifugiati. Malgrado questi rinforzi, il Colonnello Henry Hastings Sibley li sconfisse nella Battaglia di Dead Buffalo Lake, il 26 luglio 1863 e nella Battaglia di Stony Lake, il 28 luglio 1863. Toro Seduto probabilmente partecip\u00f2 a entrambe le battaglie, prendendo parte fra i guerrieri Hunkpapa anche alla Battaglia di Whitestone Hill, il 3 settembre 1863. Come nelle precedenti battaglie, l'esercito statunitense prevalse, uccidendo approssimativamente 100 Sioux e catturandone circa 160.\nGli Hunkpapa si ritirarono dopo questa sconfitta, sebbene fossero consapevoli delle future intenzioni dell'esercito americano. Nel giugno 1864, il Generale Alfred Sully mobilit\u00f2 le sue forze militari, conducendole fuori da Fort Sully (situato alcune miglia a sud di Fort Pierre, Dakota del Sud). Molti condottieri Sioux occuparono la zona ai piedi delle Killdeer Mountains, cercando di anticipare l'avanzata militare sul fiume Cannonball. Fra i guerrieri indiani, erano presenti non solo Toro Seduto, ma anche suo nipote Toro Bianco, per il quale questa era la prima battaglia.\nLa Battaglia di Killdeer Mountain, ebbe luogo il 28 luglio 1864; i Sioux attaccarono per primi, ma furono nettamente sconfitti dall'azione combinata dell'artiglieria e dei soldati. Lo zio di Toro Seduto, Quattro Corna, fu ferito, ma riusc\u00ec a sopravvivere e i Sioux si ritirarono. I Sioux attaccarono nuovamente le forze militari, dal 7 al 9 agosto 1864 e furono sconfitti di nuovo. Toro Seduto incoraggi\u00f2 le forze Sioux a riprendere le armi e come risultato delle sue dichiarazioni di guerra, i Sioux attaccarono sempre pi\u00f9 decisamente le forze militari, fino alle Badlands. Dopo la guerra, molti guerrieri lasciarono le loro abitazioni e Toro Seduto, con un gruppo di Hunkpapa, si trasfer\u00ec nel Sud-Est.\nIl 2 settembre 1864, Toro Seduto ed i suoi guerrieri attaccarono un treno che trasportava emigranti, ma furono attaccati a loro volta dal Capitano James L. Fisk, che percorreva i territori dei Sioux. Toro Seduto venne ferito all'anca e si ritir\u00f2 temporaneamente dalle guerre, vivendo essenzialmente di caccia al bisonte. Questa pausa, per\u00f2, determin\u00f2 un'ulteriore infiltrazione di bianchi nelle terre Sioux.\nLa guerra di Coda Chiazzata.\nA seguito del massacro degli Cheyenne di Motavato (\"Caldaia Nera\"), avvenuto a Sand Creek il 29 novembre 1864, per opera delle truppe del colonnello John Chivington, il capo di guerra della suddivisione Sioux Sichangu, Coda Chiazzata (in lakota \"Sinte Galeshka\"), scaten\u00f2 i Teton lungo il Platte River, assediando e distruggendo Julesburg, nel Colorado, il 7 gennaio 1865, riducendo cos\u00ec a mal partito le truppe statunitensi nel territorio: principali luogotenenti di Coda Chiazzata furono lo Sichangu Nomkahpa (\"Due Colpi\") e l'Oglala Palani Wicakte (\"Uccisore-di-Pawnee\"), ma anche Toro Seduto si un\u00ec alla sollevazione dei Teton meridionali, partecipando inoltre all'attacco contro Julesburg. Le trattative iniziate a Fort Laramie nella primavera 1866 si conclusero con la stipulazione del Trattato di Laramie del 27 giugno 1866.\nLa guerra di Nuvola Rossa.\nUna volta ripresosi, Toro Seduto condusse nuovi attacchi su Fort Berthold, Fort Stevenson e Fort Buford, tra il 1865 ed il 1868; nel frattempo, Nuvola Rossa (in lakota \"Mahpiya Luta\"), leader della suddivisione Sioux Oglala, comand\u00f2 di attaccare nella regione del Powder River e fu accompagnato dallo stesso Toro Seduto in tutta la regione settentrionale, dove scorre il fiume Missouri.\nDai primi del 1868, il governo statunitense assegn\u00f2 diverse sistemazioni per i Sioux, a seguito della Guerra di Nuvola Rossa; dopo la vittoria sull'esercito statunitense, Nuvola Rossa pretese di ottenere e controllare i territori di Fort Phil Kearny e Fort C. F. Smith, i quali furono abbandonati dai bianchi. Alcuni alleati degli Hunkpapa (come gli Sichangu, gli Oglala, i Minneconjou, gli Itazipcho, i Sihasapa e gli Yankton Sioux) firmarono il famoso Trattato di Fort Laramie, trattato di pace del 2 luglio 1868, a Fort Rice (vicino a Bismarck, Dakota del Nord). Comunque, Toro Seduto non accett\u00f2 il trattato e, venuta meno la guida di Nuvola Rossa e Coda Chiazzata, nel febbraio 1869, con l'appoggio dello zio Quattro Corna (\"He Topa\") e del cugino Luna Nera (\"Oni Sapa\") nonch\u00e9 di giovani capi guerrieri quali Fiele (\"Piji\") e Cavallo Pazzo (\"Tashunka Witko\"), fu scelto come capo supremo degli irriducibili, e continu\u00f2 ad attaccare nell'area settentrionale del Missouri, fino al 1870.\nGuerra delle Black Hills (\"Paha Sapa\" ).\nToro Seduto continu\u00f2 ad attaccare gli emigranti bianchi; nel 1871 attacc\u00f2 anche la linea ferroviaria del Pacifico Settentrionale, cercando di riconquistare le terre Hunkpapa. La resistenza Sioux fu molto dura e nel 1872 i sopravvissuti bianchi furono salvati dalle truppe federali.\nQuesti continui attacchi da parte dei guerriglieri Sioux di Toro Seduto, scatenarono il famoso Panico del 1873, il quale port\u00f2 al fallimento la linea ferroviaria del Pacifico Settentrionale. Non fu infatti pi\u00f9 possibile completare questa linea in territorio Sioux, ma, in compenso, fu possibile rinvenire alcuni giacimenti auriferi presso le \"Black Hills\" (\"Colline Nere\", in lakota \"Paha Sapa\" o \"\u0124e Sapa\"). Una spedizione militare, condotta nel 1874 dal Tenente colonnello George Armstrong Custer, lasci\u00f2 Fort Abraham Lincoln per poter esplorare questo territorio e cercare un'ubicazione appropriata per un forte militare. Quando Custer annunci\u00f2 il ritrovamento, determin\u00f2 il Giunco d'Oro delle Black Hills, cio\u00e8 l'arrivo in grande numero di vari scopritori e le tensioni tra Sioux e bianchi aumentarono al punto che si dovette decidere a chi assegnare questo territorio.\nLa spedizione di George Armstrong Custer pot\u00e9 ispezionare il territorio sorvegliata dai guerrieri lakota ma senza essere attaccata, e il governo apr\u00ec una base vicino alle \"Black Hills\", incurante del fatto che esse fossero territorio Sioux. Nel novembre 1875, il governo ordin\u00f2 di eliminare tutti i Sioux qualora si fossero rivoltati contro i bianchi; l'ostilit\u00e0 dei Sioux crebbe al punto che il 1\u00ba febbraio 1876 Toro Seduto e altri capi Sioux dichiararono una nuova guerra.\nBattaglia del Little Bighorn.\nIl Colonnello Custer, veterano della Guerra di Secessione, era un ufficiale ambizioso, che sperava di candidarsi per la presidenza degli Stati Uniti ai primi anni '70 del XIX secolo. Non solo si guadagn\u00f2 grande fama nella Guerra di secessione, ma anche nelle azioni nei territori degli Indiani delle pianure (compresi il massacro dei Cheyenne sulle rive del Washita River del 27 novembre 1868 e la conseguente ritirata a fronte della reazione dei Kiowa e dei Comanche, la spedizione di caccia in onore del granduca Alexis Romanov nel gennaio 1872, ospitata da Sinte Galeshka \"Coda Chiazzata\", e la spedizione nelle Black Hills alla ricerca di oro nelle terre sacre dei Sioux nell'estate 1874). Fu facilmente notato sia fra i bianchi sia tra i nativi americani, contro i quali condusse numerose offensive.\nToro Seduto decise di ampliare gli attacchi sui bianchi, che occupavano le terre Sioux. Dalla met\u00e0 del 1870, Toro Seduto si guadagn\u00f2 grande rispetto fra varie popolazioni, come i Cheyenne del Nord e gli Arapaho del Nord.\nIl 25 giugno 1876 il Settimo Cavalleggeri di Custer, in assenza della fanteria capitanata dal Generale Alfred Howe Terry, attacc\u00f2 alcune trib\u00f9 native sul loro campo, presso il fiume Little Bighorn, dove prevedevano una facile vittoria sui \"pellerossa\". L'esercito statunitense ignor\u00f2 fin da principio che nella battaglia erano schierati pi\u00f9 di 3.500 Sioux di Toro Seduto, Cavallo Pazzo e Fiele, alleati coi Cheyenne. L'attacco dei nativi fu deciso e i soldati statunitensi vennero inesorabilmente sconfitti. I nativi, per canto loro, soffrirono meno perdite. Il numero di militari sopravvissuti si ridusse drasticamente e Custer fu costretto a far ripiegare le poche truppe rimaste. Le trib\u00f9 condussero poi un contrattacco contro i soldati su una cresta vicina, annichilendo ulteriormente i soldati; .\nToro Seduto partecip\u00f2 di persona alla battaglia solo nelle prime fasi, ma poi lasci\u00f2 che i giovani andassero in battaglia per conquistarsi le penne. In particolare a condurre il combattimento furono i capi guerrieri Fiele e Cavallo Pazzo, spronati dal sogno che aveva avuto lo stesso Toro Seduto riguardo ad un gruppo di soldati americani che, secondo alcuni, erano giunti per caso nel loro accampamento. Alla morte di Custer, i Sioux fecero capire al governo statunitense di aver comunque rispettato il Trattato di Fort Laramie, stipulato nel 1868. Il governo statunitense dichiar\u00f2 di non sentirsi pi\u00f9 vincolato dal Trattato di Fort Laramie e nel 1877 decise di intraprendere nuove irruzioni nelle terre Sioux, costringendo molti nativi americani ad arrendersi. Toro Seduto, accusato di aver scatenato il massacro, rifiut\u00f2 di arrendersi e, nel maggio 1877, si trasfer\u00ec con la sua trib\u00f9 nello Saskatchewan, in Canada, dove rimase in esilio per molti anni ai piedi della Wood Mountain, rifiutando il perdono presidenziale e l'opportunit\u00e0 di ritornare.\nResa.\nFame e malanni forzarono Toro Seduto, la sua famiglia e quasi 200 suoi seguaci, a tornare negli Stati Uniti, dove fu inoltre costretto ad arrendersi il 19 luglio 1881. Il giorno successivo, Toro Seduto e suo figlio Piede di Corvo, furono arrestati e condotti a Fort Buford; tuttavia il governo concesse loro l'amnistia. \nTra gli oggetti personali che possedeva Toro Seduto al momento dell'arresto, c'era una medaglia di Castelfidardo, decorazione militare pontificia data a coloro che avevano partecipato alla battaglia omonima. La cosa non fu facile da spiegare. Solo decenni dopo si ricostru\u00ec la vicenda: un soldato irlandese, Myles Walter Keogh, aveva partecipato alla battaglia risorgimentale e poi, arruolatosi nell'esercito americano, mor\u00ec in uno scontro con un gruppo di guerrieri indiani, a Custer\u2019s Point. Toro Seduto, ammirato per il valore dei soldati nemici, prese la medaglia dal collo dell'irlandese e poi la port\u00f2 per tutta la vita \nOrmai non pi\u00f9 in grado di condurre altre guerre, Toro Seduto ammise ai soldati statunitensi di averli sempre ammirati per la loro resistenza, al fine di poter un giorno unire le sue forze indiane con quelle dei bianchi e di considerarli amici. Due settimane pi\u00f9 tardi, Toro Seduto ed il figlio furono trasferiti a Fort Yates, alla Riserva indiana di Standing Rock, insieme con altri 185 Sioux.\nGli ufficiali dell'esercito ritenevano che il capo degli Hunkpapa avrebbe usato la sua presenza a Fort Yates per richiamare alcune popolazioni alleate per liberarlo. Di conseguenza, un militare sugger\u00ec di trasferire lui ed i suoi seguaci a Fort Randall, per tenerli come prigionieri di guerra. Da 185 i prigionieri Sioux passarono a 172, che furono trasferiti a Fort Randall, dove passarono i successivi 20 mesi. Dopo diverse richieste fu finalmente permesso a Toro Seduto di ritornare alla Riserva indiana di Standing Rock insieme ai suoi uomini, nel maggio 1883.\nUnione al circo Barnum.\nAnche se tenuto prigioniero, Toro Seduto continuava a rappresentare una sorta di minaccia per l'esercito statunitense; nel 1883, per toglierselo di torno, gli agenti governativi concessero al capo indiano di unirsi al famoso circo Barnum, dove divent\u00f2 un'attrazione popolare del famoso Wild West Show, di Buffalo Bill. Insieme a Buffalo Bill, Toro Seduto viaggi\u00f2 molto sia in America che in Europa ed ebbe l'occasione di visitare le pi\u00f9 grandi citt\u00e0 americane ed europee; guadagn\u00f2 approssimativamente $ 50 alla settimana esibendosi in cavalcate nell'arena oppure spesso tenendo un semplice discorso nella sua lingua nativa. \nIl pubblico credeva che Toro Seduto parlasse di s\u00e9 e del suo popolo durante i suoi discorsi. Negli anni, si \u00e8 diffusa la voce che il capo indiano, in realt\u00e0, rivolgesse maledizioni e improperi durante lo show, incitando il pubblico stesso ad istruire i giovani nel perfezionare le relazioni tra bianchi e nativi americani; non essendo compreso, il suo discorso veniva seguito da un forte applauso. Tale voce, sebbene diffusa, \u00e8 oggi ritenuta essere una leggenda metropolitana.\nIl governo statunitense approfitt\u00f2 dell'assenza di Toro Seduto per completare ed inaugurare la ferrovia di Wall Street del Pacifico Settentrionale, nel 1884.\nToro Seduto stette con il circo Barnum solo per quattro mesi, dopodich\u00e9 ritorn\u00f2 nella sua trib\u00f9 del Dakota del Sud. In quel periodo era divenuto una celebrit\u00e0, firmando molti autografi e donando i soldi che riceveva ai senzatetto ed ai mendicanti. Toro Seduto comprese che i suoi nemici non erano pi\u00f9 solo i militari statunitensi, ma anche alcuni coloni che incontr\u00f2 durante i suoi spostamenti con il circo Barnum; infatti not\u00f2 che erano pi\u00f9 avanzati tecnologicamente e consider\u00f2 questa gente come indemoniata. Toro Seduto si rese conto che anche i suoi Sioux sarebbero stati influenzati da questi bianchi se avessero continuato a lottare.\nMorte e sepoltura.\nToro Seduto ritorn\u00f2 nella Riserva Indiana di Standing Rock nel Dakota del Sud. Temendo che progettasse di fuggire dalla Riserva assieme ai praticanti della Danza degli spiriti, le autorit\u00e0 dell'Agenzia Indiana decisero di arrestarlo con alcuni suoi uomini, anche se Toro Seduto non era un loro sostenitore. Durante lo scontro tra i pellerossa e la polizia locale, generato dal tentativo di portare via il capo indiano all'alba del 15 dicembre 1890, Toro Seduto e suo figlio Piede di Corvo vennero assassinati a colpi di pistola da alcuni componenti del commando incaricato della cattura. Toro Seduto venne colpito al petto dal capo della polizia Testa di Toro e subito dopo alla testa da Tomahawk Rosso.\nIl corpo di Toro Seduto venne sepolto a Fort Yates, e nel 1953 la sua salma fu riesumata da alcuni discendenti Lakota e venne trasferita nella Contea di Corson, poco distante da Mobridge, sempre nel Dakota del Sud, dove il capo indiano aveva trascorso la sua giovinezza. Toro Seduto riposa in quello che nel ventunesimo secolo \u00e8 riconosciuto come Sitting Bull Monument.\nLascito.\nA seguito della sua morte, la sua capanna sul Grand River fu portata a Chicago, per essere esposta alla World's Columbian Exposition, nel 1893.\nLa figura di Toro Seduto venne interpretata da molti attori di Hollywood, nei film:\nCol passare del tempo la popolarit\u00e0 mondiale di Toro Seduto crebbe sempre pi\u00f9. "}
{"id": "116356", "revid": "1369234", "url": "https://it.wikipedia.org/wiki?curid=116356", "title": "Fabio Petruzzi", "text": " \nCarriera.\nGiocatore.\nClub.\nCresce nel vivaio della Roma, con cui esordisce in Serie A l'11 febbraio 1990. Arriva a Caserta nella stagione 1990-1991 e, conquista il posto di titolare, ottenendo la promozione in Serie B.\nDopo aver giocato nella Casertana, torna alla Roma, allenata da Carlo Mazzone prima e Zden\u011bk Zeman poi. Nella stagione successiva in panchina c'\u00e8 Fabio Capello, che non gli fa giocare neppure una partita, e cos\u00ec passa al Brescia, guidato da Carletto Mazzone, con cui disputa quattro campionati. Nel 2004 passa al Bologna, nelle cui file retrocede in Serie B.\nNazionale.\nConta una sola presenza nelle file della nazionale italiana, avvenuta con Arrigo Sacchi in panchina il 21 giugno 1995, in una partita persa 2-0 a Zurigo contro la .\nAllenatore.\nComincia la carriera nei quadri dell'AS Roma nel 2005. Nel 2014 lo troviamo sulla panchina degli Allievi Regionali del Montespaccato, societ\u00e0 con la quale ha conquistato il secondo posto nel Girone A. Nella stagione 2015-2016 viene ingaggiato dalla LUISS Guido Carli, squadra composta di studenti universitari militante in Prima Categoria (Lazio). nel 2017-18 allena la squadra Accademia Calcio Roma, nel campionato di Prima Categoria (Lazio), girone B.\nDopo il ritiro.\n\u00c8 opinionista radiofonico sulle frequenze di Rete Sport, nella citt\u00e0 di Roma. Per la stagione calcistica 2017-2018 \u00e8 allenatore dell'Accademia Calcio Roma, nel campionato di Promozione Laziale, girone A.L'anno dopo dirige il Divino Amore e a luglio del 2020 \u00e8 il nuovo allenatore dell'Atletico Lodigiani in Eccellenza Lazio."}
{"id": "116359", "revid": "125678506", "url": "https://it.wikipedia.org/wiki?curid=116359", "title": "Anggun", "text": "Nel corso della sua carriera ha cantato in indonesiano, francese, inglese (tutte lingue che padroneggia con grande facilit\u00e0) . Il suo pi\u00f9 grande successo \u00e8 il brano \"Snow on the Sahara\" (1997), che ha scalato le classifiche di molte nazioni asiatiche, europee e anche americane. L'omonimo album da cui \u00e8 tratto il singolo \u00e8 stato invece premiato con numerosi dischi d'oro e di platino.\nBiografia.\nFiglia di Darto Singo, famoso cantante e produttore discografico indonesiano, e Dien Herdina, una casalinga\u00a0della famiglia reale di Yogyakartan. Il suo nome completo significa \"grazia nata da un sogno\" in balinese. Nonostante fosse\u00a0musulmana, Anggun fu mandata in una\u00a0scuola cattolica\u00a0per ricevere una migliore\u00a0istruzione elementare. All'et\u00e0 di 7 anni, e si inizi\u00f2 a ricevere istruzioni altamente disciplinate nel canto da suo padre. Anggun ha inciso il primo album a soli 9 anni. A 17 era gi\u00e0 una delle maggiori star indonesiane, grazie anche al forte appoggio economico paterno, e a 19 anni decise di lasciare il Paese nat\u00eco per cercare il successo in Europa.\nDopo un periodo di permanenza a Londra, si rec\u00f2 a Parigi, dove incontr\u00f2 Erick Benzi che, apprezzando il suo talento, le propose di incidere un album. Benzi la convinse ad abbandonare le sue origini rock per sperimentare uno stile pi\u00f9 romantico e sensuale: il discografico chiam\u00f2 quindi uno dei principali giovani compositori di sua conoscenza, il frontman e leader dei gi\u00e0 famosi Hooverphonic, Alex Callier, per scriverle dieci brani da inserire in un disco.\nNacque cos\u00ec l'album \"Snow on the Sahara\", che ottenne subito un grande successo sia in Francia sia nella nativa Indonesia, e successivamente in gran parte del mondo. Al momento dell'uscita e per ragioni commerciali, Anggun incise sia in inglese che in francese, dando alla luce quindi due versioni di ciascun album. Anche il secondo, \"Chrysalis\", ottenne un buon successo internazionale, pur non arrivando comunque ai milioni di copie vendute del precedente.\nIl singolo \"Snow on the Sahara\" divent\u00f2 una hit internazionale nel 1997, rendendo Anggun la prima cantante asiatica ad avere successo a livello internazionale. L'album arriv\u00f2 a vendere oltre un milione di copie solo tra Europa e Indonesia, ed \u00e8 ancora oggi il maggior successo della storia per un cantante asiatico fuori dal proprio continente. Nel 2000 si esib\u00ec di fronte a papa Giovanni Paolo II nel Concerto di Natale cantando \"Have Yourself A Merry Little Christmas\".\nNel 2003 Anggun duett\u00f2 con Piero Pel\u00f9 in \"Amore immaginato\", brano che mantenne le prime posizioni nelle classifiche italiane per pi\u00f9 di due mesi. Successivamente Anggun prese parte al progetto a sfondo benefico \"Gaia\". Nel 2005 arriv\u00f2 un nuovo album, intitolato \"Luminescence\" il quale, a differenza dei precedenti, presenta lo stesso titolo sia in inglese che in francese. Nella versione francese si trova il brano \"\u00catre Une Femme\", girato a Barcellona e trasmesso dalla televisione francese alla fine del 2004.\nL'8 ottobre 2005 Anggun duetta con Peter Gabriel in occasione del concerto di beneficenza \u201cYoussou N\u2019Dour &amp; Friends united against malaria\u201d, organizzato dall\u2019ONU che si \u00e8 tenuto a Ginevra, cantando il brano \"Don't Give Up\".\nIl 16 ottobre 2009 Anggun \u00e8 stata nominata \"Ambasciatrice di buona volont\u00e0\" dell'Organizzazione per l'Alimentazione e l'Agricoltura delle Nazioni Unite (FAO).\nIl 26 giugno 2011, in occasione della nomina di Jos\u00e9 Graziano Da Silva come Direttore Generale della FAO, ha realizzato un video appello per ActionAid Italia per promuovere il lavoro delle donne nell'agricoltura. L'anno successivo ha cantato all'Earth Day 2012 in Italia, tenutosi al Palapartenope di Napoli il 22 aprile. Scelta da France 3, ha rappresentato la Francia all'Eurovision Song Contest 2012 a Baku con il brano \"Echo (You and I)\", classificandosi ventiduesima.\nNel 2016 la collaborazione con il gruppo Enigma per l'ottavo album \"The Fall of a Rebel Angel\", uscito 11 novembre, vede Anggun come prima voce nelle seguenti canzoni: \"Mother\", \"Sadeness (Part II)\" e \"Oxygen Red\".\nNel settembre 2016 ha ricevuto le chiavi della citt\u00e0 di Firenze.\nAnticipato dal singolo \"What We Remember\", nel dicembre 2017 ha pubblicato il suo ottavo album internazionale, intitolato appunto \"8\".\nVita privata.\nAnggun si \u00e8 sposata quattro volte. Nel 1992, a soli diciotto anni, si \u00e8 unita in matrimonio con l\u2019ingegnere francese Michel Georgea, divenuto poi suo manager; la famiglia, per\u00f2, sembra fosse stata contraria a questo matrimonio data la giovane et\u00e0 della cantante. Dal 2004 al 2006 \u00e8 stata sposata con Olivier Maury, a cui \u00e8 subentrato poi lo scrittore francese Cyril Montana: da questo terzo matrimonio ha avuto una figlia, Kirana, nata l'8 novembre 2007. Attualmente Anggun \u00e8 sposata con il fotografo francese Christian Kretschmar e vive dividendosi tra Parigi e Montr\u00e9al, in Canada. Parla indonesiano, giavanese, olandese, inglese, francese e italiano."}
{"id": "116361", "revid": "1543377", "url": "https://it.wikipedia.org/wiki?curid=116361", "title": "Namor", "text": "Namor il Sub-Mariner (\"Namor the Sub-Mariner\"), o pi\u00f9 semplicemente Namor, alter ego di Namor McKenzie, \u00e8 un personaggio immaginario dei fumetti creato da Bill Everett nel 1939 e pubblicato dalla Marvel Comics. Durante il periodo denominato Golden Age, insieme a Capitan America e alla Torcia Umana originale, \u00e8 uno dei primi personaggi della casa editrice Timely Comics, che poi divenne la Marvel Comics. Anni dopo, Stan Lee e Jack Kirby, recuperarono il personaggio durante la Silver Age come comprimario dei Fantastici Quattro. Negli anni ottanta \u00e8 un comprimario della serie dei Vendicatori e dei Difensori di cui \u00e8 membro fondatore e storica \u00e8 anche la sua alleanza con il Dottor Destino e i frequenti incontri e scontri con i Fantastici Quattro. Everett ammise anni dopo di essersi ispirato al poema \"La ballata del vecchio marinaio\" dello scrittore inglese Samuel Taylor Coleridge per sceglierne il nome. Namor \u00e8 comparso in quasi tutte le serie Marvel, dove si \u00e8 messo in luce per la sua arroganza, la sua forza e il lessico regale e autoritario. Perennemente in conflitto con la razza umana colpevole di inquinare e depredare il mondo acquatico, si ritrova spesso alleato con gli uomini nel fronteggiare nemici che minacciano la Terra. Namor possiede una forza fisica eccezionale, oltre alla capacit\u00e0 di volare e di nuotare velocissimo; \u00e8 in grado di respirare aria ma se rimane troppo a lungo lontano dall'acqua, le sue capacit\u00e0 diminuiscono fino a sparire.\nBiografia del personaggio.\nOrigini.\nIntorno al 1915, il governo britannico incarica l'ufficiale Leonard McKenzie e il telepate Paule Destine di guidare una squadra per ritrovare un carico di vibranio andate perduto nell'oceano antartico durante una precedente missione di ricerca fallita. I tentativi del capitano McKenzie di disfarsi degli iceberg che intralciano il passaggio della sua nave attirano le attenzioni dell'imperatore Thakorr, sovrano del vicino reame sottomarino di Atlantide. Il monarca invia dunque sua figlia, la principessa Fen, per indagare sulla misteriosa intrusione. Raggiunta la nave, la fanciulla viene fatta prigioniera e portata dal capitano. Fra i due nasce l'amore e, in men che non si dica, decidono di sposarsi. Intanto, alcuni soldati atlantidei partono alla ricerca della principessa scomparsa e, credendola prigioniera, attaccano l'equipaggio, uccidendo apparentemente Leonard per riportare Fen, che scoprir\u00e0 essere in dolce attesa, a casa.\nDopo un anno nasce Namor, un ibrido umano atlantideo dalla pelle rosa in contrasto con quella blu degli abitanti puri di Atlantide, nome che in lingua atlantidea vuol dire \"Figlio Vendicativo\" (\"Avenging Son\"). Namor, sviluppa un carattere arrogante e presuntuoso e trascorre la sua adolescenza con i coetanei: sua cugina, Aquaria Nautica Neptunia, nota come Namora, Byrrah, Meranno e Dorma, innamorata dell'erede di Atlantide che non contraccambia il suo amore.\nMarea Nera.\nAncora giovane, Namor viene inviato dall'imperatore in missione diplomatica presso la trib\u00f9 degli Sharka, dove fa la conoscenza di quello che diventer\u00e0 uno suoi pi\u00f9 acerrimi rivali: il principe Attuma. Obiettivo della missione \u00e8 recuperare alcuni antichi artefatti. Tali arcani oggetti, per\u00f2, finiscono per infettare chiunque ne venga a contatto, dando inizio alla piaga della Marea Nera (\"Black Tide\"). La minaccia della Marea viene alla fine sventata grazie a Dorma ma il padre di Attuma, re Attukar, perde la vita, rendendo il principe rancoroso e voglioso di vendetta verso Namor e Atlantide.\nLa guerra e l'amnesia.\nDurante gli anni del secondo conflitto mondiale, gli atlantidei arrivano a scontrarsi con degli esploratori nazisti. L'incontro porta alla collaborazione tra Namor e alcuni tra i pi\u00f9 importanti eroi del periodo, Capitan America, la Torcia Umana e Toro, alla formazione della squadra degli Invasori (\"Invaders\"), impegnata a guastare i piani dell'Asse e, dopo la fine del conflitto, all'ingresso nella Squadra dei Vincitori (\"All-Winners Squad\"). Uno degli amici di giovent\u00f9 di Namor, Meranno, prende invece le parti delle forze nemiche, diventando noto come U-Man. In questo periodo, durante una missione in Wakanda, il principe fa amicizia con T'Chaka, monarca del paese e padre di T'Challa, futura Pantera Nera. \nDopo l'impegno in superficie, Namor fa ritorno ad Atlantide dove, per\u00f2, si vede bandito da Krang e Byrrah per i suoi eccessivi interessi per gli affari terrestri. Spostatosi a New York, fa la conoscenza della giornalista Betty Dean e fra i due nasce una collaborazione ma non una relazione, nonostante i sentimenti d'amore provati dalla donna, perch\u00e9 un futuro regnante atlantideo non poteva legarsi a una semplice umana. Verso la fine degli anni quaranta, sua cugina Namora va a vivere con lui in superficie e i due, per un po', combattono il crimine di New York.\nIn questo periodo, in un momento imprecisato, Namor e una fanciulla di Atlantide, danno luce al primo figlio segreto del principe: Kamar. La donna, per\u00f2, resta vittima di un non ben identificato nemico e Namor, per proteggere il piccolo, lo invia in esilio in un piccolo accampamento atlantideo dell'Artico.\nIntorno al 1958, Namor interviene per sventare i piani di Paul Destine, ex collega di suo padre, divenuto un folle supercriminale soprannominato Destino. Paul, nel tentativo di conquistarla, attacca Atlantide e, armato del mitico e magico oggetto noto come Corona del Serpente (\"Serpent Crown\"), provoca distruttivi terremoti con cui devasta la citt\u00e0 sottomarina ed uccide Thakorr e la principessa Fen. Nello scontro, Namor perde la memoria e si ritrova a vagare per New York senza ricordare nulla del suo nobile passato.\nIl dopoguerra.\nI vagabondaggi di Namor tra i bassifondi della citt\u00e0 hanno fine quando, un giorno, la sua strada si incrocia con quella di Johnny Storm, la Torcia Umana dei Fantastici Quattro. Riconoscendo nel vagabondo i tratti dell'eroe di guerra, Johnny lo getta nell'Hudson. Il contatto con l'acqua permette a Namor di recuperare i ricordi e i poteri d'un tempo. Ristabilitosi, ma senza alcun ricordo della lotta con Destino, il principe torna immediatamente ad Atlantide e, trovandola distrutta ed abbandonata, pensa che la colpa sia degli umani. Namor evoca quindi il mostro marino Giganto e tenta di invadere New York. L'intervento dei restanti membri del gruppo porta al fallimento dei piani di Namor ma il primo incontro tra lui e la bella Sue Storm danno inizio alla lunga e non corrisposta infatuazione del principe per la Ragazza Invisibile. Successivamente, insieme a Hulk, attacca i Vendicatori per poi fuggire al Polo Nord, dove terrorizza una trib\u00f9 di eschimesi scagliando il loro totem di ghiaccio nell'oceano; a sua insaputa, nel blocco di ghiaccio c'era il corpo in animazione sospesa di Capitan America, che verr\u00e0 liberato proprio dai Vendicatori poco dopo. Nonostante il costante atteggiamento aggressivo mostrato da Namor, i Vendicatori riconoscono in lui l'onore e la nobilt\u00e0. Per questo, gli offrono pi\u00f9 volte un posto in squadra, trovando per\u00f2 quasi sempre il rifiuto da parte del principe.\nNamor fa quindi ritorno tra i superstiti di Atlantide per rappacificarsi col suo popolo. Qui affronta pi\u00f9 volte le sfide al suo potere lanciate dal Signore della Guerra Krang, da Attuma e da Lord Byrra. Decide anche di prendere in sposa Lady Dorma. A sua insaputa, per\u00f2, \u00e8 vittima della malvagia Llyra, principessa di Lemuria, che ha assunto le sembianze della Lady per prendere possesso del reame atlantideo. Le macchinazioni di Llyra alla fine falliscono, ma portano alla dolorosa morte di Lady Dorma. Addolorato, Namor abdica al trono e torna in superficie dove, poco tempo dopo, incontra finalmente suo padre, Leonard, che credeva morto da tempo. La gioia dura poco per\u00f2, poich\u00e9 Leonard si sacrifica per salvare il figlio, impegnato in uno scontro con il criminale Squalo Tigre e Llyra, in cerca di vendetta. Nello stesso periodo, fa la conoscenza di Namorita, figlia di sua cugina Namora.\nIn seguito alla Guerra Kree-Skrull, Namor acconsente alla creazione del supergruppo segreto degli Illuminati, fondato insieme a Charles Xavier, Iron Man, Dottor Strange, Mr. Fantastic e Freccia Nera, per la difesa del pianeta dalle grandi minacce interstellari.\nDifensori e Vendicatori.\nQuando Namor si ritrova ad affrontare in combattimento l'atlantideo mutato Orka, dei gas nervini vengono accidentalmente rilasciati e la popolazione di Atlantide viene ridotta ad una condizione di stasi. Lo stesso Namor ne subisce le conseguenze, perdendo la capacit\u00e0 di respirare fuori dall'acqua. Solo tempo dopo, la situazione ritorna alla normalit\u00e0 grazie a una collaborazione tra il principe e il Dottor Destino.\nDa questo momento, Namor dice addio alla vita da solitario. Dapprima risulta tra i membri fondatori dell'anomalo gruppo di supereroi dei Difensori, poi. dopo lo scioglimento della prima iterazione del gruppo, entra tra i ranghi dei vecchi rivali dei Vendicatori. L'ingresso fa nascere una certa rivalit\u00e0 tra lui e l'eroe olimpico Ercole. Sono proprio i Vendicatori ad aiutare Namor quando il principe si ritrova a dover tornare ad Atlantide, caduta sotto il giogo di Attuma.\nDurante questi anni, il principe ritrova nuovamente l'amore nella persona di Marrina Smallwood, aliena acquatica e membro del gruppo di eroi canadesi Alpha Flight, e la sposa. Namor e Marrina si sposano e fondano un nuovo regno marino: Deluvia. Anche questo amore, per\u00f2, dura poco. Infatti, quando Marrina resta incinta, la sua biologia aliena la induce ad una mostruosa trasformazione, costringendo Namor ad uccidere l'amata con le sue stesse mani.\nCivil War.\nNamor, sebbene sia un monarca di un altro Stato, durante Civil War, dopo essere stato convinto da Susan Storm si schierer\u00e0 al fianco di Capitan America contro Iron Man nella battaglia finale, egli combatter\u00e0 contro la fazione a favore della registrazione alla guida di un nutrito gruppo di atlantidei. Nonostante questo suo schieramento, egli rimane associato agli Illuminati anche dopo Civil War: Namor era stato espulso dal gruppo quando si oppose all'idea di esiliare Hulk su un altro pianeta, arrivando anche a battersi con Iron Man; tuttavia proprio quest'ultimo lo convoc\u00f2 nuovamente, proprio per discutere dell'atto di registrazione. In accordo con Tony Stark, Namor ha provveduto ad immergere la bara di Steve Rogers negli abissi del Mar Glaciale Artico, giurando di vegliare sul riposo del suo vecchio amico.\nL'Iniziativa.\nAlcuni atlantidei di una cellula ribelle sferrano un attacco negli Stati Uniti. Namor scopre che si tratta di un suo figlio sconosciuto, Kamar, sotto la supervisione di Nitro, l'omicida di Stamford. Il governo degli Stati Uniti impiega contro di lui il membro dei Thunderbolts, Venom (Mc Gargan), che lo ferisce a due delle quattro alette che gli consentono di volare, ma nonostante ci\u00f2 l'atlantideo riesce a strappargli la lingua. Sub-Mariner chiede prima aiuto a Charles Xavier e poi alla Donna invisibile per rintracciare il ribelle, ma riceve da entrambi un rifiuto; a seguito di questi avvenimenti, Namor \u00e8 costretto a far evacuare Atlantide ed ordina a tutto il suo popolo di mischiarsi alla popolazione di superficie sotto false identit\u00e0. Dopo questi avvenimenti, Namor e l'esercito di Atlantide stringono un'alleanza con il Dottor Destino per avere asilo politico a Latveria.\nWorld War Hulk.\nSub Mariner non prende parte alla World War Hulk, rimanendo ad Atlantide. Poich\u00e9 si era opposto all'esilio di Hulk nello spazio. Amadeus Cho, amico e sostenitore del Golia Verde, ha provato a convincerlo ad unirsi ai nuovi Campioni, ma Namor rifiuta, perch\u00e9 considera Banner un pazzo furioso, reso ancor pi\u00f9 pericoloso dal dolore per la morte della moglie Caiera; viceversa Namora decide di appoggiarne la causa, dando un dispiacere a suo cugino.\nSecret Invasion.\nNamor viene nuovamente invitato ad una riunione degli Illuminati dopo che Iron Man ha scoperto che Elektra, leader del clan della Mano, era una spia Skrull che si spacciava per lei; secondo Stark si tratta di un'invasione aliena, ma Sub Mariner \u00e8 pi\u00f9 scettico, reputandolo un caso isolato. Mentre gli eroi discutono Freccia Nera si rivela anch'esso uno Skrull, e li aggredisce, aiutato da altri due alieni: Namor riesce ad uccidere il sostituto di Lord Boltagon, ma decide infine di abbandonare definitivamente il gruppo, in quanto adesso non si fida pi\u00f9 di nessuno di loro.\nDark Reign.\nInvitato a sedere al tavolo della Cabala dove assieme a Destino, Loki, Hood ed Emma Frost si decide il modo pi\u00f9 equo di spartirsi il potere derivante dalla nuova posizione di Norman Osborn come direttore di \"H.A.M.M.E.R.\" in cambio di lealt\u00e0 nei suoi confronti, Namor \u00e8 restio ad accettare di prendere ordini da lui. Dopo un attacco di agenti di Atlantide, Osborn chiede a Namor di andare a ucciderli tutti tranne uno, ma Namor rifiuta dicendogli che lui non sar\u00e0 la sua scimmia ammaestrata e Norman decide di mandare Sentry al suo posto.\nUtopia.\nNamor accetta l'invito di Emma di entrare a far parte dei suoi X-Men come parte dell'accordo stretto con lei in cambio della testa di Sebastian Shaw, reo di aver distrutto una citt\u00e0 atlantidea in passato. Durante una discussione, Norman gli fa notare come per lunghi anni abbia ignorato la sua parte mutante a dispetto di quella atlantidea e come adesso ritrovandosi confuso sul posto da occupare in questa nuova societ\u00e0 farebbe meglio a seguire i suoi ordini permettendogli di chiarirsi con s\u00e9 stesso e nel frattempo abbracciare la causa mutante per difendere, quello che in sostanza, \u00e8 il suo popolo. Giunto a San Francisco, viene subito utilizzato sul campo per sedare una rivolta mutante guidata da Satiro. In seguito, gli X-Force di Wolverine attaccano Alcatraz e Namor ed Emma si rivelano dei traditori e mettono fuori combattimento Daken e Mimo. Questo \u00e8 tutto un piano ideato in precedenza da Ciclope. Ma Osborn, venendo a sapere quello che \u00e8 successo e del loro tradimento, ordina ai suoi Vendicatori e X-Men di portargli la testa di Namor e il cuore di Emma Frost. In seguito, Namor combatte gli Oscuri Vendicatori al fianco degli X-Men. Durante la battaglia affronta Sentry, fino a quando i Vendicatori di Osborn si ritirano, essendo inferiori di numero.\nLa lista.\nInfuriato per il tradimento di Namor, Osborn decide di vendicarsi utilizzando la sua ex-moglie Marrina, ora tramutata in una creatura degli abissi molto simile ad un leviatano. Distrutte decine di colonie atlantidee sparse per gli oceani, la minaccia viene riportata agli X-Men dallo stesso Namor che solo dopo l'insistenza di Emma Frost accetta l'aiuto dei mutanti: teleportati tutti gli atlantidei nell'emisfero australe, si offre come esca per attirare Marrina (identificata grazie all'aiuto delle Naiadi di Stepford) e fare in modo che Uomo Ghiaccio la intrappoli congelandola cosicch\u00e9 Surge e Nightcrawler possano metterla fuori combattimento con alcune scariche elettriche ed una bomba. Indebolitala, Namor si fa carico del corpo e dopo averlo portato alla Fossa delle Marianne per ucciderla, ne scaglia il teschio contro l'ufficio di Osborn a New York City. Minacciatolo di morte se avesse riprovato a toccare qualcuno a lui caro, ritorna ad Utopia, nuova casa per i mutanti e gli atlantidei.\nAvengers vs. X-Men.\nDopo essere stato sconfitto in combattimento dalla Cosa, viene anch'esso impossessato dalla Fenice insieme a Ciclope, Emma, Magik e Colosso facendo parte dei cosiddetti Cinque della Fenice. I suoi poteri e la sua forza aumentano notevolmente insieme al controllo del fuoco. Del gruppo \u00e8 l'unico che vorrebbe disfarsi subito degli Avengers ma viene sempre calmato da Ciclope. Namor \u00e8 convinto che Ciclope sappia essere un leader ma non sar\u00e0 capace di governare il nuovo mondo che ha in mente, e per questo non andr\u00e0 molto d'accordo col gruppo. Convinto da Emma (con la quale sembra avere una relazione) devaster\u00e0 il Wakanda da solo con enormi onde anomale e con a fianco gli atlantidei dichiarandole guerra visto che fino a quel momento era stata una delle sedi degli Avengers. La forza fenice gli ha donato un potere eccezionale, a fatica la maggior parte dei vendicatori tenta di metterlo in difficolt\u00e0 riuscendo a resistere ai colpi di Thor e Hulk Rosso, al quale spezza un braccio. Solo Scarlet con i suoi poteri riesce a \"fargli male\" scacciando la fenice in lui. \u00c8 stato il primo dei Cinque della Fenice ad essere purificato, in seguito riveler\u00e0 a Hope Summers che in quell'occasione per la prima volta nella sua vita si \u00e8 sentito sconfitto non piacendogli affatto.\nSecret Wars.\nInsieme alla Cabala, Namor si salva dalla distruzione finale del multiverso, arrivato su Battelworld, sempre insieme alla Cabala, affronta le truppe dei Thor inviate dal Dottor Strange, che su Battleworld \u00e8 lo Sceriffo Supremo, poi, verr\u00e0 spedito da Strange nel suo Sancta Sactorium insieme a Pantera Nera, l\u00ec troveranno un Guanto dell'Infinito e un amuleto in grado di teletrasportarli dovunque vogliano, chiamato il Seggio Coraggioso, grazie ad esso giungeranno oltre la grande muraglia che impedisce agli zombie di invadere il regno del Dottor Destino, che su Battleworld \u00e8 il dio creatore. Insieme a Pantera Nera, convincer\u00e0 gli zombie a seguirli in battaglia, nella battaglia finale contro le armate di Destino T'challa e Namor affronteranno Destino, quest'ultimo attaccher\u00e0 i due, Pantera Nera riesce a difendersi dal suo attacco con il suo Guanto dell'Infinito mentre Namor viene ucciso da Victor Von Doom.\nMarvel Now.\nViene decapitato durante un combattimento dallo Squadrone Supremo per vendicare gli universi appartenenti ai membri della squadra distrutti dal re di Atlantide.\nPoteri e abilit\u00e0.\nGrazie alle alette che ha alle caviglie, Namor \u00e8 in grado di volare e nuotare ad altissime velocit\u00e0: questo lo rende un combattente formidabile, in grado di battersi in egual modo in terra, aria e acqua, essendo anche in possesso di una forza fisica sovrumana e di una notevole agilit\u00e0. \u00c8 in grado di respirare in egual modo sia sulla terra ferma che negli abissi, ma se rimane troppo a lungo lontano dall'acqua, si disidrata e la sua forza e i suoi poteri diminuiscono fino a sparire. Conosce quasi tutte le lingue parlate sulla terraferma e ha il dominio su tutte le creature marine, con le quali condivide un legame psichico. Pur non essendo indistruttibile, il suo fisico \u00e8 assai pi\u00f9 coriaceo di quello di un normale essere umano, abituato alle basse temperature e alla maggiore pressione delle profondit\u00e0 degli abissi, tanto da dimostrarsi estremamente resistente ai danni fisici, ad esempio, a proiettili sparati a bruciapelo. La sua particolare genetica di ibrido umano/atlantideo gli consente di invecchiare molto lentamente: difatti Namor dimostra sostanzialmente gli stessi anni che aveva durante la seconda guerra mondiale.\nAltre versioni.\nVersione Amalgam.\nNell'Universo Amalgam Namor si fonde con Aquaman, altro celebre imperatore degli abissi, creando \"Aquamariner\", membro del \"All Star Winners Squadron\" (All-Winners Squad pi\u00f9 All-Star Squadron) durante la seconda guerra mondiale e della \"JLX\" (Justice League pi\u00f9 X-Men) nel presente.\nVersione Ultimate.\nLa versione Ultimate di Namor ha esordito sul numero 24 di \"Ultimate Fantastic Four\" (dicembre 2005). In cerca di Atlantide, per aiutare la scienziata Mary Storm, madre di Sue e Johnny, i Fantastici Quattro Ultimate rinvengono il corpo di Namor conservato in animazione sospesa.\nStoria editoriale.\nPeriodo Golden Age.\nIl personaggio avrebbe dovuto esordire ad aprile 1939 nella testata \"Motion Picture Funnies Weekly\", edita come prova da Funnies Inc. come pubblicazione omaggio ma non venne mai distribuita. Successivamente, Bill Everett, creatore del personaggio, lo us\u00f2 per il primo numero di una nuova testata, Marvel Comics, edita da un cliente della Funnies, la Timely Comics, prima incarnazione della Marvel Comics; Everett riprese la storia di otto pagine che aveva realizzato per la Funnies e ne realizz\u00f2 una nuova versione di 12 pagine che venne pubblicata sul primo numero della testata che poi divenne \"Marvel Mystery Comics\" dal secondo numero nel dicembre 1939. In questa prima apparizione il personaggio aveva connotazioni negative in quanto, animato da una propria causa, si trovava in contrasto con il governo degli Stati Uniti arrivando a commettere carneficine e a distruggere grattacieli e navi. Nel 1940 Namor si scontrer\u00e0 con Human Torch nel tentativo di affondare l'isola di Manhattan. All'entrata in guerra degli Stati Uniti, Namor aiuter\u00e0 gli Alleati contro Hitler all'interno del gruppo degli Invasori. Il personaggio \u00e8 protagonista della serie \"Sub-Mariner Comics\", pubblicata dal 1941 al 1949. Come molti altri personaggi della Timely Comics, anche Namor, alla fine degli anni quaranta, ebbe un calo di popolarit\u00e0 che lo port\u00f2 poco alla volta a scomparire. Fece brevemente parte di un gruppo di supereroi, All-Winners Squad. A met\u00e0 degli anni cinquanta ebbe un breve ritorno nella testata della Atlas Comics, \"Young Men\", dove compar\u00ec a partire dal n. 24 insieme a Capitan America e a Human Torch, fino a quando nel 1954 la testata non gli venne dedicata a partire dal n. 32, diventando \"Sub-Mariner Comics\", edita fino all'ottobre 1955 quando chiuse con il n. 42.\nPeriodo Silver Age e successivi.\nCon la riapertura della Marvel ai supereroi, Stan Lee decise di riproporre il personaggio di Namor anche tra i supereroi moderni, assieme a Uomo Ragno, Fantastici Quattro, Vendicatori, Hulk e tutti gli altri. Negli anni sessanta il personaggio torn\u00f2 sulla testata dedicata ai Fantastici Quattro (n. 4, maggio 1962), dove venne ritrovato dal gruppo di supereroi a vivere come senzatetto a New York vittima di una amnesia. Ritrovata la memoria, Namor ritorna nel suo regno sottomarino, Atlantis, ritrovandolo distrutto da un test nucleare e disabitato; in questo periodo il personaggio \u00e8 una sorta di antieroe assetato di vendetta e alla ricerca di una identit\u00e0, caratterizzandosi per tutti gli anni sessanta sia come personaggio a volte positivo e altre negativo. Come protagonista, terminata \"Sub-Mariner Comics\", il personaggio torn\u00f2 nel 1965 sulla testata antologica \"Tales to Astonish\" a partire dal n. 70 e fino al n. 101 del marzo 1968, quando chiuse la testata, in storie scritte da Stan Lee, Raymond Marais, Roy Thomas, Archie Goodwin e disegnate da Adam Austin, Gene Colan, Jack Kirby, Jerry Grandenetti, Bill Everett, Dan Adkins, Werner Roth (disegni); Successivamente il personaggio prosegue nel primo one shot della Marvel, \"Iron Man and the Sub-Mariner\", dell'aprile 1968, scritto da Roy Thomas e disegnato da Gene Colan; le storie del personaggio proseguono il mese successivo in una testata seriale dedicata, \"Prince Namor, the Sub-Mariner\", scritta inizialmente da Roy Thomas e Gerry Conway; dal n. 25 la testata diventa \"Sub-Mariner\" (vol. 1) e, dal n. 65, diventa \"Prince Namor, The Savage Sub-Mariner\" per soli 3 numeri per poi, dal n. 68 diventare definitivamente fino alla conclusione col n. 72, \"The Savage Sub-Mariner\". Le storie del personaggio proseguono nel 1975 in una serie di team up con il Dottor Destino prima nella serie di soli due numeri \"Giant-Size Super-Villain Team-Up,\" e poi in una nuova serie bimestrale di 17 numeri, \"Super-Villain Team-Up.\" Negli anni ottanta \u00e8 un comprimario della serie dei Vendicatori e dei Difensori di cui \u00e8 membro fondatore. Dopo due serie limitate negli anni ottanta, \"Prince Namor Sub Mariner\" e \"Saga of the Sub-Mariner\", nel 1990 esordisce una seconda serie dedicata al personaggio realizzata inizialmente da John Byrne per i 40 anni del personaggio, Namor (vol. 2), edita per 62 numeri fino al maggio 1995. Nel crossover del 1996 Marvel contro DC, Namor affronta in duello il suo corrispettivo della DC, Aquaman. La terza serie dedicata al personaggio esordisce nel 2010, \"Namor: the first mutant\", scritta da Stuart Moore ma chiude dopo meno di un anno. Nel 2011 il personaggio compare ancora come membro dei Difensori in una nuova serie di breve durata. Nel 2013 \u00e8 diventato uno dei personaggi principali nella terza serie dei Nuovi Vendicatori.\nEdizione italiana.\nIn Italia Namor \u00e8 stato pubblicato dall'Editoriale Corno su \"L'incredibile Devil\" in appendice dal n. 32 al n. 38, in poi continua dal n. 69 al n. 73 e successivamente sui \"Fantastici Quattro\" dal n. 49 al n. 56 e n. 57. Negli anni novanta \u00e8 stato pubblicato dalla Play Press prima sulla collana \"Namor the Sub-Mariner\" e poi su \"X-Marvel\"; poi dalla Panini Comics per concludere il ciclo delle storie di Jae Lee su \"Marvel Magazine Presenta\" numeri 1-2. La terza serie di Namor \u00e8 stata tradotta, fra il 2004 e il 2005, sui \"Fantastici Quattro\" (numeri dal 236 al 244) della Panini Comics.\nAltri media.\nCartoni animati.\nCome protagonista:\nCome comprimario:\nVideogiochi.\nAppare come personaggio non utilizzabile in \"Captain America and the Avengers\", \"Spider-Man\", \"I Fantastici 4\" e ', oltre che come personaggio giocabile nel videogioco per smartphone '."}
{"id": "116365", "revid": "767487", "url": "https://it.wikipedia.org/wiki?curid=116365", "title": "Nini Rosso", "text": "Biografia.\nOriginario della frazione San Paolo di San Michele Mondov\u00ec, cui rimase sempre molto legato, da ragazzo fu partigiano in Valle Maira con Giorgio Bocca e Detto Dalmastro.\nDopo una buona carriera jazzistica ed orchestrale (nell'orchestra del maestro Cinico Angelini), decise di lanciarsi come solista leggero, firmando un contratto con la Titanus (casa discografica distribuita dalla Durium, come la successiva Sprint). Il suo primo disco, \"La ballata della tromba\", nel 1961 riscosse un discreto successo, arrivando nella prima posizione dei 45 giri per due settimane; nel 1963 partecip\u00f2 alla colonna sonora del film \"L'amore difficile\", scritta dal maestro Piero Umiliani, con il brano \"Vicolo dell'amore, 43\". Il colpo della sua vita avvenne nel 1964 con \"Il silenzio\" (che, dal 28 gennaio 1986, avrebbe potuto far da sigla di chiusura dei programmi RAI sostituendo il brano \"Armonie del pianeta Saturno\" di Roberto Lupi), versione leggera del \"Silenzio fuori ordinanza\" suonato nelle caserme, con la collaborazione di Willy Brezza. Il brano fu inciso per caso: in un concerto al PalaEur di Roma, di fronte a un pubblico militare, decise di eseguirlo con una malinconica parte recitata, nella quale descrisse la solitudine del militare di leva che d\u00e0 una romantica buonanotte alla sua fidanzata lontana, e l'accoglienza fu esplosiva.\nIl disco vendette dieci milioni di copie, con picchi di successo anche nel Nord-Europa e in Giappone, dove Nini Rosso fece numerose tourn\u00e9e; Nini Rosso suon\u00f2 anche il brano nel musicarello del 1965 \"Se non avessi pi\u00f9 te\". Nello stesso anno partecip\u00f2 al Cantagiro con \"Son qui ad aspettarti\" e al Festival di Napoli con il brano \"Nord e sud\", mentre l'anno seguente apparve nella trilogia di musicarelli \"Viale della canzone\", \"008 Operazione ritmo\" e \"Questi pazzi, pazzi italiani\", diretti da Tullio Piacentini. Nel 1966 partecip\u00f2 a \"Un disco per l'estate\" con \"Concerto per un addio\". Altro buon successo fu, nel 1967, un altro brano dai toni malinconici, \"Uomo solo\", utilizzato come sigla iniziale e finale della celebre serie televisiva \"Sheridan, squadra omicidi\", cinque telefilm con il celebre Ubaldo Lay diretti da Leonardo Cortese.\nNel 1984 incise il particolarissimo LP con brani della Hit parade mondiale \"Magic Motions\" (con arrangiamenti di Victor Bach e produttore Felice Piccarreda). Nini Rosso fu anche attore, generalmente facendo la parte del trombettista, in alcuni musicarelli italiani degli anni sessanta: \"Sanremo - La grande sfida\", \"In ginocchio da te\", \"Little Rita nel West\", \"Canzoni, bulli e pupe\". Partecip\u00f2 con il suo complesso al programma \"La macchina meravigliosa\" di Piero Angela (pi\u00f9 precisamente alla prima puntata dedicata all'orecchio).\nMor\u00ec a causa di un tumore polmonare; oggi riposa nel Cimitero Flaminio a Roma."}
{"id": "116366", "revid": "338340", "url": "https://it.wikipedia.org/wiki?curid=116366", "title": "Habeas corpus", "text": "Habeas corpus, letteralmente \"che tu abbia il corpo\", \u00e8 una locuzione latina utilizzata nei sistemi giuridici di common law, per indicare l'ordine emesso da un giudice di portare un prigioniero al proprio cospetto, per verificarne le condizioni personali ed evitare una detenzione senza concreti elementi di accusa. L'espressione \u00e8 infatti la contrazione della formula consuetudinaria \"Praecipimus tibi quod corpus, in prisona nostra sub custodia tua detentum, habeas coram nobis... ad subiciendum\" con cui una corte di giustizia ordinava all'autorit\u00e0 che deteneva una persona (\"corpus\") di presentare il detenuto alla corte stessa.\nIl diritto di \"habeas corpus,\" che in sintesi richiede la sussistenza di precisi presupposti giuridici per poter limitare la libert\u00e0 di una persona, nel corso della storia \u00e8 stato un importante strumento per la salvaguardia della libert\u00e0 individuale contro l'azione arbitraria dello stato e si \u00e8 poi esteso a tutti i sistemi giuridici occidentali.\nStoria.\n\u00c8 ancora citato nelle fonti del diritto inglese (William Blackstone) fin dal 1305, sotto il regno di Edoardo I d'Inghilterra, ma la consuetudine di emettere \"writ\" analoghi era evidentemente precedente e fu recepito poi nel \"corpus\" legislativo inglese.\nL\"Habeas Corpus Act\".\nL\"Habeas Corpus Act,\" emanato il 31 maggio 1679 da Carlo II d'Inghilterra, ha codificato l'emissione del \"writ\", ripristinandone la piena efficacia, che nel tempo si era parzialmente affievolita nella pratica delle corti giudiziarie.\nL'incipit dell'atto \u00e8:\nIl diritto all\"habeas corpus\" fu una volta per tutte consacrato grazie al \"Bill of Rights\" della Gloriosa rivoluzione inglese del 1688-89; da qui \u00e8 poi passato in tutte le costituzioni liberali occidentali (cfr. ad esempio il \"Bill of Rights\" allegato alla costituzione americana, articoli 7 e 8, c. d. 5\u00b0 e 6\u00b0 emendamento).\nL'Habeas Corpus fu sospeso diverse volte nella storia britannica. Nel periodo 1794-1801 con \"the Habeas Corpus Suspension Act 1794\", come conseguenza della situazione di conflitto con la Francia rivoluzionaria prima e napoleonica poi ed il sospetto dell'infiltazione di agenti nemici.\nIl \"writ\" come strumento di tutela.\nComunemente con \"habeas corpus\" ci si riferisce a un particolare tipo di decreto, di ordine (in inglese: writ) denominato, in forma completa, \"habeas corpus ad subiciendum\"; esistevano tuttavia altri tipi di \"writ\" dello stesso tipo, quale il \"writ\" \"habeas corpus ad testificandum\".\nIl \"writ\" di \"habeas corpus\" \u00e8 detto anche \"Great writ\" per la sua importanza fondamentale nel sistema di diritto inglese. La sua importanza pu\u00f2 meglio essere compresa se si considera che nel diritto delle origini ogni suddito poteva essere soggetto a una pluralit\u00e0 di giurisdizioni locali e signoriali, tutte le quali potevano disporre fisicamente del soggetto, imprigionandolo e spesso torturandolo senza accuse concrete (che si volevano ottenere con la tortura). Con l'emissione del \"writ\" di \"habeas corpus\" una corte reale poteva ordinare a qualsiasi altra giurisdizione la consegna del prigioniero garantendolo dall'arbitrio signorile. Si tenga presente che l'arresto o la cattura di chiunque, per il Common law nel Medioevo e nella prima parte dell'era moderna, erano disposti e attuati immediatamente dalla stessa autorit\u00e0 amministrativa (sceriffi, \"gaolers\" e altri ufficiali...), senza motivazione esplicita, spesso a fini non penali (tributari, debiti privati, ordine pubblico...). Il ricorso al giudice della Corona (cio\u00e8 un emissario diretto del Re) costitu\u00ec quindi la prima e pi\u00f9 importante garanzia verso gli abusi, potendosi scavalcare l'Ufficiale che aveva eseguito l'arresto.\nLo strumento di tutela vale in senso stretto, poich\u00e9 di solito con H.C. si fa riferimento all'atto legale o al diritto in base al quale una persona pu\u00f2 ricorrere per difendersi dall'arresto illegittimo di s\u00e9 stessa o di un'altra persona.\nL\"habeas corpus\" \u00e8, quindi, il diritto di richiedere a un giudice l'emissione di un ordine (\"writ\"), diretto a un'autorit\u00e0 pubblica che ha eseguito un arresto, per rendere ragione della detenzione di quella persona, ed \u00e8 considerato uno dei pi\u00f9 efficienti sistemi di salvaguardia della libert\u00e0 individuale contro detenzioni arbitrarie ed extragiudiziali.\nSu richiesta della persona arrestata, con il \"writ\" il magistrato ne ordina l'esibizione avanti a s\u00e9 in udienza (\"Habeas corpus, ad subiciendum iudicium!\": ne sia esibito il corpo, per sottoporlo a giudizio!), per verificare se egli sia ancora vivo, l'accusa e le circostanze dell'arresto. L\"habeas corpus\" \u00e8 un appello al giudice contro una detenzione ingiustificata: da esso \u00e8 scaturita la necessit\u00e0, affermata in via pretoria in tutto il Common law, della legalit\u00e0 della detenzione, nel senso di apprestare una motivazione che riconduca l'esercizio coercitivo della forza a un modello legale, preesistente, di persecuzione dei reati.\nLa convalida e il riesame.\nNel diritto continentale una delle prime formulazioni importanti a livello legislativo del principio, affermatosi in alcune zone d'Europa dal tardo Medioevo, \u00e8 la dichiarazione dei diritti dell'uomo e del cittadino del 1789: da essa discende la formulazione poi recepita, a livello del diritto internazionale moderno, dalla Dichiarazione universale dei diritti dell'uomo, adottata dall'Assemblea generale delle Nazioni Unite il 10 dicembre 1948 - che ha sancito tale diritto mediante il suo articolo 9: \"Nessun individuo potr\u00e0 essere arbitrariamente arrestato, detenuto o esiliato\" - e dal Primo protocollo opzionale della convenzione internazionale sui diritti civili e politici adottato dall'Assemblea generale delle Nazioni Unite nel 1966.\nHabeas corpus nel diritto italiano.\nIn Italia, il diritto alla legalit\u00e0 della restrizione della libert\u00e0 personale fu sancito in primis nel 1812 dall'art. 35 della Costituzione del Regno di Sicilia, successivamente dall'articolo 26 dello Statuto Albertino (1848) e ripreso dagli articoli 13, 24, 25 della Costituzione repubblicana del 1948. \nIn relazione al comma 4, nel 2017 \u00e8 stato introdotto il reato di tortura.\nLa conseguenza della formulazione costituzionale, in termini di riscontro della legalit\u00e0 del mandato di cattura o di custodia cautelare, fu sin dal secondo dopoguerra tratta mediante le modifiche del Codice di procedura penale italiano, in virt\u00f9 delle quali la convalida dell'arresto (oggi art. 391 c.p.p.) avviene nell'arco di 48 ore (e salvo il potere dell'ufficiale di P.G. o del P.M. di disporre la liberazione immediata dell'arrestato, ove non ne esistano i presupposti). Restrizioni dell'habeas corpus furono introdotte con le leggi speciali antiterrorismo degli anni di piombo.\nUn'ulteriore conseguenza fu tratta nel 1982 con l'istituzione del Tribunale della libert\u00e0: oggi esso viene regolato dagli art. 309 e 310 del codice Vassalli (riesame o appello avverso misure cautelari, che hanno tempi strettissimi per il giudizio sulla libert\u00e0 personale dell'indagato o imputato)."}
{"id": "116367", "revid": "831312", "url": "https://it.wikipedia.org/wiki?curid=116367", "title": "Giro d'Italia 2002", "text": "Il Giro d'Italia 2002, ottantacinquesima edizione della \"Corsa Rosa\", si svolse in venti tappe precedute da un cronoprologo iniziale dall'11 maggio al 2 giugno 2002, per un percorso totale di 3\u00a0363,8 km. Fu vinto dall'italiano Paolo Savoldelli.\nResoconto degli eventi.\nIn omaggio all'Unione europea e all'introduzione fisica dell'euro la corsa prese il via da Groninga, nei Paesi Bassi, attraversando quindi Germania, Belgio, Lussemburgo e Francia, paesi fondatori dell'UE insieme all'Italia. Poi il trasferimento, da Strasburgo a Fossano, e il primo giorno di riposo. Cinque erano gli arrivi in salita, due dei quali sulle Alpi, mentre tre (incluso il cronoprologo di Groninga) le cronometro. Stefano Garzelli, il campione in carica Gilberto Simoni, Francesco Casagrande, Dario Frigo e Pavel Tonkov erano i principali favoriti alla vittoria finale.\nL'edizione fu tormentata da numerosi casi di doping. Inizialmente ci furono quattro ciclisti partecipanti coinvolti: Nicola Chesini della Ceramiche Panaria-Fiordo fin\u00ec ai domiciliari con l'accusa di aver fornito sostanze dopanti ai colleghi (primo corridore arrestato in corsa, in 85 anni di storia al Giro), Domenico Romano della Landbouwkrediet-Colnago si costitu\u00ec quattro giorni dopo il mandato di cattura, Faat Zakirov della Panaria e Roberto Sgambelluri della Mercatone Uno risultarono invece positivi al NESP, l'EPO di seconda generazione, dopo il controllo antidoping di Groninga.\nPoi venne il turno di due favoriti per la vittoria finale. La sera del 17 maggio usc\u00ec la notizia della positivit\u00e0 al Probenecid (un diuretico utilizzato spesso come coprente) di Stefano Garzelli, fin l\u00ec dominatore della corsa e gi\u00e0 vincitore di due tappe e con indosso la rosa. Il controllo era stato svolto a Liegi quattro giorni prima. Il varesino decise di continuare la gara, ma dopo la conferma della positivit\u00e0 nelle controanalisi, il 21 maggio fu costretto ad abbandonare (verr\u00e0 in seguito squalificato). Passarono solo tre giorni dall'addio di Garzelli e anche Gilberto Simoni, fresco vincitore della tappa di Campitello Matese, venne forzato dalla sua squadra a lasciare la gara per una positivit\u00e0 alla cocaina riscontrata in un test di un mese prima. Il trentino si difender\u00e0 additando come causa della contaminazione alcune caramelle colombiane regalategli dalla zia, versione dei fatti che sar\u00e0 poi confermata dalla giustizia sportiva.\nIl giorno dopo la notizia della positivit\u00e0 di Garzelli, grazie a una fuga l'esperto Jens Heppner conquist\u00f2 la maglia rosa, sottraendola proprio all'atleta della Mapei-Quick Step; il tedesco tenne la \"leadership\" per ben dieci tappe, fino alla frazione di Corvara in Badia, la prima sulle Alpi, quando dovette cederla all'ex biker australiano Cadel Evans. Il 28 maggio, intanto, anche quello che era ormai considerato il principale candidato al successo finale, Francesco Casagrande, aveva dovuto lasciare la corsa: il ciclista della Fassa Bortolo venne infatti espulso per aver spinto e fatto cadere il colombiano John Freddy Garc\u00eda durante lo sprint per un GPM di terza categoria nella tappa con arrivo a Conegliano.\nVenuti a mancare molti dei favoriti, sulle Dolomiti la \"Corsa Rosa\" divenne una battaglia con numerosi contendenti: Evans, Tyler Hamilton, ex gregario di Armstrong, Paolo Savoldelli, gi\u00e0 secondo al Giro 1999, ma anche Dario Frigo, Aitor Gonz\u00e1lez, Pietro Caucchioli e Juan Manuel G\u00e1rate. Dopo un grande equilibrio, si decise tutto sulle ultime salite, nella tappa di Folgaria. Evans, in rosa dal giorno prima, croll\u00f2 ed usc\u00ec anche dalle prime dieci posizioni, e pure Frigo e Gonz\u00e1lez persero terreno; Savoldelli invece tenne bene, attacc\u00f2 Hamilton e lo stacc\u00f2 di quasi due minuti (quel giorno vinse Tonkov), vestendo di rosa. L'atleta della Index-Alexia Alluminio consolid\u00f2 il primato due giorni dopo, quando super\u00f2 i principali rivali anche nella cronometro in Brianza vinta da Aitor Gonz\u00e1lez.\nPur non essendosi aggiudicato alcuna tappa, Paolo Savoldelli fece cos\u00ec sua la corsa davanti a Tyler Hamilton; terzo fu Pietro Caucchioli, quarto G\u00e1rate. Mario Cipollini vinse ben sei tappe (suo record personale al Giro) e, per la terza volta in carriera, la maglia ciclamino della classifica a punti. La maglia verde del Gran Premio della Montagna and\u00f2 al messicano Julio Alberto P\u00e9rez Cuapio, vincitore a Valle Castellana e Corvara in Badia, quella azzurra dell'Intergiro a Massimo Strazzer."}
{"id": "116376", "revid": "1776051", "url": "https://it.wikipedia.org/wiki?curid=116376", "title": "Sert\u00e3", "text": "Sert\u00e3 () \u00e8 un comune portoghese di 16.720 abitanti situato nel distretto di Castelo Branco."}
{"id": "116378", "revid": "580", "url": "https://it.wikipedia.org/wiki?curid=116378", "title": "Claudio Martini", "text": "\u00c8 stato sindaco di Prato dal 2 giugno 1989 al 24 aprile 1995 e anche senatore della Repubblica durante la XVII legislatura della Repubblica Italiana.\nBiografia.\nNasce il 10 gennaio 1951 a Il Bardo, vicino alla citt\u00e0 di Tunisi, da una famiglia di emigrati livornesi. \u00c8 un perito chimico.\n\u00c8 fratello di Francesco Martini, detto Franco, sindacalista attualmente componente della segreteria nazionale della Confederazione Generale Italiana del Lavoro (CGIL).\nCarriera politica.\nGli inizi.\nDa giovane, una volta rientrato in Italia, entra a far parte dell'organizzazione giovanile del Partito Comunista Italiano, la Federazione Giovanile Comunista Italiana (FGCI), iscrivendosi nella sezione di Prato, di cui \u00e8 stato segretario della federazione dal 1971 al 1972. Nel 1975 viene nominato responsabile FGCI di Caserta, per intervento di Antonio Bassolino, esperienza essenziale al fine di accrescere la sua carriera politica.\nNel 1985 viene eletto segretario pratese del PCI. In questi anni ha svolto ruoli di rilievo a livello europeo, come per esempio quello di rappresentante delle Regioni dell'Unione europea.\nSindaco di Prato.\nTra il 1988 e il 1995 \u00e8 sindaco di Prato, dove realizza diversi progetti importanti per la citt\u00e0 toscana, tra cui la creazione della Provincia di Prato nel 1992.\nAssessore della Regione Toscana.\nCon la nascita della giunta regionale della Toscana presieduta da Vannino Chiti, Martini viene nominato assessore con deleghe regionali alla salute. Si candida alle elezioni regionali in Toscana del 1995 col Partito Democratico della Sinistra, nella mozione del presidente uscente Vannino Chiti, venendo eletto nella circoscrizione di Prato in consiglio regionale della Toscana.\nPresidente della Regione Toscana.\nNel 2000 \u00e8 stato eletto Presidente della Regione Toscana con il 49,3% dei voti, un risultato modesto nella tradizione del PCI e del PDS in Toscana, abituata a superiori livelli di consenso.\nCon le elezioni regionali della primavera del 2005 \u00e8 stato confermato in tale incarico con il 57,4% dei suffragi; il consenso della coalizione di centrosinistra (che non comprendeva Rifondazione Comunista) ed il suo personale crebbero di circa nove punti percentuali: l'andamento fu sorprendentemente confermato nelle elezioni politiche del 2006: Martini si batt\u00e9 con pi\u00f9 costanza nella campagna elettorale dei candidati ulivisti nei collegi toscani e la sua regione fu l'unica ove uniformemente L'Unione super\u00f2 il 60% dei voti.\nPresidente del Forum Enti Locali del Partito Democratico dal 2009 dal neo-segretario Pier Luigi Bersani.\nIn qualit\u00e0 di presidente della Regione Toscana ha scritto le introduzioni di due volumi d'arte: \"Boldini Mon Amour\", Pacini Editore 2008 e \"I Macchiaioli, Il Nuovo dopo la Macchia\", Pacini Editore, 2009.\nSenatore della Repubblica.\nAlle elezioni politiche del 2013 viene candidato al Senato della Repubblica nella circoscrizione Toscana, e risulta eletto come senatore per il Partito Democratico (PD). Durante la XVII legislatura della Repubblica Italiana \u00e8 stato vice-capogruppo vicario del PD al Senato, affiancando Luigi Zanda.\nNon \u00e8 stato ricandidato alle elezioni politiche del 2018, quindi resta a Palazzo Madama fino al marzo di quell'anno."}
{"id": "116383", "revid": "76963", "url": "https://it.wikipedia.org/wiki?curid=116383", "title": "John Shanks", "text": "Shanks, nato a New York, si trasferisce a 17 anni verso Los Angeles.\nNel 1988 inizia la carriera \"pro\" suonando la chitarra nella band di Melissa Etheridge per molti anni. I primi successi come compositore arrivano agli inizi del 1990, quando scrive per artisti come Bonnie Raitt, Joe Cocker e Tuck&amp;Patti. Si riunisce nuovamente con la Etheridge nel 1995 co-scrivendo molti dei brani presenti in \"Your Little Secret\" e nel successivo \"Breakdown\". Quest'ultimo riceve ben quattro nomination ai Grammy, fra le quali miglior canzone rock e migliore album rock.\nNel 2001, Shanks lavora con la giovane Michelle Branch. Insieme scrivono quattro canzoni per l'album \"The Spirit Room\", incluso il primo singolo, \"Everywhere\". Oltre che ai testi, John Lupardo si \u00e8 occupato della produzione dell'intero album. Alla fine dello stesso anno, Shanks co-scrive insieme a Sheryl Crow il singolo \"Steve McQueen\", pezzo presente all'interno dell'album \"C'mon, C'Mon\" (2002).\nFra gli artisti con cui ha lavorato: Anastacia, Miley Cyrus, Liz Phair, Eros Ramazzotti, i Take That, Alanis Morissette, Chris Isaak, Bon Jovi, Vertical Horizon, Stroke 9, Joe Cocker, Wille Hoge, Hilary Duff e Ashlee Simpson. Per quest'ultima \u00e8 stato coautore di 12 brani, nonch\u00e9 produttore dell'album \"Autobiography\" (2004).\nFra i riconoscimenti pi\u00f9 importanti di Shanks, c'\u00e8 da segnalare il Grammy Award ricevuto nel febbraio 2005 quale produttore dell'anno nella categoria \"Non-Classical\" per il gi\u00e0 menzionato \"Autobiography\".\nNel 2005, oltre a produrre ed in parte aiutare a comporre il secondo album di Ashley Simpson \"I Am Me\" Shanks ha lavorato anche con il gruppo Backstreet Boys per l'album \"Never Gone\" e con il gruppo Bon Jovi in \"Have A Nice Day\".Tutti gli album seguenti della band del New Jersey saranno prodotti da lui.\nDopo l'abbandono dei Bon Jovi da parte di Richie Sambora, oltre a ricoprire il ruolo di produttore per conto della band americana, prende parte al tour in supporto di \"This House Is Not for Sale\" in veste di chitarrista, assieme a Phil X, ed anche successivamente lo si trova stabilmente all'interno della line-up della band.\nNel 2019, Shanks collabora con la cantautrice italiana Elisa, per la quale produce il brano Soul, contenuto nell'album Diari aperti (Segreti svelati)."}
{"id": "116384", "revid": "1784938", "url": "https://it.wikipedia.org/wiki?curid=116384", "title": "Paul Celan", "text": "Scampato all'Olocausto, sofferente di disturbi mentali, si tolse la vita a Parigi nel 1970, annegandosi nella Senna.\nBiografia.\nEra figlio unico di Leo Antschel-Teitler (1890-1942) e di Fritzi Schrager (1895-1942).\nIl futuro scrittore, sin dalla sua infanzia, trascorsa quasi interamente a Cernau\u021bi (oggi \u010cernivci) e caratterizzata dall'educazione rigida e repressiva del padre, apprende la conoscenza della lingua e della letteratura tedesca in particolare grazie alla madre. Fino dall'infanzia soffre di disturbi psicologici che peggioreranno gravemente a causa degli avvenimenti tragici successivi. I primi scrittori ai quali si appassiona sono Goethe, Rilke, Rimbaud; sin dal ginnasio coltiva un certo interesse per i classici dell'anarchismo, quali Gustav Landauer e Kropotkin, che preferisce decisamente alla lettura di Marx. Nel 1938, conseguita la maturit\u00e0, decide di iscriversi alla facolt\u00e0 di Medicina a Tours, in Francia; il treno sul quale viaggia sosta a Berlino proprio durante la Notte dei cristalli.\n\u00c8 in questo periodo che Paul inizia a scrivere le prime poesie (poi confluite nell'antologia postuma \"Scritti romeni\"), intensificando la lettura di Kafka, Shakespeare e Nietzsche. Tornato in patria, a causa dell'annessione della Bucovina settentrionale all'URSS, non pu\u00f2 pi\u00f9 ripartirne; si iscrive perci\u00f2 alla facolt\u00e0 di romanistica della locale universit\u00e0. Poco pi\u00f9 tardi, nel 1942, in seguito all'occupazione tedesca della Bucovina, Celan vive direttamente le deportazioni che condussero gli ebrei di tutta Europa all'Olocausto. Il giovane Antschel (Celan, il suo nome d'arte \u00e8 l'anagramma del suo vero cognome in ortografica rumena Ancel, ideato solo nel 1947) riesce a sfuggire alla deportazione ma viene spedito in diversi campi di lavoro in Romania; perder\u00e0 per\u00f2 definitivamente i genitori, catturati dai nazisti: il padre muore di tifo e la madre viene fucilata nel campo di concentramento di Michajlovka, in Ucraina.\nNel 1944, dopo aver lavorato perfino come assistente in una clinica psichiatrica, pur di sfuggire alle deportazioni, con la conquista da parte delle truppe sovietiche, torna a Czernowitz per completare gli studi nella facolt\u00e0 di anglistica; nel 1945, dopo aver donato tutte le sue prime poesie a Ruth Lackner, attrice e suo primo amore, lascia la citt\u00e0 natale annessa all'URSS, e si trasferisce in Romania a Bucarest, dove lavora come traduttore e conosce alcuni importanti poeti romeni, fra cui Petre Solomon; \u00e8 di questo periodo la pubblicazione della prima versione di Todesfuge. \u00c8 per\u00f2 costretto a fuggire nuovamente, attraverso l'Europa, a causa delle persecuzioni del regime comunista di Ceausescu; raggiunge prima Vienna, dove pubblica la sua prima silloge ufficiale, \"La sabbia delle urne\", e un breve saggio di movente psicoanalitico, \"Edgar Jen\u00e8 e il sogno dei sogni\", poi trova ospitalit\u00e0 in Francia, a Parigi, dove si iscrive all'\u00c9cole normale sup\u00e9rieure.\nNel 1947 Paul Antschel cambia il suo nome in Paul Celan. A questo proposito, lo studioso Federico Dal Bo ha commentato: \u00abPaul Celan, il nome con cui avrebbe sigillato ogni suo componimento poetico, nacque dall\u2019anagramma del nome di famiglia Antschel. Si trattava della permutazione delle lettere del proprio nome, quasi a significare che l\u2019abbandono del proprio stato sarebbe sempre rimasto incompleto e che il conseguimento del nuovo s\u00e9 sarebbe sempre rimasto imperfetto. Lo stesso pseudonimo, che diverr\u00e0 il \u201cnome proprio\u201d di Paul, era nato da un vertiginoso richiamo tra le lingue: ebraico, yiddish e rumeno. Queste tre lingue contribuirono a pari merito all\u2019elaborazione del nuovo nome che il giovane Paul scelse per s\u00e9 gi\u00e0 dai tempi del suo soggiorno a Bucarest tra il 1945 e il 1947, originariamente per firmare la versione rumena della sua celeberrima Todesfuge: il cognome Celan. Questo nuovo cognome era infatti un piccolo gioiello linguistico che nasceva dall\u2019incrocio di diverse lingue: il cognome ebraico Asher, divenuto Antschel in yiddish, si trasformava ora in Ancel, secondo l\u2019ortografia rumena, per diventare Celan con un facile anagramma.\u00bb.\nNel 1950 pubblica una raccolta di aforismi, intitolata \"Controluce\".\nSi sposa nel 1952 con la pittrice Gis\u00e8le de Lestrange e pubblica il suo scritto pi\u00f9 famoso, \"Mohn und Ged\u00e4chtnis\" (Papavero e memoria) contenente la celeberrima poesia Todesfuge, cio\u00e8 \"fuga (termine musicale) della morte\" ma anche molte poesie di ispirazione pi\u00f9 romantica. Si appassiona in questi anni alla lettura di Martin Heidegger, filosofo che ammira molto nonostante abbia appoggiato il nazismo, lettura che segner\u00e0 profondamente il suo percorso poetico; ha anche frequenti contatti con Ren\u00e9 Char e, poco dopo, con la poetessa Nelly Sachs. Nel 1953, ormai inseritosi nel tessuto culturale francese, subisce gravissime accuse di plagio da parte della vedova del poeta Yvan Goll; Celan riuscir\u00e0 a scagionarsi, ma questa vicenda miner\u00e0 profondamente le sue condizioni psichiche, gi\u00e0 provate dagli avvenimenti dell'infanzia e del periodo bellico.\nSempre pi\u00f9 frequenti divengono in quegli anni i contatti con gli ambienti culturali tedeschi, con il Gruppo 47 (anche in seguito a una breve relazione, risalente al 1948, con la poetessa Ingeborg Bachmann) e altri poeti e scrittori. Occasione di questi incontri sono diverse letture pubbliche di poesie (peraltro inizialmente accolte con una certa freddezza dagli esponenti del gruppo 47) e, in particolare, alcuni premi, fra i quali quello della citt\u00e0 di Brema, nel 1958, in occasione della cui consegna Celan descrive la sua poesia come \"un messaggio in bottiglia\".\nIn particolare dalla met\u00e0 degli anni cinquanta si dedica, anche al fine di mantenersi economicamente, a una intensa attivit\u00e0 di traduttore da varie lingue: traduce Emil Cioran, Ungaretti, Paul Val\u00e9ry e altri. I contatti con la Germania, dopo il premio dell'associazione industriali (1956) e quello di Brema, divengono sempre pi\u00f9 frequenti. Nel 1959 diviene lettore di lingua tedesca all'ENS, attivit\u00e0 che proseguir\u00e0 fino alla sua morte. Un progettato incontro con il filosofo Adorno non riesce; conosce invece il critico letterario P\u00e9ter Szondi, che gli dedicher\u00e0 significativi scritti.\nNel 1960, in occasione della consegna del premio Georg B\u00fcchner, pronuncia un importante discorso sul valore della poesia, dal titolo Der Meridian. Nel 1962 subisce il primo ricovero in clinica psichiatrica, derivante da un pesante sentimento di angoscia; gli sono vicini, in questo periodo, il poeta Yves Bonnefoy e lo scrittore Edmond Jab\u00e8s. Proprio in questo periodo, fra i frequenti ricoveri in clinica, concepisce le sue massime opere poetiche, la prima, ispirata all'epitaffio di Rilke, \"La rosa di nessuno\", e la breve silloge \"Cristallo di respiro\", illustrata dalla moglie ed esposta in edizione di lusso al Goethe Institut di Parigi, nel 1965. \nNel febbraio 1966 \u00e8 nuovamente ricoverato in clinica per la sua depressione psicotica, o forse schizofrenia, dopo che ha aggredito la moglie con un coltello a gennaio, in un probabile tentativo di omicidio-suicidio; si diffonde una notizia, come riferito dall'amico Emil Cioran, del suo suicidio gi\u00e0 avvenuto, poi smentita.\nNel 1967, in seguito a un progressivo peggioramento delle sue condizioni psichiche, si separa dalla moglie, dalla quale aveva avuto due figli, Fran\u00e7ois nel 1953 (morto dopo pochi giorni di vita) ed Eric nel 1955.\nDapprima vicino al movimento studentesco del 1968, se ne allontana dopo il maggio francese temendone la svolta violenta e ideologica; nel 1969 finalmente riesce a compiere il suo primo viaggio in Israele; svolge inoltre alcune letture pubbliche, fra le quali ancora una a Friburgo, presso Heidegger, che il poeta rimprovera aspramente per la disattenzione con cui lo ascolta. Celan tenta di ottenere, in alcuni colloqui, una sconfessione pubblica di Heidegger verso il nazismo, poi litiga con un fotografo in quanto non vuole essere mostrato accanto a lui e mentre gli stringe la mano. Heidegger, in seguito, si adoperer\u00e0 per far esporre le opere di Celan nelle vetrine delle librerie di Friburgo, per alleviare in qualche modo la sofferenza psichica del poeta rumeno.\nLe sue condizioni mentali peggiorano sempre di pi\u00f9, soffre di deliri, paranoia e allucinazioni uditive, Cioran scrive: \"quando mi venne incontro, mi chiesi se non fosse uno spettro...Stavolta sono certo che \u00e8 alle soglie di una nuova crisi. Una mimica simile l\u2019ho vista solo nei manicomi\".\nNella notte tra il 19 e il 20 aprile del 1970, in preda a un'ennesima crisi mentale, si toglie la vita gettandosi nella Senna dal ponte Mirabeau, prossimo alla sua ultima dimora di avenue Zola. \nIl suo corpo sar\u00e0 ritrovato i primi di maggio, a pochi chilometri dal ponte. \nSi lanci\u00f2 nel fiume dal punto esatto cantato dalla ballata di Apollinaire intitolata appunto \"Il ponte Mirabeau\", che si trova proprio sotto la finestra della stanza in cui Marina Cvetaeva pass\u00f2 l'ultima notte in Francia prima di tornare alla desolazione e alla morte (anche lei suicida) in Unione Sovietica.\nGli eventi successivi a quella notte sono scanditi dalla pubblicazione delle sue ultime raccolte di poesie: \"Lichtzwang\", che uscir\u00e0 nel mese di giugno del 1970, gi\u00e0 da tempo consegnata all'editore, \"Schneepart\", composta nel 1968 e licenziata nel 1971, infine \"Zeitgeh\u00f6ft\", che comparir\u00e0, davvero postuma nel 1976, ricomposta ed intitolata sulla scorta di una cartella ritrovata in avenue Zola, ma non ordinata dall'autore.\nLe spoglie di Celan oggi dimorano nel Cimitero parigino di Thiais.\nOpere.\nFuga della morte.\n\"Todesfuge\", ovvero \"Fuga della morte\", pubblicata nel 1948, rappresenta forse la pi\u00f9 trasparente e conosciuta poesia dell'autore: \u00e8 un potente grido di dolore che descrive la realt\u00e0 del campo di concentramento, denuncia la condizione dei prigionieri, e mette a nudo la crudelt\u00e0 dei carcerieri nazisti nella sua elementare banalit\u00e0 quotidiana. Il titolo, originariamente \"TodesTango\", coniuga la morte con il ritmo musicale proprio della Fuga, che Celan si propone di riprodurre nell'andamento dei suoi versi; in esso \u00e8 da vedersi anche un richiamo diretto all'imposizione umiliante, inflitta dai nazisti agli ebrei prigionieri dei campi, di suonare e cantare durante le marce e le torture. Celan scrisse questa poesia pochissimi anni dopo la fine della guerra, tratteggiando quindi una descrizione a caldo dell'evento; \"Todesfuge\" divenne quindi l'emblema poetico della riflessione critica intorno all'Olocausto, soprattutto essendo stata scritta da un ebreo, che aveva conosciuto la realt\u00e0 dei lager, e tuttavia in lingua tedesca - la lingua materna di Celan.\nCelan stesso non manc\u00f2 di dare lettura pubblica della sua poesia, in Germania, e di concederne l'inserimento in alcune antologie; successivamente per\u00f2 si rammaric\u00f2 dell'eccessiva notoriet\u00e0 di questo testo, la cui diffusione poteva costituire anche un modo troppo facile da parte dei tedeschi, a suo avviso, di liberarsi del senso di colpa per i crimini nazisti. In questo quadro va ricordato anche il celebre verdetto di Adorno, secondo il quale scrivere poesie, dopo Auschwitz, sarebbe barbarico: in questo senso \"Todesfuge\", ma anche tutta l'opera poetica di Celan, costituisce una vera e propria resistenza a questa condanna, un tentativo disperato e tuttavia lucidissimo di trasformare l'orrore assoluto in immagini e linguaggio.\nLa lirica si apre con un ossimoro - il latte, alimento della prima infanzia di alto valore nutritivo, \u00e8 un simbolo di vita ed il colore bianco altrettanto: un latte nero quindi assume la simbologia opposta, un nutrimento di morte, cio\u00e8 un veleno - dal significato tanto innaturale quanto sconvolgente: \"schwarze Milch\", \"latte nero\" simboleggia l'esperienza atroce della privazione del cibo e di tutto ci\u00f2 che \u00e8 necessario per vivere; inoltre l'ossimoro ritorna spesso all'interno del testo, cos\u00ec come gli avverbi di tempo ed alcuni verbi, mettendo in questo modo l'accento sulla monotonia che tristemente accompagnava i lavoratori dei campi di concentramento. Ed \u00e8 ancora un vortice di parole che si ripetono, senza punteggiatura, ad inquadrare l'attenzione del lettore sulle fosse che vengono scavate, in terra e nelle nuvole, pronte ad ospitare i resti degli ebrei, controllati a vista dagli occhi blu degli uomini che \"giocano con i serpenti\" e che \"scrivono ai capelli d'oro\", palese riferimento alla razza ariana predicata da Hitler.\nNel corso del testo vi sono alcuni riferimenti biblici, di cui Celan era un esperto, ma soprattutto ritorna una frase che verr\u00e0 in futuro ripresa e riutilizzata in altri contesti, fino a diventare un vero e proprio slogan dell'antifascismo in Germania: \"der Tod ist ein Meister aus Deutschland\", cio\u00e8 \"la morte \u00e8 un maestro (che viene) dalla Germania\". La lirica si chiude, infine, con un ultimo ritorno, e poi si interrompe, quasi a simboleggiare la mancanza di parole per descrivere ulteriore dolore, solo un ultimo richiamo a Margarete dalla chioma dorata, e a Sulamith dalla chioma in cenere, nomi ripetuti pi\u00f9 volte.\nCristallo di respiro.\nIl ciclo di poesie dal titolo \"Atemkristall\" (Cristallo di Respiro), pubblicato in una piccola \"plaquette\" ad edizione limitata, nel 1965, con otto incisioni della moglie di Celan, Gisele, e successivamente incluso nella raccolta \"Atemwende\" (Svolta del respiro) \u00e8 quasi unanimemente riconosciuto come l'apice della produzione poetica di Celan, tanto che il filosofo Hans-Georg Gadamer ha voluto dedicare un'intera opera, dal titolo \"Chi sono io, chi sei tu?\", all'interpretazione delle 21 poesie di questa silloge.\nSi tratta di componimenti piuttosto brevi, non recanti alcun titolo, che, come tutta la produzione poetica di Celan, caratterizzata dalla polisemia delle figure presentate e dall'oscurit\u00e0 delle metafore adottate, hanno dato luogo a molteplici tentativi di individuarne il significato. Tutte le poesie sono rivolte ad un interlocutore e sono in ogni caso espressione limpida di un tentativo di dialogo fra un io e un tu, che tuttavia sarebbe forzato e sbrigativo individuare, come pure \u00e8 stato fatto, con l'io del poeta nel suo dialogo con la moglie, o la madre, o una sorta di donna o altro ideale, o addirittura con il Nessuno della \"Niemandsrose\" (la \"Rosa di Nessuno\") o con altre figure astratte.\nCelan stesso ha pi\u00f9 volte inteso chiarire che la sua poesia \u00e8 di per s\u00e9 una stretta di mano, la possibilit\u00e0 di incontro fra un io - che non \u00e8 gi\u00e0 pi\u00f9 il poeta, cui la poesia non appartiene pi\u00f9, una volta che essa sia scritta - e un altro, un tu, di cui la poesia \u00e8 sempre in cerca. Ci\u00f2 che quindi \u00e8 importante ed evidente in questo ciclo di poesie \u00e8 la necessit\u00e0, pi\u00f9 volte evocata, che questo incontro fra l'io e l'altro - incontro che \u00e8 in ogni caso possibile solo a partire dalla irriducibile alterit\u00e0 che si frappone tra i due - si concretizzi in una parola di testimonianza. \"Dove arde una parola che testimoni per noi due?\", domanda Celan nella penultima poesia.\nQuesto tema della testimonianza - che poi diverr\u00e0, fra l'altro, oggetto di importanti analisi nella filosofia di Derrida, altro autore che ha dedicato uno studio alla poesia di Celan (dal titolo \"Schibboleth\")- non pu\u00f2 non evocare a sua volta le vicende esistenziali private (pensiamo agli abusi subiti nell'infanzia) e pubbliche (gli orrori del nazismo) di cui Celan stesso era stato testimone, e rispetto ai quali avvert\u00ec sempre la mancanza di una parola adeguata per rendere ragione e memoria di ci\u00f2 che era accaduto senza che, tuttavia, questo rendere ragione, questo ricordo divenisse una sorta di giustificazione. Senza dubbio in ogni caso, il tema della deportazione \u00e8 evocato chiaramente in una delle ultime poesie del ciclo, dove si allude alla \"nera carrozza del serpente\" in cui \"al di l\u00e0 del fiume/ti trassero\".\nIl meridiano.\nIl discorso dal titolo \"Il meridiano\", pronunciato in occasione della consegna del premio B\u00fcchner nel 1960, costituisce un vero e proprio manifesto della poetica celaniana, nonch\u00e9 una delle rarissime opere in prosa dell'autore (se escludiamo il copioso epistolario, alcuni aforismi e pochi altri brevissimi testi). Si tratta di una lunga allocuzione in cui il poeta, riprendendo e rivendicando le critiche mosse alla sua poesia (ad esempio dallo scrittore ebreo Primo Levi, superstite di Auschwitz e in seguito anche lui forse suicida nel 1987), accusata di eccessiva oscurit\u00e0 e di disperato nichilismo, dichiara la sua concezione della poesia come luogo utopico, ma pur sempre realissimo, di un possibile incontro con l'altro.\nPer favorire questo incontro il poeta deve per\u00f2 esercitare una costante attenzione che \u00e8, per Celan, concentrazione nei confronti delle proprie date, di quelle date cio\u00e8, che costituiscono le tappe della propria biografia: un esercizio di memoria storica e biografica, quindi, che non si deve tradurre, per\u00f2, in un esplicito resoconto di fatti o in una sorta di conversazione ideologica. Celan rivendica infatti alla poesia la sua propria oscurit\u00e0, che pu\u00f2 tradursi perfino nel rischio di ammutolire, rischio a cui la poesia di Celan si espone apertamente: solo in questa esposizione infatti la poesia pu\u00f2 diventare apertura all'incontro con l'altro, all'accadere del senso. Ci\u00f2 che Celan sembra tratteggiare, quindi, \u00e8 una critica del linguaggio in quanto capace di prestarsi alla manipolazione e all'imposizione autoritaria propria del totalitarismo; a questo linguaggio egli contrappone la sua parola quasi ridotta al silenzio, quella che nella celebre poesia \"Argumentum e silentio\", dedicata al poeta-partigiano Ren\u00e9 Char, definir\u00e0 la parola \"strappata al silenzio\".\nIn questa ottica quindi il discorso si conclude con l'identificazione del Meridiano come luogo della poesia: una linea immateriale, ma allo stesso tempo terrestre, reale, che attraversa svariati territori biografici e concettuali, unendoli tutti e infine ritornando a se stessa. Ma il meridiano \u00e8 in realt\u00e0 un semicerchio, non si chiude perch\u00e9 la svolta del respiro lascia uscire il fiato che si dirige verso l'altro come un dono senza calcolo del profitto, e non c'\u00e8 dunque ritorno.\nCelan traduttore.\nCelan \u00e8 stato un traduttore da molte lingue: inglese, francese, russo, italiano, ebraico, portoghese e rumeno. Alcuni studiosi ritengono che Celan concepisse la traduzione come un'attivit\u00e0 poetica parallela e complementare alla scrittura dei suoi propri versi e anzi che avesse delle potenzialit\u00e0 mistiche, ispirate sia dalla filosofia del linguaggio di Walter Benjamin che alla filosofia del linguaggio della Kabbalah, che conosceva soprattutto attraverso l'opera di Gershom Scholem.."}
{"id": "116385", "revid": "339392", "url": "https://it.wikipedia.org/wiki?curid=116385", "title": "Sozialdemokratische Partei Deutschlands", "text": ""}
{"id": "116386", "revid": "424816", "url": "https://it.wikipedia.org/wiki?curid=116386", "title": "Space Shuttle Discovery", "text": "Lo Space Shuttle Discovery (denominazione NASA OV-103) \u00e8 uno Space Shuttle della NASA. Il suo primo volo risale al 30 agosto 1984. Fu il terzo Shuttle a essere operativo (se si esclude il prototipo Enterprise) e il pi\u00f9 vecchio rimasto in servizio dato che i suoi predecessori Columbia e Challenger sono andati perduti in missione. L'orbiter ha concluso con successo la sua ultima missione il 9 marzo 2011.\nDeve il proprio nome alla nave HMS Discovery, che trasport\u00f2 l'esploratore James Cook nell'ultimo dei suoi tre viaggi principali. Non ufficialmente, lo Shuttle trae il proprio nome da Discovery, l'astronave del film .\nFu lo Shuttle che mise in orbita il Telescopio Spaziale Hubble e due delle tre missioni di manutenzione del telescopio vennero effettuate con la stessa navicella. Ha anche lanciato la sonda Ulisse e tre satelliti TDRS. \u00c8 stato sempre il Discovery a riprendere i voli della NASA dopo i disastri del Challenger e del Columbia.\nAggiornamenti.\nDiscovery pesava circa 3.120\u00a0kg meno del Columbia quando fu messo in servizio grazie a miglioramenti apportati durante la costruzione.\nA partire dalla fine del 1995, Discovery ha passato nove mesi in manutenzione. Questo ha comportato alcuni aggiornamenti tra cui una serie di 5 serbatoi criogenici e una camera di compensazione esterna per permettere le missioni sulla Stazione Spaziale Internazionale.\nDopo la missione STS-105, Discovery \u00e8 diventato il primo della flotta orbiter ad avere importanti modifiche.\nRitiro.\nDiscovery \u00e8 stato ritirato dal servizio il 9 marzo 2011.\nLa NASA ha offerto Discovery allo \"Smithsonian Institution\" per l'esposizione pubblica e dopo un processo di decontaminazione lungo circa un mese.. Dal 2012 si trova allo Steven F. Udvar-Hazy Center, in Virginia.\nMissione STS-114.\nIl 26 luglio, 2005 alle 10:39 EDT, \"Discovery\" decoll\u00f2 per la missione STS-114. Fu il primo Shuttle lanciato dal febbraio 2003 dopo il disastro del Columbia. Video girati durante il lancio del Discovery mostrarono come parti del rivestimento del serbatoio si fossero staccate durante la partenza. Sebbene non fosse evidente che questi frammenti potessero aver danneggiato il Discovery, la NASA sospese i voli fino alla risoluzione del problema.\nIl Discovery sarebbe dovuto rientrare l'8 agosto 2005 ma si decise di estendere la durata della missione per le pessime condizioni del tempo. Lo shuttle rientr\u00f2 dall'orbita il 9 agosto 2005 ed atterr\u00f2 alle 8:12 AM EDT, presso la base di Edwards Air Force Base, dopo aver percorso 9,3 milioni di chilometri.\nVoli.\nCon l'ultima missione del marzo 2011, la STS-133, lo Space Shuttle \"Discovery\" ha effettuato 39 voli, rimanendo in orbita per 365 giorni, 12 ore, 53 minuti e 34 secondi, completando 5.830 orbite, corrispondenti a 238.539.663\u00a0km."}
{"id": "116389", "revid": "1149807", "url": "https://it.wikipedia.org/wiki?curid=116389", "title": "Boo (Nintendo)", "text": ""}
{"id": "116391", "revid": "2812", "url": "https://it.wikipedia.org/wiki?curid=116391", "title": "Passeggiata spaziale", "text": ""}
{"id": "116392", "revid": "124477151", "url": "https://it.wikipedia.org/wiki?curid=116392", "title": "Piccola casa della Divina Provvidenza", "text": "La Piccola casa della Divina Provvidenza, pi\u00f9 semplicemente conosciuta come il Cottolengo dal nome del suo fondatore san Giuseppe Benedetto Cottolengo, \u00e8 un istituto di carit\u00e0 con sede principale nel quartiere Aurora a Torino.\nL'istituto si occupa di assistenza alle persone con disabilit\u00e0 fisiche e mentali, agli anziani, agli ammalati in genere, ai minori orfani o comunque senza famiglia, ai tossicodipendenti, ai poveri senza fissa dimora e agli extracomunitari. In Italia le case di assistenza sono 35, con circa 1.700 assistiti.\nNella casa madre di Torino gli assistiti sono 420. Accanto alle strutture per disabili opera l'ospedale, che dispone di 203 posti letto. Tra suore operative e anziane a riposo vivono inoltre nella casa madre oltre 600 religiose. Nell'istituto operano 1.200 volontari dell'Associazione volontariato cottolenghino, che accoglie, in totale, circa 2000 persone.\nNel resto d'Italia ci sono le sedi anche in altri comuni.\nIl Cottolengo \u00e8 presente anche all'estero con una quindicina di succursali in India, Kenya, Ecuador, Stati Uniti (Florida), Svizzera.\nStoria.\nFondazione.\nLa prima sede, che diede il via all'opera di carit\u00e0, fu aperta il 17 gennaio 1828 a Torino, in via Palazzo di Citt\u00e0, che si trovava nel palazzo della Volta Rossa e operava sotto il controllo della Congregazione del Corpus Domini, e fu chiamata il Deposito de' poveri infermi del Corpus Domini; nel 1831 il Deposito fu chiuso d'autorit\u00e0 per la contingente epidemia di colera e il Cottolengo dovette riparare in Borgo Dora. Qui il 27 aprile 1832 apr\u00ec la Piccola casa della divina provvidenza sotto gli auspici di San Vincenzo de' Paoli e la direzione di Lorenzo Granetti (1801-1871).\nL'istituto accoglieva epilettici, dementi e sordomuti. Nessuno veniva rifiutato. Ben presto si form\u00f2 anche un gruppo di giovani donne che si presero cura degli ospiti della casa e coadiuvarono don Cottolengo nella sua attivit\u00e0 caritativa. In seguito si consacreranno alla vita religiosa, fondando pi\u00f9 congregazioni femminili. Nel 1838 fu fondata una scuola per infermiere professionali.\nIl numero dei ricoverati inizi\u00f2 presto ad aumentare, e con esso le spese della struttura. La Casa attravers\u00f2 fasi di gravissimo indebitamento, ma il canonico fondatore e i suoi successori non si arresero mai. Fu deciso di assicurare un fondo patrimoniale che potesse garantire un futuro alle iniziative ed alla possibilit\u00e0 di proseguire nell'opera di assistenza. Usando di donazioni, lasciti ed inattese prebende, il consolidamento fu perseguito attraverso l'acquisto di terreni ed edifici. Alla morte del suo fondatore, nel 1842, l'istituto contava gi\u00e0 1.300 ricoverati.\nCol passare del tempo, la Casa divenne una piccola citt\u00e0. I ricoverati superarono il migliaio, e si vissero momenti difficili: i locali non bastavano, cos\u00ec come le provviste alimentari. Ma Torino si dimostr\u00f2 generosa e sensibile anche in queste circostanze.\nLa Casa venne divisa in Famiglie: gruppi omogenei, con proprie peculiarit\u00e0, indipendenti l'uno dagli altri. Cos\u00ec risultavano: la famiglia dei Luigini (protettore san Luigi Gonzaga), che ospitava bambini dalla scuola materna alla seconda elementare; quella dei Giuseppini (pi\u00f9 noti come Fratini, protettore san Giuseppe), per la frequenza dalla terza alla quinta elementare; i Tommasini (protettore san Tommaso d'Aquino), ragazzi indirizzati alla vocazione sacerdotale che qui frequentavano fino al liceo parificato; famiglia Invalidi (senza tanti giri di parole) che ospitavano persone con deficit fisici rilevanti, che peraltro non impedivano di operare in ambito lavorativo (in particolare in sartoria e legatoria); famiglia dei Sordomuti, con i deficit espressi nella denominazione; famiglia Epilettici, stessa situazione nominale; famiglia Buoni Figli, che indicava specificamente persone con tare psichiche controllabili senza interventi sanitari particolari.\nQuella dei Buoni Figli era quella prediletta dal Cottolengo, poich\u00e9 quelle persone erano quelle che pi\u00f9 necessitavano di assistenza. Quella predilezione fu da lui trasmessa ai successori, e ancora oggi \u00e8 considerata trave portante della carit\u00e0 cottolenghina.\nAlle Famiglie maschili corrispondevano quelle femminili, con le stesse caratteristiche.\nOgni Famiglia \u00e8 affidata alla direzione di un sacerdote, detto Prefetto, per quelle maschili; quelle femminili sono affidate alla guida di una suora, Madre Superiora. Entrambe le cariche consentono la gestione specifica dei reparti loro affidati, nell'ambito della gestione generale, curata dal Padre generale assistito dal Capitolo, composto dai delegati dei Sacerdoti, delle Suore e dei Fratelli.\nNel perimetro che circoscrive questi gruppi sono presenti infermerie per lungo degenti, ciascuna con il proprio Santo protettore, il cui nome indirizza e facilita l'eventuale ricerca per visite ai ricoverati, evitando le fredde indicazioni numeriche.\nAnche in questo caso la zona femminile si ripete con le stesse caratteristiche assistenziali.\nDal XX secolo ad oggi.\nNel 1936 fu aperta una Scuola-convitto professionale per infermiere religiose. Durante la seconda guerra mondiale i bombardamenti causarono la distruzione di quattro reparti e la morte di circa 100 persone.\nOggi la struttura \u00e8 estesa per 100.000 m2 e conta circa 14.000 ricoverati. Dal 1975 nella Scuola-convitto per infermiere opera anche personale laico.\nCritiche.\nNonostante l'opera di assistenza svolta, nella sua particolarit\u00e0, sia considerata da alcuni altamente lodevole, da altri il Cottolengo \u00e8 stato fatto oggetto di dure critiche.\nViene spesso criticata l'eccessiva ricchezza dell'istituto, il cui valore dei beni immobiliari supera i 100.000.000 di euro ed \u00e8 cresciuto, in media, dalla sua fondazione a oggi, di oltre 50.000 Euro al mese. Da parte dei numerosi sostenitori dell'Istituto si ribatte per\u00f2 che i 100.000.000 di euro di patrimonio equivarrebbero ad un patrimonio di circa 7.100 euro per ricoverato. Considerando una rendita annua media del 5%, ci\u00f2 porterebbe ad una rendita di 355 euro annui per ricoverato, molto meno di quello che lo stato spende nelle sue strutture. E si evidenzia che l'Istituto \u00e8 impegnato a sostenere l'attivit\u00e0 di altri centri in paesi in via di sviluppo, dove collabora, anche con sostegno finanziario, con altre benefiche associazioni.\nMolti ex ricoverati criticano il modo stesso in cui l'istituto presta assistenza ai bisognosi, sostenendo che per aiutare veramente le persone con disabilit\u00e0 sarebbe molto pi\u00f9 utile cercare di farle integrare nella societ\u00e0, anzich\u00e9 rinchiuderle in una sorta di citt\u00e0 parallela, totalmente separata dal resto del mondo. Si risponde che proprio a questo mira l'Istituto, ma si piega alle necessit\u00e0 per non abbandonare i bisognosi al loro destino.\nStoricamente, l'Istituto divenne ben presto nella sintesi popolare il ricovero dei cosiddetti \"mostri\", di coloro cio\u00e8 cui la sorte o la malattia avevano oltraggiato con deformit\u00e0 il corpo o i lineamenti, coloro che la societ\u00e0 respingeva perch\u00e9 imbarazzanti o esteticamente sgradevoli. Da molti si conferma per\u00f2 l'onest\u00e0 intellettuale di quegli operatori i quali, racchiudendo pi\u00f9 che rinchiudendo, intendono proteggere gli infelici ospiti dalla cattiveria della superficialit\u00e0 esterna, volendo evitare che il contatto possa tradursi in nuove, ulteriori sofferenze per gli interessati. Del resto, \u00e8 voce popolare che lo \"star nascosti\" sia per qualche ragione nel destino della Casa: per motivi sanitari prima (col colera e col tifo i malati dovevano restare costretti), per motivi politici poi (per la contemporaneit\u00e0 del matrimonio di Vittorio Emanuele II i funerali del fondatore dovettero tenersi nottetempo e senza partecipazione), infine per motivi sociali (la societ\u00e0 rifuggiva - ed ancor oggi non accetta completamente - i diversi)."}
{"id": "116394", "revid": "594029", "url": "https://it.wikipedia.org/wiki?curid=116394", "title": "Massa gravitazionale", "text": ""}
{"id": "116411", "revid": "3535", "url": "https://it.wikipedia.org/wiki?curid=116411", "title": "Sesta Malattia", "text": ""}
{"id": "116414", "revid": "399", "url": "https://it.wikipedia.org/wiki?curid=116414", "title": "Frazione (geografia)", "text": "La frazione nella geografia amministrativa italiana \u00e8 un'entit\u00e0 amministrativa appartenente a un comune, costituita da \u00ab\"un'area del territorio comunale comprendente, di norma, un centro abitato, nonch\u00e9 nuclei abitati o case sparse gravitanti sul centro\"\u00bb; questa gravitazione sussiste quando gli abitanti dei nuclei e delle case sparse sono attratti dal centro, cio\u00e8 vogliono concorrervi per ragioni di approvvigionamento, culto, istruzione, lavoro, affari e simili; in casi rari una frazione pu\u00f2 appartenere anche a due o pi\u00f9 comuni diversi. Pu\u00f2 anche essere una contrada territoriale.\nStoria.\nIl concetto di frazione nacque con la creazione dei \"comuni denominativi\", avvenuta in epoca moderna durante il periodo napoleonico. Essi, sotto il profilo istituzionale, si differenziavano notevolmente dai comuni e dalle comunit\u00e0 medievali, generalmente rette dalle \"vicinie\" e con un'autorit\u00e0 di norma limitata all'amministrazione dei beni comuni di un unico villaggio o \"villa\". Nei \"comuni denominativi\" furono concentrate pi\u00f9 \"ville\" attorno a un centro dotato di maggiore importanza. Esse divennero comuni aggregati di quest'ultimo o frazioni.\nLe popolazioni relative alle frazioni geografiche di tutti i comuni italiani sono state pubblicate dall'ISTAT fino al censimento del 1981. Molte frazioni, di censimento in censimento, hanno subito modifiche dei propri confini territoriali o sono state accorpate tra loro, in conseguenza dello sviluppo urbano dei centri abitati o della costruzione di strade asfaltate che rendevano pi\u00f9 agevole agli abitanti di un nucleo abitato o di una casa sparsa raggiungere un centro abitato piuttosto che un altro.\nIn occasione del censimento della popolazione del 1991 sono state soppresse dall'ISTAT le frazioni geografiche e pubblicate solo le popolazioni delle localit\u00e0 abitate. Questo perch\u00e9 lo sviluppo urbano di molti comuni italiani e lo sviluppo delle vie di comunicazione tra le varie localit\u00e0 abitate hanno fatto s\u00ec che, nel tempo, fosse diventato obsoleto quel carattere di gravitazione economico-sociale che conferiva alla frazione geografica la sua individualit\u00e0.\nDisciplina normativa.\nLa legge 24 dicembre 1954 n. 1228 all'art. 9 d\u00e0 il compito al Comune di provvedere \u00aballa suddivisione del territorio comunale in frazioni geografiche con limiti definiti in base alle condizioni antropogeografiche rilevate\u00bb e di tracciare su carte topografiche concernenti il territorio comunale i confini di queste frazioni. Il piano topografico costituito dalle suddette carte viene poi sottoposto, per l'esame e l'approvazione, all'Istituto centrale di statistica e tenuto al corrente a cura del Comune.\nDiritto amministrativo.\nLe frazioni possono godere di autonomia amministrativa nell'ambito del comune di appartenenza: in particolare, possono avere un prosindaco, cio\u00e8 un consigliere del comune di appartenenza delegato dal sindaco a svolgere in loco le sue funzioni; il prosindaco \u00e8 normalmente posto a capo di un'apposita sezione comunale che detiene i registri della popolazione (anagrafe della popolazione residente e stato civile), di norma enumerati a parte e separati da quelli del capoluogo e delle altre frazioni. Il prosindaco non \u00e8 nominabile qualora il comune sia suddiviso in circoscrizioni o municipi derivanti dalla fusione di pi\u00f9 comuni, limitatamente ai territori circoscrizionalizzati o municipalizzati. Queste disposizioni non si applicano alle regioni a statuto speciale che hanno potest\u00e0 normativa assoluta in materia amministrativa.\nNella Repubblica di San Marino le frazioni sono i centri abitati sottoposti alla giurisdizione del castello vicino e sono chiamate curazie.\nI \"comunelli\" e il \"demanio civico della frazione\".\nIn alcune regioni di Italia le \"frazioni\", oltre a essere suddivisioni amministrative, sono anche soggetti di diritto pubblico (art. 26, legge 16 giugno 1927, n. 1766) che posseggono un loro separato demanio su cui gli abitanti della frazione godono di determinati usi civici, per lo pi\u00f9 pascolatico e legnatico. Un esempio \u00e8 il comune di L'Aquila, dove esistono amministrazioni separate per gli usi civici risalenti ai comuni soppressi nel 1927. Queste amministrazioni separate hanno anche un proprio statuto e propri organi elettivi. In tal caso il demanio della frazione \u00e8 tenuto distinto da quello comunale che pu\u00f2, al limite, trovarsi nello stesso ambito geografico. Per indicare questi diritti si usa il termine comunelli che di fatto coincidono con vecchie suddivisioni di comuni, soppressi nel corso dei secoli e aggregati nei comuni maggiori.\nLa regione Piemonte ha regolato l'istituto del demanio frazionale con l'art. 7 della legge 29/2009.\nLa frazione geografica.\nL'ISTAT ha definito la frazione come un'individuazione derivante dai fenomeni di aggregazione e di gravitazione sociale che in essa si realizzano. I suoi confini sorgono spontaneamente l\u00e0 dove l'attrazione del centro abitato delle frazioni cessa e comincia quella dei centri abitati delle frazioni geograficamente limitrofe.\nQuesta definizione nel corso degli anni ha funto da riferimento a numerosi testi legislativi e regolamentari. Le frazioni quasi sempre rappresentano una comunit\u00e0 che si riconosce in esse, con una propria identit\u00e0 storica e culturale. Ne sono prova la presenza di libere forme associative come le Pro Loco. In molti casi le frazioni che compongono il territorio comunale sono indicate nello Statuto o in altri regolamenti approvati dal consiglio comunale."}
{"id": "116415", "revid": "729019", "url": "https://it.wikipedia.org/wiki?curid=116415", "title": "Herpes labiale", "text": "La malattia infettiva denominata herpes labiale \u00e8 causata prevalentemente dal virus Herpes simplex 1 (HSV-1) appartenente alla sottofamiglia degli Alphaherpesvirinae; in minor misura \u00e8 sostenuto da Herpes simplex 2 (HSV-2), solitamente causa di herpes genitale.\nTrasmissione.\nViene contratto attraverso saliva, baci o in generale tramite contatto interumano durante la fase infettiva.\nUna volta che l'herpes ha infettato l'organismo rimane latente fino al momento di manifestarsi.\nCause.\nIl virus dell'herpes labiale pu\u00f2 manifestarsi a causa di diversi fattori scatenanti:\nCronicizzazione.\nSi insedia a livello del nucleo del ganglio di Gasser del nervo trigemino, dove rimane in forma latente per poi subire riattivazioni in situazioni di leggera immunodepressione, soprattutto nel caso di stress, e dare un'ulcera fredda sul labbro.\nNei pazienti immunodeficienti e nei neonati pu\u00f2 dare origine a una riattivazione centripeta e causare un'encefalite. Utilizza il recettore p75 dei neuroni per entrare nella cellula (lo stesso usato dal virus della rabbia).\nPresentazione clinica.\nSi presenta come un'eruzione formata da numerose vescicole, seguita dalla formazione di croste. \u00c8 dolorabile alla pressione. Durante la fase clinica le vescicole contengono il virus vivo e vi \u00e8 dunque la possibilit\u00e0 di trasmissione.\nLocalizzazione.\nGeneralmente si situa a livello della giunzione del labbro e nella cute circostante.\nPrognosi.\nDura normalmente una settimana. In caso di sovrainfezione pu\u00f2 durare pi\u00f9 a lungo.\nTrattamento.\nLa malattia \u00e8 cronica e non sono state individuate cure definitive. Tuttavia la durata delle manifestazioni pu\u00f2 essere ridotta da farmaci antivirali, anestetici e creme (come quelle all'ossido di zinco o al solfato di zinco) applicati tempestivamente sull'area cutanea interessata. Tra gli antivirali sono efficaci l'ibacitabina, l'aciclovir e il penciclovir, che pu\u00f2 velocizzare la guarigione anche del 10%. Il famciclovir e il valaciclovir, assunti per via orale possono risultare pi\u00f9 efficaci con una somministrazione singola ad alte dosi, rispetto al trattamento tradizionale a basse dosi per 5-7 giorni.\nLa lisina \u00e8 stata proposta per il trattamento sulla base di buoni risultati in vitro; tuttavia si \u00e8 dimostrata inefficace nell'uomo. \nIl virus dell'herpes labiale come altri virus incapsulati in una membrana lipidica risulta disattivato da alcoli grassi saturi a lunga catena oltre che dal BHT . \nDi questi solo il docosanolo \u00e8 stato approvato dalla Food and Drug Administration nel trattamento dell'herpes labiale dell'adulto immunocompetente, essendosi dimostrato di un'efficacia pari a quella degli antivirali topici..\nVisto il meccanismo di azione, presenta un rischio di farmacoresistenza nullo o minimo..\nL'uso di uno stimolatore elettrico trans-cutaneo TENS sui siti di lesione \u00e8 stato suggerito per il trattamento dell'herpes labiale sia in associazione con i farmaci antivirali, sia in sostituzione.\nPrevenzione.\n\u00c8 possibile riconoscere, gi\u00e0 12-16 ore prima che il virus compaia in superficie, i primi sintomi: prurito, bruciore, irritazione e dei puntini doloranti nell'area cutanea interessata dall'infezione. Sarebbe bene, a questo punto, applicare tempestivamente i relativi farmaci prima che l'infezione stessa si sviluppi completamente e il virus si replichi.\nSe non si riesce a intervenire in tempo, si possono applicare creme a base di penciclovir per ridurre l'entit\u00e0 del sintomo."}
{"id": "116418", "revid": "388659", "url": "https://it.wikipedia.org/wiki?curid=116418", "title": "Teoria del flogisto", "text": "La teoria del flogisto sulla combustione dei materiali \u00e8 una teoria elaborata nel XVII secolo con l'intento di spiegare i processi di ossidazione e combustione, successivamente smentita e abbandonata dopo che fu resa pubblica la legge della conservazione della massa di Antoine Lavoisier.\nLa teoria in sostanza sostiene che i materiali combustibili e metalli arroventati si trasformavano in \"calci\" (oggi diremmo semplicemente che si ossidano) producendo durante il processo di combustione o di calcinazione, il \"flogisto\", un misterioso \"principio di infiammabilit\u00e0\" o \"principio solforoso\".\nTale teoria di un \"principio di infiammabilit\u00e0\" fu elaborata inizialmente dal chimico tedesco Johann Joachim Becher (1635-1682) e successivamente sviluppata e formulata dal connazionale Georg Ernst Stahl (1660-1734), grande medico appassionato di chimica, che nel 1697 la propose nel suo libro \"Zymotechnia fundamentalis sive fermentationis theoria generalis\" (trad.: \"Zimotecnia fondamentale ovvero teoria generale della fermentazione\").\nTeoria.\nSecondo la chimica moderna la combustione pu\u00f2 essere schematizzata come segue:\nNella teoria del flogisto invece si proponeva:\nSecondo Stahl tutte le sostanze che bruciano sono ricche di flogisto (dal termine greco \"\u03c6\u03bb\u03cc\u03be, -\u03bf\u03b3\u03cc\u03c2\" indicante fiamma). Riteneva che i metalli fossero ricchi di flogisto mentre le calci, gli attuali ossidi, ne fossero privi.\nLe fasi salienti della sua teoria erano le seguenti:\nQuesta teoria ebbe molto successo perch\u00e9 permetteva di spiegare l'ottenimento dei metalli dalle calci. Il carbone, ricco di flogisto, ne donava durante la combustione alla calce, l'ossido, che si trasformava in metallo. L'aria aveva un'utilit\u00e0 indiretta in quanto serviva da mediatore, catturava il flogisto in uscita dalla legna per passarlo alla calce. In pratica, tra il metallo e il flogisto s'affermava la seguente relazione:\nLa relazione che Stahl individu\u00f2, tra ossigeno e flogisto, \u00e8 la seguente:\nNel XVII secolo la transizione tra alchimia e scienze chimiche vere e proprie era ancora in corso; moltissimi concetti che oggi daremmo per scontati, quali pressione, temperatura o fasi della materia, non erano ancora affatto compresi.\nNonostante sia oggi riconosciuta come completamente sbagliata, la teoria del flogisto per un certo tempo provvide un'ipotesi di lavoro che in apparenza spiegava molti fenomeni naturali.\nNon stupisce quindi che la teoria del flogisto apparisse allora cos\u00ec chiara e perfetta da essere catalogata come una delle pi\u00f9 grandi scoperte dell'epoca, rimanendo nella mente e nelle teorie dei chimici per quasi un secolo, nonostante vi fossero comunque alcune autorevoli opinioni decisamente critiche come quelle del medico olandese Hermann Boerhaave (1668-1738). Egli giustamente rilevava che la teoria del flogisto era in contraddizione con l'aumento di peso delle calci (se il metallo perdeva flogisto la calce avrebbe dovuto essere pi\u00f9 leggera): per salvare la teoria da queste osservazioni vi fu persino chi ipotizz\u00f2 un \"peso negativo\" del flogisto.\nGi\u00e0 nel 1753 Mikhail Lomonosov dimostr\u00f2 l'infondatezza di tali idee, ma fu solo nel 1794 che Antoine-Laurent Lavoisier con l'enunciazione della legge della conservazione della massa, all'interno del \"Trait\u00e9 \u00e9l\u00e9mentaire de Chimie\", fu in grado di confutare in maniera chiara questa teoria."}
{"id": "116420", "revid": "11959", "url": "https://it.wikipedia.org/wiki?curid=116420", "title": "Ahl-Bayt", "text": ""}
{"id": "116421", "revid": "101175", "url": "https://it.wikipedia.org/wiki?curid=116421", "title": "Kenny Roberts", "text": "\u00c8 anche il padre di Kenny Jr e Kurtis che seguirono le orme paterne competendo, e nel caso del primo vincendo un titolo, nel motomondiale.\nBiografia.\nAll'et\u00e0 di 12 anni Kenny lavorava come \"cow-boy\" e fu invitato dalla moglie del suo datore di lavoro ad accendere il mini motorino regalato al figlio, e che non partiva. Kenny ci prov\u00f2 e si ribalt\u00f2 immediatamente, si fer\u00ec gravemente a un ginocchio e svenne per il dolore.\nA tredici anni Kenny aveva gi\u00e0 vinto nell'Oregon, vittorie nella categoria flat-track, nella classe 100\u00a0cm\u00b3. Nel 1970 conquistava il \"National Novice Championship\" del Campionato AMA. Nel 1971 inizi\u00f2 con la Yamaha e vinse nove gare della \"AMA Junior Championship\". Nel 1972 ottenne la licenza \"Expert\".\nNel corso della sua relativamente breve carriera (solo 9 annate disputate da professionista) Kenny Roberts \u00e8 stato sempre fedele alla Yamaha, che gli diede l'opportunit\u00e0 di esordire nel mondo del motociclismo nel 1974 come wild card nel Gran premio d'Olanda nella classe 250: arriv\u00f2 terzo ed impression\u00f2 favorevolmente la scuderia giapponese.\nL'esordio come pilota ufficiale avvenne nel 1978, ed addirittura in quell'annata disput\u00f2 tre mondiali: arriv\u00f2 quarto nella classe 250 (con due Gran Premi conquistati, e nonostante avesse abbandonato la categoria a met\u00e0 stagione) e primo nella classe regina, con quattro vittorie all'attivo; inoltre corse anche il mondiale Formula 750, perdendolo solo all'ultima gara.\nSi laure\u00f2 campione del mondo della 500 anche nel 1979 e nel 1980, ottenendo in totale il primo posto in otto corse. Nel motomondiale 1981 vinse due gare ed arriv\u00f2 terzo in classifica generale, sorte analoga ebbe il 1982 (dove dovette accontentarsi del quarto posto) mentre nel 1983 conquist\u00f2 6 vittorie, ma il connazionale Freddie Spencer lo sopravanz\u00f2 nella classifica finale di soli due punti (144 a 142). La delusione fu talmente grande che Kenny Roberts decise di ritirarsi dal motociclismo, non prima per\u00f2 di vincere un'edizione della 200 miglia di Daytona, nel 1984, anno in cui vinse anche la 200 miglia di Imola.\n\u00c8 da ricordare che egli vinse anche sette Gran Premi nella formula 750, soppressa dal motomondiale nel 1979.\nKenny Roberts affin\u00f2 e miglior\u00f2 lo stile di guida inventato da Jarno Saarinen, sporgendosi in curva completamente fuori dalla sella con il ginocchio, debitamente imbottito e protetto, a sfiorare (e spesso a toccare) l'asfalto in curva. Indimenticabile il modo tutto particolare che aveva di festeggiare le vittorie: un giro di pista compiuto su una sola ruota, oggi copiato da diversi motociclisti vincenti. Fu soprannominato \"il marziano\" per come esord\u00ec e colse successi sulle piste di tutto il mondo.\nLa sua attivit\u00e0 nel mondo del motociclismo non si esaur\u00ec per\u00f2 con il ritiro dalle competizioni attive: divenne team manager, gestendo fino al 1996 squadre che facevano correre modelli Yamaha per poi separasi dalla casa giapponese e proporre un suo modello di motocicletta gestito attraverso il Team KR. Con la sua squadra \u00e8 stato presente alle competizioni del motomondiale fino al termine della stagione 2007 e negli anni ha iniziato alla carriera di pilota motociclistico i due figli, Kenny Junior e Kurtis."}
{"id": "116434", "revid": "2078053", "url": "https://it.wikipedia.org/wiki?curid=116434", "title": "Vincenzo Riccati", "text": "Secondogenito di Jacopo Riccati, le sue ricerche principali continuarono quelle del padre nell'analisi matematica, specialmente nel campo delle equazioni differenziali, e nella fisica. Da lui prendono il nome le equazioni di Riccati, alcuni tipi di equazioni differenziali.\nNegli anni dal 1749 al 1753, ebbe contatti anche con i seguenti matematici italiani: Gioacchino Pessuti, Leonardo Ximenes, Gaetana Maria Agnesi e Tommaso Maria Gabrini.\nUn suo alunno fu Girolamo Saladini, con il quale scrisse le \"Institutiones Analyticae\", in tre volumi pubblicati a Bologna nel 1765-67, presso la Stamperia di San Tommaso d'Aquino. L'abate Saladini cur\u00f2 la traduzione italiana, edita nel 1775 nella stessa tipografia."}
{"id": "116435", "revid": "1543377", "url": "https://it.wikipedia.org/wiki?curid=116435", "title": "Equazione di Riccati", "text": "In matematica, per equazione di Riccati si identifica un tipo di equazione differenziale ordinaria che \u00e8 quadratica nella funzione incognita; in altri termini, si tratta di un'equazione della forma:\ndove formula_2 e formula_3. Se formula_4 l'equazione si riduce all'equazione differenziale di Bernoulli, mentre se formula_5 diventa un'equazione differenziale lineare del primo ordine.\nLe equazioni prendono il nome dai matematici Jacopo Riccati e suo figlio Vincenzo.\nLa generalizzazione delle equazioni di Riccati al caso matriciale ha importanti applicazioni nella teoria del controllo ottimo. L'equazione pu\u00f2 essere inoltre generalizzata da un'equazione differenziale ai quaternioni, ed \u00e8 collegabile all'equazione di Schr\u00f6dinger ad una dimensione.\nMetodi risolutivi.\nData l'equazione:\ndove formula_7, formula_8 e formula_9 sono funzioni note, si effettua la sostituzione:\nDerivando si ha:\nInserendo ci\u00f2 nell'equazione di partenza si ottiene un'equazione omogenea del secondo ordine:\nSe \u00e8 possibile risolvere quest'ultima, si ricava la soluzione generale. Un altro modo per ottenere la medesima espressione consiste nel porre:\nIn generale per passare da una equazione del secondo ordine lineare omogenea formula_14 ad una di Riccati si pone il seguente cambio di variabile formula_15.\nNel 1760 Eulero ha dimostrato che, se si conosce una soluzione particolare formula_16 dell'equazione originaria, allora \u00e8 possibile ricondurre l'equazione dapprima ad un'equazione differenziale di Bernoulli, e quindi ad una lineare omogenea. Il tutto si abbrevia tramite la sostituzione:\nda cui si ottiene facilmente:\nLa soluzione generale risulta poi essere:\nEulero ha inoltre mostrato come, conoscendo due soluzioni formula_16, e formula_21, si ricava direttamente la soluzione generale, che assume la forma:\nAltre propriet\u00e0 notevoli sono state indagate da Picard e Weyr:\nEsempio.\nData l'equazione:\nuna soluzione particolare \u00e8:\nSostituendo si ottiene l'equazione del primo ordine:\nSi ha:\nda cui:"}
{"id": "116439", "revid": "287204", "url": "https://it.wikipedia.org/wiki?curid=116439", "title": "Berlina", "text": "La berlina (in lingua inglese \"sedan\") \u00e8 la carrozzeria delle autovetture con tetto fisso, generalmente dotata di 4 o 5 porte e principalmente realizzata nelle configurazioni a due volumi, due volumi e mezzo o tre volumi. Il termine berlina indicava, in origine, un particolare tipo di carrozza.\nTipologie.\nBerlina 3 volumi.\nLa berlina classica, fin dall'inizio della storia automobilistica, \u00e8 quel tipo di carrozzeria, completamente chiusa, a 3 volumi e a 4 porte (in passato se ne realizzavano anche a 2 porte), adatta a trasportare 4, 5 o 6 passeggeri. I tre volumi da cui \u00e8 composta, ovvero il vano motore di solito individuato nel cofano anteriore, l'abitacolo e il vano bagagli o per lo pi\u00f9 il bagagliaio posteriore, con portello che non comprende il lunotto, sono fisicamente separati e visivamente identificabili dall'esterno. \nVa detto che le berline dei primi decenni del XX secolo erano spesso delle \"2 volumi\" con il \"terzo volume opzionale\", poich\u00e9 per bagagliaio si intendeva un portabagagli posteriore a ribalta, su cui in caso di necessit\u00e0 si fissava un apposito baule, spesso di legno rivestito di tela impermeabile, o di cuoio laccato, spesso con una banda diagonale gialla o bianca sui due lati al fine di rendere pi\u00f9 visibile il carico sporgente incrociando altri veicoli. Un'altra caratteristica distintiva della berlina \u00e8 l'altezza interna dell'abitacolo che consente una comodit\u00e0 e una possibilit\u00e0 maggiore di movimento per i passeggeri posteriori, rispetto per esempio a una coup\u00e9 o berlinetta.\nViene inoltre chiamata \"sedan\" in inglese americano, canadese e australiano, \"saloon\" in inglese britannico, \"limousine\" in tedesco e \"berline\" in francese, riprendendo in tutti i casi i nomi di mezzi di trasporto del passato ovvero le carrozze chiuse a cavalli e le portantine chiuse con sedile (sorrette tanto da uomini come da equini): proprio le portantine sono all'origine del termine Sedan. \nLa \u00abberlina\u00bb fu una carrozza a quattro ruote con cassa sospesa a cinghioni di cuoio al cui interno erano disposti parallelamente tre doppi sedili, di cui uno nel mezzo, definito \u00abstrapuntino\u00bb. Le berline tedesche e inglesi avevano quattro portiere ed erano molto pi\u00f9 ampie di quelle francesi, che per\u00f2 erano pi\u00f9 comode. Il primo esemplare fu costruito a Berlino, da cui l'origine del nome, verso il 1663 su progettazione di Filippo Chiese, o Ci\u00e8ze, architetto di origine piemontese al servizio di Federico Guglielmo di Brandeburgo.\nBerlina 2 volumi.\nA partire dalla met\u00e0 degli anni sessanta del XX secolo si \u00e8 assistito a una nuova generazione di vetture a 2 volumi, definite anch'esse \"berlina\" (o genericamente \"2 volumi\") in italiano, ma che nel corso degli anni hanno assunto la pi\u00f9 diffusa denominazione inglese di \"hatchback\", in cui il bagagliaio ha un portellone comprendente il lunotto anzich\u00e9 il solito cofano ed \u00e8 raggiungibile anche dall'abitacolo. \nSolo in rarissimi casi come per esempio nelle prime Peugeot 104, Alfa Sud e Fiat 127, peraltro limitati ai primi anni della sua diffusione, la berlina a due volumi \u00e8 esistita anche con uno sportello posteriore non comunicante con l'abitacolo. La conformazione esterna, che mantiene in ogni caso una tendenza cuneiforme, non consente di raggiungere i volumi di carico concessi da una classica familiare o, ancor pi\u00f9, da una monovolume.\nL'abitacolo pu\u00f2 avere indifferentemente 3 o 5 porte in base alla classe e alla lunghezza del veicolo.\nBerlina 2 volumi e mezzo.\nNegli anni ottanta e novanta del secolo scorso era diffuso un nuovo tipo di carrozzeria, denominato solitamente \"berlina a 2 volumi e mezzo,\" che come si pu\u00f2 intuire dal nome, si trova \"a met\u00e0\" fra gli altri due tipi di berlina.\nIn questo tipo di carrozzeria il terzo volume cio\u00e8 il bagagliaio \u00e8 presente, anche se pi\u00f9 corto della classica 3 volumi (da qui l'ultima parte del nome). Solitamente \u00e8 per\u00f2 presente anche il portellone posteriore comprendente il lunotto come nelle due volumi, anzich\u00e9 il portello del baule come sulle 3 volumi.\nLe berline a 2 volumi e mezzo prodotte sino ad oggi non sono tantissime; ad esempio, la FIAT Brava, l'Alfa Romeo 146, la Citro\u00ebn C5, l'Opel Astra seconda serie, le Ford Escort Mk3 ed Mk4 e la SEAT Toledo terza serie. Inoltre la Ford Mondeo prima serie, oltre alle classiche varianti 3 volumi e familiare, \u00e8 disponibile in versione 2 volumi e mezzo (come la BMW Serie 3 Compact). In tempi pi\u00f9 recenti gli esempi di vetture a due volumi e mezzo sono molto rari. Tra i pi\u00f9 significativi vi sono le \"cugine\" Chevrolet Volt e Opel Ampera.\nBerlina sportiva.\nPer berlina sportiva si intende una tipologia di autovettura che \u00e8 dotata di caratteristiche sportive come un motore potente e prestazioni di alto livello, a cui \u00e8 associata una carrozzeria berlina. Alcuni modelli di questa categoria sono disponibili anche in versione familiare. Fin dagli anni 50 del XX secolo alcune case automobilistiche hanno definito Gran Turismo e Gran Turismo Veloce questo genere di berline.\nBerlina aerodinamica.\nPer berlina aerodinamica, anche detta \"berlina profilata\", si intende una tipologia di autovettura berlina a due volumi la cui carrozzeria \u00e8 sagomata per ottenere il miglior coefficiente di resistenza aerodinamica possibile."}
{"id": "116443", "revid": "34971", "url": "https://it.wikipedia.org/wiki?curid=116443", "title": "One Must Fall", "text": "One Must Fall (traducibile letteralmente in \"Uno deve cadere\") \u00e8 una serie di videogiochi per computer appartenenti alla categoria picchiaduro creata da Diversions Entertainment.\nSerie.\nOne Must Fall.\nL'originale One Must Fall era una demo creata sulla scia del successo ottenuto da \"Street Fighter II\", e mai commercializzato. Presentava due personaggi umani somiglianti a Ken e Ryu (di Street Fighter appunto) che potevano combattere in una sola arena solo tramite calci e pugni.\nOne Must Fall 2097.\nRealizzato nel 1994 da Epic MegaGames, questo capitolo ha rimpiazzato i due personaggi umani del predecessore con una serie di robot per la maggior parte antropomorfi. Nel 1999 il gioco \u00e8 stato dichiarato freeware ed \u00e8 diventato un vero e proprio gioco di culto per i fan, anche grazie alla distribuzione gratuita attraverso Internet, anche se ha rappresentato praticamente un mezzo flop a livello commerciale.\nOne Must Fall: Battlegrounds.\nRealizzato nel 2003 da Diversions Publishing e Trisynergy Inc. dopo che Epic MegaGames ha rifiutato l'utilizzo dell'Unreal engine, il nuovo capitolo di One Must Fall ha portato la serie nella terza dimensione e online. Cinque dei robot del precedente episodio sono rimasti, anche se drasticamente mutati. Sono stati poi aggiunti altri tre robot e dodici arene. Ma una grafica datata e una meccanica di gioco piuttosto confusa lo hanno portato ad avere la stessa fredda accoglienza del suo predecessore presso la critica e i giocatori.\nIl fattore maggiormente negativo poi \u00e8 che Trisynergy Inc. ha richiesto agli sviluppatori di pubblicare il gioco mesi prima che fosse completato del tutto. Il risultato \u00e8 stato che in pochi hanno acquistato il prodotto, anche se l'idea pionieristica del gioco online \u00e8 stata poi utilizzata in seguito da altri picchiaduro molto pi\u00f9 famosi. I programmatori stanno attualmente lavorando al progetto senza alcun supporto dal produttore, che ha tagliato loro i fondi dopo aver assistito al crollo delle vendite."}
{"id": "116445", "revid": "1501558", "url": "https://it.wikipedia.org/wiki?curid=116445", "title": "One Must Fall 2097", "text": "One Must Fall 2097 \u00e8 un videogioco picchiaduro a incontri, il secondo della serie \"One Must Fall\", il primo a essere commercializzato. Realizzato nel 1994 da Epic MegaGames, consiste in combattimenti tra robot per la maggior parte antropomorfi.\nNel 1999 il gioco \u00e8 stato dichiarato freeware. Precedentemente ha rappresentato un insuccesso a livello commerciale.\nTrama.\nNel 2097, i governi non sono altro che marionette in mano alle multinazionali. Una di queste \u00e8 la WAR, acronimo per World Aeronautics and Robotics che, nata come produttrice di robot per il supporto agli umani durante i viaggi nello spazio, in seguito ha costruito la prima stazione spaziale attiva. I robot della WAR sono poi diventati i migliori sul mercato grazie al sistema di controllo gestito da un unico uomo il cui cervello \u00e8 collegato alla macchina in remoto, cosicch\u00e9 il \"pilota\" diventa praticamente il robot a tutti gli effetti. In questo modo WAR viene appoggiata da tutti i governi e diventa una superpotenza, con i propri segreti. Per rendere agli occhi di tutti la propria posizione meno formale e oscura e nascondere lo scopo di testare segretamente le sue nuove tecnologie, la WAR organizza una serie di tornei tra robot, creando un vero e proprio business televisivo: uno di questi, quello principale nel gioco, si svolge su Ganimede, satellite di Giove, e come posta in palio ha un posto di comando su una stazione spaziale.\nModalit\u00e0 di gioco.\nOne Must Fall \u00e8 un picchiaduro a incontri in stile 2D dove i giocatori possono controllare il robot come si possono controllare i personaggi dei classici di un picchiaduro, assieme al tasto del pugno e quello del calcio. Ogni robot ha a disposizione anche alcune mosse speciali direttamente collegate alle proprie abilit\u00e0 e aspetto fisico.\nSotto la barra rossa della salute se ne trova una azzurra della stamina, che si svuota ogni volta che si subiscono danni. La quantit\u00e0 di stamina persa \u00e8 inversamente proporzionale alla Resistenza (\"Endurance\") del pilota, uno dei suoi tre parametri assieme alla Forza e all'Agilit\u00e0. Quando la barra della stamina \u00e8 completamente svuotata, il giocatore rimane stordito per alcuni secondi, e deve premere ripetutamente i tasti pugno e calcio per riprendersi pi\u00f9 in fretta. Una volta che un giocatore avr\u00e0 vinto tutte le riprese richieste (impostabili nel menu opzioni), potr\u00e0 eseguire una Scrap Move con la quale umiliare il suo avversario, alla quale dovr\u00e0 poi seguire una Destruction Move in stile Mortal Kombat. Inoltre, ogni robot (eccetto Nova) possiede una mossa Fire&amp;Ice, eseguibile appena dopo la Destruction Move, che consente di accedere ai personaggi segreti della modalit\u00e0 arcade in un determinato livello.\nSono disponibili cinque arene, quasi tutte caratterizzate da elementi attivi dello scenario che possono danneggiare i contendenti.\n\u00c8 possibile connettere un altro PC, facendo combattere i personaggi del torneo uno contro l'altro. Il gioco supporta anche l'utilizzo del joystick.\nI Robot.\nOgni robot in One Must Fall ha una propria storia e alcune caratteristiche particolari che lo differenziano in modo sostanziale dagli altri, sia per struttura fisica che per abilit\u00e0 nel combattimento.\nSviluppo.\n\"One Must Fall 2097\" fu in origine pubblicato in beta il 18 maggio 1993, mentre il gioco completo usc\u00ec il 1994 con la Epic MegaGames.\nLa musica fu creata da Kenny Chou del gruppo demoscene Renaissance.\nUna versione freeware beta era stata creata in precedenza sull'onda del trionfo di Street Fighter II. Tale prototipo era chiamato semplicemente \"One Must Fall\" e include due combattenti umani, del tutto diverso dal gioco successivo.\nEredit\u00e0.\nIl 10 febbraio 1999, il gioco \u00e8 stato reso completamente freeware.\nTra il 2003 e il 2004 \u00e8 stato creato un sequel spirituale, chiamato .\nNel gennaio 2013 un progetto di un remake era postato su GitHub, chiamato \"OpenOMF\"."}
{"id": "116448", "revid": "8489", "url": "https://it.wikipedia.org/wiki?curid=116448", "title": "One Must Fall Battlegrounds", "text": ""}
{"id": "116449", "revid": "1543377", "url": "https://it.wikipedia.org/wiki?curid=116449", "title": "Preben Elkj\u00e6r Larsen", "text": "Soprannominato \"Cavallo Pazzo\", o anche \" Il pazzo di Lokeren\", ha pi\u00f9 volte sfiorato la vittoria del Pallone d'oro: nel 1985 arriv\u00f2 secondo dietro al solo Michel Platini, e l'anno precedente si classific\u00f2 terzo dietro al duo francese Platini-Tigana. Nel 1984 \u00e8 stato eletto giocatore danese dell'anno.\nBiografia.\nSi \u00e8 sposato nel 1979 con Nicole Marchand, e dal suo matrimonio ha avuto un figlio di nome Max, nato a Verona nel 1987.\nCaratteristiche tecniche.\nAttaccante potente scattante difficile da fermare nelle progressioni palla al piede in area avversaria. Era particolarmente efficace nel dribbling grazie a un cambio di passo che \u00e8 stato definito devastante. Gianni Brera lo defin\u00ec bufalino, incrociatore e sfondatore impetuoso per la sua potenza.\nCome molti dei suoi compagni di Nazionale, non aveva il senso della disciplina n\u00e9 prendeva con seriet\u00e0 l'impegno calcistico preferendo darsi agli eccessi notturni e trasse giovamento dall'arrivo nel 1979 sulla panchina della Danimarca del tedesco Sepp Piontek, la cui rigidit\u00e0 spron\u00f2 i calciatori danesi a una maggiore professionalit\u00e0. Elkjaer era un tale fumatore al punto da dover accendersi una sigaretta durante l'intervallo delle partite (cosa che lui smentisce dicendo di fumare prima e dopo ma mai durante le partite).\nCarriera.\nClub.\nInizi\u00f2 la sua carriera nel Vanl\u00f8se, dove rest\u00f2 una sola stagione giocando 15 partite e segnando 7 gol. Si trasfer\u00ec poi in Germania al Colonia. Col Colonia vinse Bundesliga e coppa di Germania, ma non venne utilizzato con continuit\u00e0 e scese in campo solo nove volte, segnando un gol.\nDopo un anno si accas\u00f2 alla squadra belga del Lokeren dove gioc\u00f2 per cinque stagioni. Qui visse uno dei migliori periodi della sua carriera, raccogliendo, in campionato, 190 presenze segnando 98 gol e dove gli diedero il soprannome \"Den Gale Mand fra Lokeren\" (\"Il pazzo da Lokeren\").\nNel 1984 approd\u00f2 in Italia, acquistato dal Verona per 2,5 miliardi di lire. Divent\u00f2 subito un idolo della tifoseria gialloblu che lo acclama tutt'oggi con il coro \u00abElkjaer sindaco\u00bb. Nella stagione 1984-1985 contribu\u00ec alla conquista dello storico scudetto veronese segnando, il 12 maggio 1985, il gol decisivo nella partita Atalanta-Verona (1-1); il 14 ottobre 1984, nella quinta giornata del campionato vinto dai giallobl\u00f9, aveva inoltre siglato un gol senza scarpa alla Juventus, che gli valse il nomignolo di \"Cenerentolo\".\nNelle quattro annate col club scaligero non raggiunse la doppia cifra di gol a torneo, ma non scese mai sotto le sette reti. Disput\u00f2 inoltre 4 partite in Coppa dei Campioni segnando 4 gol (dei 5 complessivi segnati dal Verona in questa competizione), e 7 match in Coppa UEFA realizzando 5 reti.\nNel 1988 fece ritorno in patria, al Vejle Boldklub, dove disput\u00f2 altre due stagioni segnando dodici reti prima di chiudere la carriera.\nNazionale.\nHa fatto parte per undici anni della Nazionale danese.\nHa partecipato alla fase finale del in Messico, uscendo agli ottavi: segn\u00f2 4 gol in 4 partite, e venne premiato con il pallone di bronzo di quella edizione, dietro Diego Armando Maradona e Harald Schumacher, nonch\u00e9 inserito nella formazione ideale del mondiale nel ruolo di attaccante, insieme a Emilio Butrague\u00f1o e Gary Lineker.\nPartecip\u00f2 anche a due edizioni del campionato europeo di calcio: a , arrivando sino alla semifinale, e , dove invece vi fu l'eliminazione nella fase a gironi.\nDopo il ritiro.\nChiusa la carriere da giocatore, ebbe una parentesi come allenatore del Silkeborg Idr\u00e6tsforening nella stagione 1995-1996, interrotta per intraprendere il ruolo di direttore della rete televisiva danese TVS. Svolge ora la professione di commentatore televisivo.\nRiconoscimenti.\n\u00c8 entrato a far parte della Hall of fame del calcio danese."}
{"id": "116450", "revid": "1772671", "url": "https://it.wikipedia.org/wiki?curid=116450", "title": "Seleuco", "text": ""}
{"id": "116459", "revid": "393899", "url": "https://it.wikipedia.org/wiki?curid=116459", "title": "Shunt", "text": ""}
{"id": "116462", "revid": "1632387", "url": "https://it.wikipedia.org/wiki?curid=116462", "title": "Simbionti", "text": "Sono detti simbionti gli organismi che vivono obbligatoriamente un rapporto con altri organismi viventi e non per forza traggono reciproco vantaggio della vita in comune.\nLa simbiosi non si limita solo al mondo dei funghi. I funghi furono probabilmente i primi organismi, con i batteri, a colonizzare dapprima la battigia e poi la terraferma; date le condizioni difficili, dovettero sviluppare comportamenti gregari per sopravvivere.\nDescrizione.\nSi selezionarono pertanto nel tumultuoso mondo in evoluzione una miriade di specie che realizzarono simbiosi con una variet\u00e0 impressionante di organismi. Ad esempio, simbiosi tra funghi e alghe: sono questi i licheni (oltre tredicimila specie conosciute).\nI licheni vengono classificati in tre grandi categorie in virt\u00f9 del loro aspetto:\nLa pi\u00f9 studiata forma di simbiosi \u00e8 quella tra funghi e piante (ad esempio, Suillus grevillei con Larix decidua).\nA volte pi\u00f9 essenze forestali sono in grado di ospitare lo stesso fungo, ad esempio il Boletus aereus convive con la sughera, l'erica arborea, la roverella o il cistus incanus.\n\u00c8 possibile che un insieme di specie arboree possa soddisfare le esigenze di una specie fungina, cio\u00e8 che il fungo attinga qua e l\u00e0 dalle varie essenze ci\u00f2 di cui necessita, come pure che una pianta ospiti pi\u00f9 specie fungine contemporaneamente (in differenti punti del suo apparato radicale).\nL'intimo intreccio fra apparato radicale e micelio fungino prende il nome di micorriza.\nSi sospettano simbiosi nascoste tra funghi e altre specie fungine o fra queste ultime e in microrganismi che regolano le complesse interazioni tra saprofiti in certe nicchie ecologiche. Alcuni producono vitamine necessarie ad altre specie in modo particolare il gruppo B, antibiotici o veleni, con cui preservano l'ecosistema da attacchi virali o batterici.\nAltri batteri sono azotofissatori, o azotoriduttori, gli esoscheletri dei batteri morti (le loro pareti cellulari) costituiscono una fonte d'azoto importantissima.\nNella coltivazione di alcuni funghi con substrato di paglia (ad esempio il Pleurotus o l'Agaricus), questo deve essere sottoposto a processo di pastorizzazione, non sterilizzazione, affinch\u00e9 sia uccisa parte della carica batterica, i cui esoscheletri costituiranno infatti fonte primaria d'azoto per il micelio in crescita.\nEsiste anche un altro parametro da considerare: i prodotti metabolici dei batteri che vivono in un substrato contribuiscono ad abbassarne il pH permettendo quindi una pi\u00f9 favorevole crescita dei miceli fungini, per la maggior parte questi infatti preferiscono i terreni acidi."}
{"id": "116465", "revid": "712828", "url": "https://it.wikipedia.org/wiki?curid=116465", "title": "Luminara Unduli", "text": ""}
{"id": "116469", "revid": "2225", "url": "https://it.wikipedia.org/wiki?curid=116469", "title": "Mussulmano", "text": ""}
{"id": "116470", "revid": "118878011", "url": "https://it.wikipedia.org/wiki?curid=116470", "title": "Deviatore di corrente", "text": "Un deviatore di corrente (in lingua inglese shunt) \u00e8 un tipo di resistenza elettrica che devia attraverso di s\u00e9 una parte pi\u00f9 o meno consistente della corrente circolante in un circuito principale a cui \u00e8 posto in parallelo.\nL'entit\u00e0 della corrente deviata dipende dal valore resistivo (in ohm) dello \"shunt\" rispetto al circuito in parallelo.\nOrigine del termine.\nIl termine inglese \"shunt\" significa 'deviare' o 'prendere un'altra strada', che in ambito elettrico \u00e8 stato associato ad una classe di dispositivi e fenomeni che vedono la corrente dividersi su due circuiti, solitamente, secondo un progetto.\nMisura di corrente.\nUna tipica applicazione dello \"shunt\" si ha nella misura di correnti elettriche, per estendere la gamma di un amperometro.\nAd esempio, un galvanometro ha una sensibilit\u00e0 tipica di 100 \u00b5A a fondo scala. Per misurare valori di corrente pi\u00f9 elevate, si pu\u00f2 deviare la maggior parte della corrente su un ramo a bassa resistenza e introdurre una scala di proporzionalit\u00e0 (fattore moltiplicativo) tra la corrente misurata e quella deviata.\nPosta una resistenza di \"shunt\" con valore Rs in parallelo ad un amperometro con resistenza interna Ra, la relazione tra le correnti nei due rami \u00e8 data da:\nformula_1\ne poich\u00e9 formula_2 si ha che la corrente totale Itot da misurare \u00e8 in relazione con la corrente segnata dallo strumento Ia secondo la formula:\nformula_3\nQuesta configurazione comporta che il valore delle resistenze, compresa quella interna dello strumento siano note con precisione.\nUna soluzione che rende la misura indipendente dalla resistenza interna dello strumento consiste nell'avere questa molto elevata rispetto a quella dello \"shunt\", in modo che la corrente totale Itot sia praticamente uguale a Is.\nCi\u00f2 si pu\u00f2 realizzare in pratica usando al posto dell'amperometro un voltmetro, che non \u00e8 altro che un amperometro ad alta impedenza. In tale caso, supponendo che la corrente circoli tutta nello \"shunt\", la tensione misurata ai suoi capi \u00e8 data dalla legge di Ohm:\nformula_4\nAd esempio, con uno shunt da 20A, e 100mV di fondo scala, una misura di 80mV indicher\u00e0 un passaggio di corrente di 16A.\nLa caduta di tensione sullo \"shunt\" comporta altres\u00ec una perturbazione nel circuito, di cui occorre tenere conto.\nL'approccio appena descritto si pu\u00f2 applicare per correnti di misura tali da rendere trascurabile la corrente inevitabilmente assorbita dal voltmetro.\nRealizzazione.\nLo \"shunt\", opportunamente dimensionato, pu\u00f2 essere impiegato per misurare correnti di intensit\u00e0 arbitrariamente alta, tenendo conto del surriscaldamento prodotto per effetto Joule, che pu\u00f2 alterare il valore della resistenza stessa dello \"shunt\".\nGrazie agli studi di Edward Weston sono stati scoperti materiali la cui resistivit\u00e0 elettrica \u00e8 piuttosto indipendente dalla temperatura, ad esempio la costantana e la manganina, comunemente usati in queste applicazioni.\nUn problema presentato dallo \"shunt\" per correnti elevate \u00e8 dato dalle resistenze parassite presenti nei morsetti di collegamento tra i cavi e lo \"shunt\" stesso. I valori in Ohm di queste resistenze sono aleatori e instabili, dipendendo da quanto sono stretti i bulloni, dallo stato di ossidazione ecc.\nPer ovviare al problema si usa la tecnica di \"collegamento a quattro fili\". Due morsetti alle estremit\u00e0 dello \"shunt\", detti amperometrici, costituiscono il passaggio della corrente da misurare. Altri due morsetti detti voltmetrici, indipendenti e pi\u00f9 piccoli, in quanto soggetti a correnti minime, prelevano la tensione di misura pi\u00f9 internamente nello \"shunt\". La resistenza presente tra i due punti voltmetrici \u00e8 nota con precisione, ed \u00e8 assolutamente indipendente dai morsetti amperometrici.\nAltri usi.\nAlcuni tipi di \"shunt\" sono vie a bassa resistenza usate per cortocircuitare i due capi di un elemento circuitale.\nPer esempio, nelle catene luminose usate per decorare gli alberi di Natale le lampadine sono collegate in serie. Se il filamento di una singola resistenza brucia, tutta la catena si spegne. Per ovviare il problema, in alcune catene ciascuna lampadina include uno \"shunt\" che si inserisce automaticamente in caso di rottura del filamento e permette il passaggio di corrente e l'accensione delle restanti lampadine.\nNella trazione ferroviaria e tranviaria, gli \"shunt\" erano usati, fino a non molti anni fa, per escludere una o pi\u00f9 sezioni di avvolgimento di campo dei motori di trazione delle locomotive ed automotrici elettriche ed ottenere quindi l'aumento della corrente di indotto dei motori; ci\u00f2 permetteva un consistente aumento di velocit\u00e0, soprattutto se i gradi di \"shunt\" erano pi\u00f9 di uno (si tratta del cosiddetto \"indebolimento di campo\"). La manovra del conducente per accelerare, aveva quindi l'effetto di inserire progressivamente gli shunt.\nIl sistema \u00e8 stato abbandonato con l'introduzione dell'elettronica di potenza (introduzione dei \"triac\", GTO, IGBT ed altri dispositivi)."}
{"id": "116471", "revid": "3732", "url": "https://it.wikipedia.org/wiki?curid=116471", "title": "Romagna", "text": "La Romagna (\"Rum\u00e2gna\" in romagnolo) \u00e8 una regione storica, geografica e linguistica dell'Italia settentrionale, che per quasi la sua totalit\u00e0 forma insieme all'Emilia la regione amministrativa dell'Emilia-Romagna. Dal punto di vista geografico, appartengono alla Romagna, oltre alle tre province di Ravenna, Forl\u00ec-Cesena e Rimini, anche una parte della citt\u00e0 metropolitana di Bologna, alcune aree della provincia di Pesaro e Urbino (nelle Marche), parte della citt\u00e0 metropolitana di Firenze e alcuni territori della provincia di Arezzo (in Toscana), oltre alla Repubblica di San Marino.\nLe citt\u00e0 principali per importanza storica sono: Ravenna, che fu capitale dell'Impero romano d'Occidente (402-476), del Regno ostrogoto d'Italia (493-540) e dell'Esarcato bizantino d'Italia (584-751); Cesena, nota come \"Citt\u00e0 dei tre Papi\", che fu l'unica citt\u00e0 romagnola a possedere un'universit\u00e0 e inserita dall'UNESCO nel registro della \"Memoria del mondo\"; Rimini, caposaldo nonch\u00e9 centro viario romano; Imola e Forl\u00ec, legate alle vicende di Caterina Sforza; Faenza, nota per la produzione di ceramica; Lugo, che fu capoluogo della Romagna Estense dal 1437 al 1568, seppur non con continuit\u00e0.\nIl toponimo \"Romagna\" deriva dal tardo latino \"Rom\u00e1nia\" (e in greco bizantino \u03a1\u03c9\u03bc\u03b1\u03bd\u03af\u03b1, \"R\u014dman\u00eda\") e risale al VI secolo d.C., quando l'Italia fu divisa tra aree soggette o ai Longobardi o all'Impero romano d'Oriente: \"Rom\u00e1nia\" assunse quindi il significato generico di \"mondo romano\", in opposizione a quello longobardo. Con la creazione dell'Esarcato d'Italia (con capitale Ravenna), il termine assunse poi un'accezione geograficamente determinata, indicando la parte della penisola rimasta pi\u00f9 strettamente legata all'Impero d'Oriente.\nGeografia.\nSuperficie della Romagna.\nLa Romagna come realt\u00e0 omogenea dal punto di vista geografico ha la forma di un quadrilatero, i cui lati sono:\nConsiderando i soli elementi naturali del territorio, i lati del quadrilatero romagnolo misurano come segue:\n\u00c8 possibile misurare l'area della Romagna sulla base delle carte dell'Istituto Geografico Militare; il calcolo d\u00e0 come risultato , di cui 2334,3 km\u00b2 pertinenti alla pianura (36,4%) e 4046,3\u00a0km\u00b2 di zona montuoso-collinare (63,6%) (di cui il 40% \u00e8 collina e il 23% \u00e8 montagna).\nLa posizione astronomica dei punti estremi dei confini romagnoli \u00e8 cos\u00ec indicata:\nOrografia.\nLe zone montuose occupano la parte meridionale della Romagna. La catena montuosa che l'attraversa \u00e8 quella dell'Appennino tosco-romagnolo, parte dell'Appennino settentrionale. La montagna pi\u00f9 alta \u00e8 il Monte Falco, la cima raggiunge i 1658 m s.l.m. ed \u00e8 posta sul confine tra le province di Forl\u00ec-Cesena, Arezzo e Firenze. Seguono il Monte Falterona (1654 metri), Poggio Scali (nell'Appennino cesenate, 1520 m) e il Monte Fumaiolo (1407 m).\nSi devono al geologo Federico Sacco (1864-1948) gli studi che hanno portato a identificare le caratteristiche proprie dell'Appennino romagnolo. Lo studioso le individu\u00f2 nella composizione litologica delle valli del Santerno e del Sillaro (ai confini nord-ovest) e del Marecchia e del Conca (alle estremit\u00e0 orientali). Tra i due estremi \u00e8 contenuto una catena con caratteristiche proprie, quella dell'Appennino romagnolo. Al naturalista Pietro Zangheri (1889-1983) va il merito di aver individuato la Romagna come regione bio-geografica.\nLa Romagna si \u00e8 formata geologicamente in seguito all'emersione di una vastissima lastra calcarea sottomarina. Nel Miocene (15 milioni di anni fa) a occidente della Romagna, la zona toscana era gi\u00e0 emersa. La terra finiva dove in epoca storica c'\u00e8 lo spartiacque appenninico. Oltre l'Alpe della Luna cominciava il mare. Il fondo marino di quei tempi era costituito da una roccia friabile e fangosa, di origine diversa rispetto a quella tirrenica. Sul fondo inizi\u00f2 una sedimentazione che continu\u00f2 ininterrotta per lunghissimo tempo. In ere pi\u00f9 recenti emerse, formando la Romagna. Questa paleosuperficie, emergendo, scivol\u00f2 sullo strato tirrenico. L'emersione della terraferma visse le seguenti fasi alterne:\nGli alternati periodi di movimento con quelli di riposo provocarono la formazione, sul fondo, di una lastra calcarea. L'esito di questo processo calmo e continuativo costitu\u00ec il sostrato geologico della regione romagnola.\nIn due punti lo scivolamento di uno strato sopra l'altro \u00e8 stato particolarmente difficile. Si tratta: a) della giunzione tra valle del Sillaro-Santerno e Mugello; b) della giunzione tra Valmarecchia e Alpe della Luna. Qui l'azione della lastra emergente determin\u00f2 delle fratture e degli avallamenti di notevole rilievo, che furono colmati, nel tempo, da rocce che si convogliarono a riempirli. Queste rocce sono le cosiddette \u201cargille scagliose\u201d. Mentre la paleosuperficie emergeva dal fondo marino, lo strato tirrenico premeva per\u00f2 verso est. Nei due punti considerati, l'esito di tali movimenti constrastanti fu insolito e diverso rispetto al resto della regione. In queste valli le argille scagliose hanno divelto e disperso dei massi di notevoli dimensioni, i quali, contemporaneamente, hanno subito uno spostamento verso est. Quindi nelle valli del Sillaro-Santerno e in Valmarecchia si trovano massi che sono litologicamente affini alla zona toscana:\nDopo l'affioramento delle rocce calcaree, nel Pliocene si deposit\u00f2 una formazione gessifera, che caratterizza le valli imolesi e faentine: \u00e8 la Vena del Gesso Romagnola. Il passaggio dal Pliocene al Pleistocene (che inizia 3 milioni di anni fa) \u00e8 definito dal progressivo raffreddamento del mar Mediterraneo. Per alcuni milioni di anni la linea di costa continua a lambire l\u2019area pedecollinare romagnola, mentre si depositano sul fondo rocce argillose marine. Solamente dal Pleistocene Medio (700.000 anni fa) inizia il progressivo ritiro delle acque fino all\u2019assetto attuale, raggiunto 200.000 anni fa.Durante la glaciazione di W\u00fcrm (da circa 110.000 a 12.000 anni fa) il mare si ritira di cento metri rispetto alla linea attuale. Nel periodo post-glaciale si forma un vasto sistema vallivo che, dal Po di Primaro, si \u00e8 esteso fino al Savio. Ravenna, infatti, nasce come insediamento lagunare.\nIdrografia.\nIl Montone, con i suoi , \u00e8 il fiume pi\u00f9 lungo della Romagna. Altri fiumi importanti sono il Bidente (), Savio (), Santerno (99 km), Lamone (90 km), Senio (88 km) e Marecchia (70 km). Corsi d'acqua importanti per motivi storico-geografici sono Rubicone e Sillaro.\nIn Romagna non sono presenti molti laghi, e quei pochi esistenti sono piccoli e di scarso interesse. Il lago pi\u00f9 importante \u00e8 quello artificiale di Ridracoli, sorto presso l'omonima frazione del Comune di Bagno di Romagna.\nLa parte orientale della Romagna \u00e8 bagnata dal Mare Adriatico, il tratto di costa che va dalla foce del fiume Reno al promontorio di Gabicce Monte-Fiorenzuola di Focara (frazione di Pesaro) \u00e8 chiamata Riviera romagnola.\nIl litorale \u00e8 caratterizzato da spiagge ampie e sabbiose, con la presenza a nord di zone naturalistiche, mentre a sud si \u00e8 assistito, dal dopoguerra, a una progressiva cementificazione dovuta al turismo.\nCosta.\nLa costa della Romagna o Riviera romagnola si affaccia sul Mare Adriatico a est ed \u00e8 compresa nelle provincie di Ravenna, Forl\u00ec-Cesena, Rimini e Pesaro-Urbino.\nClima.\nLa Romagna \u00e8 interessata da un clima temperato subcontinentale che varia con l'altitudine e la distanza dalla costa. Anche se non si discosta troppo da quello presente nel resto dell'Italia settentrionale, il clima della Romagna assume caratteristiche proprie dovute al progressivo assottigliarsi della fascia pianeggiante, il che attenua pur debolmente i caratteri di continentalit\u00e0, alla fisiologica esposizione ai venti nell'asse sud-ovest-nord-est e, in definitiva, alla latitudine inferiore.\nAmbiente.\nFlora e fauna.\nLa flora romagnola \u00e8 molto varia, in virt\u00f9 sia della posizione geografica, al confine tra l'area a clima mediterraneo e quella a clima continentale, sia della variet\u00e0 territoriale (dalle montagne del crinale dell'Appennino Tosco-Romagnolo, alle colline, fino alla pianura Padana sud-orientale e alle zone umide litorali del mare Adriatico). Le zone montagnose sopra gli 800 metri di quota sono dominate da foreste di faggio, talvolta misto all'abete bianco, come nelle Foreste Casentinesi e a Campigna, in cui si trova un'orchidea endemica, l'elleborina di Romagna.\nI boschi della media montagna sono caratterizzati da diverse specie di querce, a cui si associano altre specie come il frassino maggiore, il tiglio, il sorbo, l'acero di monte; in questa fascia si trovano anche molti rimboschimenti artificiali, soprattutto di pino nero e pino silvestre. La collina presenta boschi di roverella, associata a orniello e carpino nero, da sempre condotti a ceduo. Alcune zone della collina presentano una vegetazione particolare, grazie al substrato roccioso peculiare, come nel caso delle rupi calcaree del Riminese o della Vena del Gesso romagnola, con presenze tipiche della macchia mediterranea, come leccio, terebinto, alaterno. Nella Vena del Gesso si trovano molte specie di felci, tra cui una specie unica per l'Italia: la felcetta persiana.\nLe aree calanchive che si sviluppano ai piedi dell'Appennino sono ammantate di ginestra odorosa e sulla e ricoperte da praterie aride, spesso con ricche fioriture di orchidee, tra cui il raro barbone adriatico e l'ofride di Bertoloni, e una specie endemica di queste aride argille, l'artemisia delle crete. Nella zona pianeggiante la vegetazione \u00e8 stata profondamente modificata dall'attivit\u00e0 agricola e pochissimi sono gli ambiti in cui sono ancora presenti formazioni naturali: quasi soltanto lungo i fiumi si trovano lembi residui di boschi a galleria di pioppi e salice bianco.\nNella parte settentrionale della fascia costiera si trovano ambienti naturali residui, come le pinete storiche di Ravenna, di impianto artificiale e dominate dal pino domestico; il bosco originario sarebbe dominato da farnia e pioppo bianco, presenti assieme ai pini. Qui si trovano anche lembi di paludi di acqua dolce, come Punte Alberete e Valle Mandriole, con boschi allagati di frassino meridionale e ontano nero, con sottobosco dominato dalle belle campanelline estive e dal giglio di palude, poi canneti, tifeti e, fino a qualche anno fa, lamineti di ninfea bianca, oggi estinta. In prossimit\u00e0 del mare si trovano alcune lagune, stagni salati e la salina di Cervia, con la tipica vegetazione alofila e specie rare come l'endemica salicornia veneta e il limonio comune dalle belle fioriture violette; poi le pinete costiere, anch'esse artificiali e costituite da pino marittimo, piantato al posto degli arbusteti costieri di olivello spinoso, ginepro e fillirea. Prima della battigia, infine, si trovano alcuni residui di dune costiere, in particolare presso la foce del torrente Bevano.\nLa fauna \u00e8 varia, grazie alla grande diversit\u00e0 ambientale. Sull'Appennino sono presenti grandi e medi mammiferi, come lupo, gatto selvatico, cervo nobile, capriolo, cinghiale; inoltre, tasso, volpe e istrice, che sono oggi distribuiti sia in collina che in pianura. Nel basso Appennino la Vena del Gesso spicca per l'importanza dei popolamenti di pipistrelli, con ben venti specie e alcune rarit\u00e0 come il ferro di cavallo eur\u00ecale e grandi colonie invernali di miniottero. Tra gli uccelli si trovano molte specie di rapaci diurni, come aquila reale, biancone, astore, falco pecchiaiolo, albanella minore, falco pellegrino, lanario, lodolaio o i pi\u00f9 comuni poiana, sparviere e gheppio e rapaci notturni, come gufo reale, allocco, assiolo. Altri uccelli interessanti sono il picchio nero, nelle faggete pi\u00f9 mature, il succiacapre e l'averla piccola, nelle aree calde e aride. Tra gli anfibi spiccano l'endemica salamandrina dagli occhiali e l'ululone appenninico. Oltre alla trota fario, nei torrenti appenninici si trovano barbo comune, barbo canino, vairone, lasca, cobite comune e, abbondante, il cavedano.\nNella pianura, occupata quasi tutta da campi agricoli, la fauna \u00e8 molto semplificata e, oltre a lepri e fagiani, presenti perch\u00e9 continuamente ripopolati a scopo venatorio, sono presenti prevalentemente piccoli mammiferi come riccio, talpa e diverse specie di topi, oltre all'esotica nutria, e molte specie di passeriformi, alcune delle quali legate ai coltivi a seminativo, come l'allodola e la cutrettola, o ai frutteti, come tordela, verdone e cardellino e anche alle abitazioni, come passera d'Italia e rondine; il gufo comune e la civetta sono piuttosto comuni in pianura.\nLe zone umide della fascia costiera sono importantissime per gli uccelli acquatici, in particolare per le colonie di ardeidi (airone cenerino, airone rosso, airone bianco maggiore, garzetta, nitticora, airone guardabuoi, sgarza ciuffetto) a cui si associano cormorano, marangone minore, ibis mignattaio e spatola, e per le colonie di gabbiani e sterne (gabbiano corallino, gabbiano roseo, gabbiano reale mediterraneo, sterna zampenere, stena comune, beccapesci, fraticello), cavaliere d'Italia, avocetta. Il raro fratino nidifica sulle poche spiagge naturali, assieme alla beccaccia di mare.\nTra le anatre la specie pi\u00f9 interessante \u00e8 la rara moretta tabaccata, ma si trovano anche altre specie nidificanti caratteristiche, come volpoca, fistione turco, marzaiola, canapiglia, mestolone, moriglione oltre al comunissimo germano reale; grandi stormi di anatre e folaga svernano in queste paludi. Il fenicottero rosa frequenta regolarmente le lagune e le saline, mentre il falco di palude nidifica nei folti canneti. Tra i rettili spicca la testuggine palustre e, tra gli anfibi, oltre alle rane verdi, l'endemica rana di Lataste e il rarissimo pelobate fosco. Tra i pesci delle acque dolci di pianura si trovano carpa, luccio, triotto, scardola, alborella, sempre pi\u00f9 rari a causa della presenza di molte specie esotiche dannosissime, tra cui siluro e lucioperca. Nelle acque salmastre si trovano alcune interessanti specie endemiche del nord Adriatico, come ghiozzetto di laguna e ghiozzetto cenerino, oltre al coloratissimo nono, all'anguilla e varie specie di cefali. In mare l'unico cetaceo regolarmente presente \u00e8 il tursiope ed \u00e8 abbastanza frequente anche una tartaruga marina, la caretta.\nProtezione ambientale.\nL'area compresa tra il fiume Reno e Rimini \u00e8 soggetta da secoli al fenomeno della subsidenza. Nei cento anni che intercorrono dal 1892 al 1993 il massimo abbassamento si \u00e8 verificato nel litorale ravennate: -114 centimetri. Il picco \u00e8 stato registrato tra il 1950 e il 1980. A Rimini nello stesso periodo l'abbassamento \u00e8 stato di 73 centimetri. Nella provincia di Ravenna sono migliaia gli ettari di terreno sotto il livello del mare. Fra il 1950 al 2005 da Rimini al Delta del Po si sono persi cento milioni di metri cubi di sabbia. Dopo il 1980 il fenomeno ha rallentato considerevolmente.\nLa subsidenza \u00e8 costantemente monitorata, grazie anche a strumenti di misurazione sempre pi\u00f9 sofisticati. La Regione Emilia-Romagna ha affidato all'Agenzia Regionale Protezione Ambientale (ARPA) l'effettuazione di analisi e la compilazione di rapporti tecnici. Secondo l'ultimo rilievo, effettuato negli anni 2002-2006, il suolo si \u00e8 abbassato di 40\u201345\u00a0mm l'anno; la costa riminese \u00e8 la zona costiera dove la subsidenza risulta pi\u00f9 rilevante (15\u201320 mm l'anno).\nIn Romagna sono presenti numerose aree naturali protette: il Parco nazionale delle Foreste Casentinesi, Monte Falterona e Campigna; il Parco regionale della Vena del Gesso Romagnola e parte del Parco Regionale del Delta del Po (rientra in Romagna la parte meridionale, a sud del fiume Reno, caratterizzata dalle pinete e dalle zone umide di Ravenna e Cervia formate dai corsi d'acqua appenninici), il Parco Interregionale del Sasso Simone e Simoncello e il Parco Naturale del Monte San Bartolo (fra Gabicce Monte e Pesaro). Sono, inoltre, presenti cinque Riserve Naturali dello Stato e quattro Riserve Naturali Regionali (Alfonsine, Bosco della Frattona, Bosco di Scardavilla, Onferno).\nStoria.\nLa Romagna fu abitata gi\u00e0 dall'epoca preistorica, come dimostrano molti ritrovamenti. Uno dei siti archeologici pi\u00f9 interessanti \u00e8 Monte Poggiolo (nel comune di Castrocaro), dove sono stati ritrovati, a partire dal 1983, migliaia di reperti archeologici risalenti a circa un milione di anni fa.\nI pi\u00f9 antichi abitanti dell'attuale Romagna di cui si hanno testimonianze archeologiche furono gli Umbri e gli Etruschi. Si deve ai primi la fondazione di Sarsina; i secondi fondarono Verucchio e Rimini.\nA partire dal IV secolo a.C. il territorio fu conquistato da un popolo che dette un'importante impronta alla Romagna: i Celti. Tra le numerose trib\u00f9 celtiche che scesero in Italia, sono da elencare Senoni, i Lingoni, e i Boi.\nLa permanenza dei Celti fu minacciata, a partire dal III secolo, dalla potenza dei Romani. Celti e Romani si scontrarono per la prima volta nel 295 a.C. Sentino dove, seppur con gravi perdite, vinsero i Romani.\nSuccessivamente inizi\u00f2 il tramonto dei Senoni, che pochi anni dopo furono definitivamente sopraffatti. Nel 225 a.C. l'esercito romano sconfisse una coalizione di popoli celtici nella battaglia di Talamone, aprendo la strada alla completa colonizzazione della Pianura Padana.\nTra il 191 al 187 a.C. viene costruita la via Emilia tra Rimini e Piacenza. Giulio Cesare il 10 gennaio del 49 a.C. attravers\u00f2 il fiume Rubicone (o il Pisciatello) alla testa di un esercito, violando apertamente la legge che proibiva l'ingresso armato dentro i confini dell'Italia e dando il via alla seconda guerra civile, pronunciando la celeberrima frase: \"Alea iacta est\".\nDopo Cesare e il successivo potere augusteo, il ruolo di Ravenna accrebbe considerevolmente. A 5 km dalla citt\u00e0 fu costruita, negli ultimi anni del I secolo a.C., una base militare navale (\"Classis Ravennatis\"). Vi fu stanziato il quartier generale della flotta imperiale da cui dipendeva il controllo di tutti i bacini del Mediterraneo orientale. La presenza del porto ebbe positivi riflessi economici: Ravenna divenne un polo di attrazione per i commerci della pianura limitrofa. Nell'anno 402 la citt\u00e0 venne scelta come sede della corte imperiale diventando la capitale della parte occidentale dell'impero romano e restandolo fino alla caduta di quest'ultimo nell'anno 476.\nL'invasione decisiva per le sorti dell'Italia fu quella dei Longobardi (568). La penetrazione longobarda cambi\u00f2 la storia della penisola: per la prima volta dopo secoli l'Italia si ritrov\u00f2 divisa: da una parte i possedimenti longobardi; dall'altra i territori romano-bizantini. Questi ultimi furono riuniti nell'Esarcato d'Italia con capitale Ravenna. Nei secoli successivi l'Italia bizantina fu autonomamente governata dall'Esarca di Ravenna con leggi, lingua e costumi romano-bizantini. La Romagna rest\u00f2 come una sorta di isola rispetto al restante territorio italiano.\nDopo una fase di alterne vicende nel controllo politico della Romagna tra i Longobardi e l'esarca di Ravenna, i Longobardi conquistarono Ravenna (751), ponendo fine all'Esarcato. L'intervento dei Franchi, chiamati da papa Stefano II fu decisivo per la storia della penisola nei secoli successivi: il re Pipino il Breve, invece di restituire i territori all'imperatore di Costantinopoli, li don\u00f2 alla Santa Sede, ponendo cos\u00ec inizio allo Stato Pontificio. Per la Romagna inizi\u00f2 un lunghissimo periodo (oltre mille anni) di storia all'interno dello Stato della Chiesa.\nNel XII secolo le istituzioni comunali si diffusero in tutte le citt\u00e0 romagnole. Tutta la Romagna era ricompresa nella Provincia Romandiol\u00e6, una delle cinque province dello Stato Pontificio (comprendeva tutto il territorio dal fiume Foglia al Panaro). Nel corso del XIII secolo infuriarono le lotte tra guelfi (fedeli al papa) e ghibellini (contrari al papa e alleati con l'imperatore del Sacro Romano Impero). Nel Medioevo, i principali centri della Romagna raggiunsero il numero di sette: Ravenna, Forl\u00ec, Rimini, Faenza, Cesena, Imola e Lugo. Tali rimasero fino ai giorni nostri.\nTra il 1499 e il 1500 Cesare Borgia, su mandato di papa Alessandro VI, sconfigge una dopo l'altra le signorie delle citt\u00e0 romagnole, a cominciare da Forl\u00ec e Imola. Il Papa lo proclam\u00f2 \"Duca di Romagna\" e Borgia pose a Cesena la sua capitale; nel 1507 il ducato viene smembrato e la Romagna rientra nello Stato Pontificio. Negli anni quaranta la Provincia Romandiol\u00e6 fu suddivisa in due: da una parte Bologna e dall'altra la Romagna. Al territorio romagnolo venne conferito ufficiale riconoscimento con la nascita della Legazione di Romagna. Nel 1559 la pace di Cateau-Cambr\u00e9sis configur\u00f2 un nuovo assetto degli equilibri tra gli Stati italiani. I territori a sud del Po furono suddivisi tra: Farnese (duchi di Parma e Piacenza), Estensi (duchi di Ferrara, Modena e Reggio) e Stato Pontificio (Romagna). Fu un assetto stabile, che rimase immutato per circa tre secoli.\nNel 1796 i francesi di Napoleone invasero la penisola. La Romagna fu suddivisa in due circoscrizioni: il Dipartimento del Pino (con capoluogo Ravenna) e Dipartimento del Rubicone (con capoluogo Forl\u00ec). La \"capitale\" della Romagna napoleonica fu Forl\u00ec. Napoleone signific\u00f2 anche sommi torti: nel 1800 Bonaparte chiuse l'Universit\u00e0 di Cesena (vecchia di cinque secoli) in parte per non dare concorrenti a Bologna e in parte per fare uno sgarbo a Pio VI, pontefice di origine cesenate irriducibile avversario del generale francese. La parabola di Napoleone ebbe termine nel 1814 con la sconfitta contro la coalizione delle potenze europee.\nNel 1815 il Congresso di Vienna ripristin\u00f2 lo \"status quo ante\". La Romagna ritorn\u00f2 nello Stato della Chiesa. Con una modifica: al posto di una Legazione unica furono create due Legazioni: una con capoluogo Forl\u00ec e una con capoluogo Ravenna. La prima met\u00e0 dell'Ottocento fu scossa da frequenti ribellioni. La Romagna partecip\u00f2 a tutti i principali moti che attraversarono il periodo: nel 1820-21, 1830-31 e nel 1848-49. L'esercito austriaco, che controllava militarmente i territori a sud del Po per conto del pontefice, represse le sommosse.\nNell'aprile del 1859 scoppi\u00f2 la seconda guerra d'indipendenza tra Regno di Sardegna e impero austriaco. L'Austria, vedendo la sconfitta, richiam\u00f2 in patria tutte le truppe impegnate all'estero. La Romagna fu quindi presa dall'esercito sabaudo. Fu avviata una riorganizzazione del territorio, che non aveva subito sostanziali modifiche dalla pace di Cateau-Cambr\u00e9sis (1559). Per la Romagna le modifiche pi\u00f9 importanti furono due: il passaggio del comprensorio di Lugo sotto Ravenna e il distacco di Imola, che fu aggregata a Bologna.\nI plebisciti d'annessione al Regno di Sardegna dell'11 e 12 marzo del 1860 confermarono la situazione di fatto sancendo la fine del dominio pontificio in Romagna. Il 15 marzo, visti i risultati dei plebisciti, i territori vennero annessi definitivamente al Regno di Sardegna, che divenne, il 17 marzo 1861 Regno d'Italia. Sono noti i patrioti romagnoli, particolarmente forlivesi, dediti alla carboneria come Piero Maroncelli e Aurelio Saffi, triumviro della Repubblica Romana.\nNel 1923 dodici comuni del circondario di Rocca San Casciano, parte della cosiddetta Romagna toscana, gi\u00e0 della provincia di Firenze, passano alla Provincia di Forl\u00ec-Cesena, tra i quali Verghereto, dove si trovano le sorgenti del Tevere, a seguito di una decisione di Mussolini che fece spostare i confini regionali in modo da far rientrare nella sua regione natale le origini del \"fiume sacro ai destini di Roma\". Forl\u00ec e Predappio, in particolare, diventano importanti centri internazionali in quanto localit\u00e0 di origine di Benito Mussolini. Numerose sono le testimonianze architettoniche e urbanistiche del periodo. Forl\u00ec, tra la fine dell'Ottocento e la fine della Seconda guerra mondiale, .\nDopo l'armistizio dell'8 settembre 1943, anche la Romagna diede il suo contributo alla lotta di resistenza. In particolare, in provincia di Forl\u00ec nasce la prima repubblica partigiana, la repubblica del Corniolo. Nella primavera del 1944 i tedeschi avevano costruito una linea fortificata, denominata \"Linea Gotica\", che si estendeva da Rimini a La Spezia. La linea Gotica costituiva l'ultima forte linea difensiva tedesca prima della pianura padana. Il 25 agosto del 1944 scatt\u00f2 l'Operazione Olive, la prima citt\u00e0 liberata fu Rimini (21 settembre), mentre l'ultima fu Faenza (16 dicembre). Diversa invece la situazione di tutti i paesi a nord del Senio, che vivono un altro inverno di occupazione nazifascista e dovranno attendere, assieme a Imola e Bologna, l'aprile del 1945 per tornare liberi.\nLa battaglia politica per il riconoscimento costituzionale della Romagna, che non si era affermato con il regno sabaudo, torn\u00f2 all'ordine del giorno dopo il 2 giugno 1946, entrando nei lavori dell'Assemblea Costituente. A sostenere l'autonomia romagnola furono personaggi come Aldo Spallicci, Giuseppe Fuschini, Emilio Lussu.\nNel 1989 furono avviati gli insediamenti universitari di Forl\u00ec, Rimini, Ravenna e Cesena, con l'attivazione dei primi corsi di laurea decentrati dell'Ateneo di Bologna.\nNel 1992 il circondario di Rimini fu eretto a provincia: la citt\u00e0 divenne il terzo capoluogo romagnolo.\nNel 2006 (il 17 e 18 dicembre) si svolsero i referendum di annessione alla regione Emilia-Romagna di sette comuni dell'alta Valmarecchia (Casteldelci, Maiolo, Novafeltria, Pennabilli, San Leo, Sant'Agata Feltria e Talamello), all'epoca inseriti nella provincia di Pesaro-Urbino. Tutte le consultazioni ebbero esito positivo. In attuazione dell'esito dei referendum i sette comuni passarono dalla provincia di Pesaro e Urbino, e quindi dalla regione Marche, alla provincia di Rimini (legge 117 del 3 agosto 2009). Fu un fatto storico poich\u00e9 per la prima volta una modifica territoriale tra due regioni avveniva in applicazione dell'art. 132 della Costituzione.\nNel 2021 \u00e8 avvenuto il passaggio alla provincia di Rimini dei comuni di Montecopiolo e Sassofeltrio.\nNella letteratura.\nLa Romagna nella Divina Commedia.\nIl primo poeta a parlare della Romagna fu Dante Alighieri. Esiliato da Firenze visse gli ultimi anni a Ravenna, dove mor\u00ec nel 1321; la citt\u00e0 ne conserva tuttora le spoglie.\nNel poema, i romagnoli compaiono in grande quantit\u00e0, secondi solamente ai toscani. La prima citazione appare nel V Canto dell'Inferno, dove Francesca da Rimini descrive in pochi tratti il territorio romagnolo:\nNell'Ottava bolgia dell'\"Inferno\", dove sono condannati i consiglieri fraudolenti, Dante viene fermato da Guido da Montefeltro (1223-1298), che gli chiede: \"Dimmi se Romagnuoli han pace o guerra\". Il poeta gli risponde ricordando la Romagna con affetto e melanconia (vv. 37-39). Lo rassicura sul fatto che non ci sono focolai di guerra, poi fa un quadro aggiornato della situazione politica citt\u00e0 per citt\u00e0:\nIl Po di Primaro costituiva il limite settentrionale della regione, inclusi i suoi rami deltizi. Nel XIV canto del \"Purgatorio\", infatti, il sommo poeta scrive che la Romagna si estendeva:\nNello stesso canto Dante ricomprende esplicitamente il Montefeltro nella Romagna, allorch\u00e9 incontra Guido del Duca, bertinorese, e Rinieri da Forl\u00ec e si lamenta con essi del degenerare delle nobili schiatte romagnole:\nViene citata anche la cascata dell'Acquacheta, presso San Benedetto in Alpe (FC), sempre nella Divina Commedia (Inf. XVI, 94-102):\nIn un commento alla Divina Commedia il quattrocentesco Giovanni di Serravalle conferma l'inclusione del Montefeltro nella Romagna. Cos\u00ec commenta il passo in cui Dante fa cenno a San Leo: \"In Romandiola est unus mons qui dicitur Monsfeltri, super illum est una civitas quae vocatur Sancti Leonis\".\nLa Romagna nella poesia.\nIn una celebre raccolta, \"Myricae\", Giovanni Pascoli descrive la Romagna con versi che sono rimasti immortali:\nMonumenti e luoghi d'interesse.\nTutti i principali centri abitati della Romagna hanno pi\u00f9 di duemila anni. In Romagna esistono pertanto tesori inestimabili.\nArchitetture religiose.\nLa citt\u00e0 fu capitale dell'Impero romano d'Occidente, del Regno ostrogoto e dell'Esarcato bizantino d'Italia. Otto dei monumenti paleocristiani di Ravenna risalenti a quest'epoca sono iscritti nel registro dei patrimoni dell'umanit\u00e0:\nLe chiese di rilievo costruite tra il X e il XVI secolo sono:\nArchitetture civili.\nA Rimini si possono osservare due monumenti di grandissimo interesse: il Ponte di Tiberio e l'Arco di Augusto. Costruiti tra I e II secolo e mai distrutti, hanno attraversato venti secoli di storia. L'Arco \u00e8 il punto di partenza della Via Flaminia; il Ponte di Tiberio svolge tuttora la sua funzione, inserito nel traffico quotidiano della citt\u00e0.\nDa ammirare anche il ponte romano di Savignano sul Rubicone, a tre arcate. Un'altra citt\u00e0 su cui i romani hanno lasciato la loro impronta \u00e8 Sarsina, patria di Plauto, commediografo del III secolo a.C. La cittadina possiede un museo archeologico nazionale e due monumenti funebri di primaria importanza, quello di Obulacco e quello di Rufo. Nel XXI secolo \u00e8 venuta alla luce a Rimini la Domus del chirurgo ricca di pavimenti a mosaici e di una inestimabile collezione di strumenti per la chirurgia e la farmacologia dell'epoca tardo imperiale, ricca di messaggi di ringraziamento per il medico, scritti sui muri dai pazienti ricoverati.\nTra il X e l'XI secolo costruito a Cesena il Ponte Franco o Ponte di san Martino, dietro l'omonima porta muraria.\nUna delle pi\u00f9 importanti testimonianze di architettura civile nel Medioevo \u00e8 sicuramente la Biblioteca Malatestiana di Cesena. Costruita nel XV secolo, in pieno Umanesimo, \u00e8 stata la prima biblioteca aperta al pubblico d'Europa. Dal 2005 \u00e8 iscritta nel Registro della Memoria del Mondo UNESCO. \nDurante il dominio dello Stato Pontificio la Romagna si riempie di teatri: se ne costruiscono in ogni centro abitato.\nElenco in ordine cronologico per anno di costruzione dei teatri pubblici in Romagna:\nI teatri di Bagnacavallo, Brisighella e Cervia entreranno in funzione verso la fine dell'Ottocento.\nArchitettura neoclassica.\nNel 1733 a Cesena si inizi\u00f2 a costruire un nuovo ponte sul fiume Savio. Il precedente, eretto dai Malatesta, era stato distrutto dall'ennesima piena il Ponte di San Clemente (dal nome del committente). Oggi \u00e8 conosciuto come Ponte Vecchio. \nTra il Settecento e l'Ottocento Faenza divenne un importante centro del neoclassicismo a livello europeo. Molti palazzi nel centro storico, che ne caratterizzano l'urbanistica, sono una chiara testimonianza dell'epoca. L'esempio pi\u00f9 rappresentativo, sia a livello architettonico sia artistico, della realt\u00e0 faentina \u00e8 Palazzo Milzetti, oggi Museo nazionale dell'et\u00e0 neoclassica in Romagna.\nUn esempio di architettura futurista in Romagna \u00e8 la colonia estiva \u00abLe Navi\u00bb di Cattolica. Progettato da Clemente Busiri Vici, il complesso fu inaugurato il 28 giugno 1934.\nEssendo Benito Mussolini forlivese di origine le citt\u00e0 romagnole sono state interessate da numerosi lavori in epoca fascista. L'arte del Ventennio \u00e8 stata rivalutata ed \u00e8 considerata all'interno delle correnti moderniste del primo Novecento. Esempi di architettura fascista in Romagna sono:\nAree naturali.\nUn'accorta politica di protezione ambientale ha portato, nella seconda met\u00e0 del XX secolo alla creazione di numerosi parchi e aree protette:\nSociet\u00e0.\nLingue e dialetti.\nOltre alla lingua italiana in Romagna non sono ufficialmente riconosciute altre lingue. La lingua regionale \u00e8 il romagnolo, incluso nella famiglia delle lingue gallo-italiche.\nIl romagnolo \u00e8 caratterizzato da un forte rilievo delle consonanti nelle parole e da una notevole moltiplicazione dei fonemi vocalici rispetto all'italiano, che ne ha solo sette. Come per altri idiomi, pur mantenendo una base comune, esistono varie forme di questa lingua, ognuna con caratteristiche proprie. Per esempio \"vino\" \u00e8 detto \"v\u00e8n\" a Ravenna e \"b\u00e9\" (stesso significato anche di \"bere\": il vino \u00e8 il bere per eccellenza) a Forl\u00ec.\nLa lingua romagnola ha antiche origini neolatine; a essa va geneticamente riconosciuta pari dignit\u00e0 con l'italiano. Il toscano e il romagnolo sono lingue contemporanee.\nReligione.\nIl territorio romagnolo \u00e8 diviso in sette diocesi della Chiesa cattolica: Ravenna-Cervia, Rimini e San Marino-Montefeltro, Cesena-Sarsina, Forl\u00ec-Bertinoro, Faenza-Modigliana e Imola. Le diocesi romagnole (tranne quella di Rimini e Montefeltro) hanno promosso un Istituto superiore di scienze religiose. L'istituto, denominato \u00abI.S.S.R. \"Sant'Apollinare\"\u00bb, ha sede a Forl\u00ec, nel seminario diocesano.\nIl cristianesimo si \u00e8 diffuso in Romagna da Classe. A Classe, infatti, era di stanza una flotta militare romana, con molti soldati provenienti dal Vicino Oriente, la zona di diffusione originaria della religione cristiana. Secondo gli studiosi, la nuova religione arriv\u00f2 anche attraverso l'Umbria.\nAlcuni dei santi venerati in Umbria nei primi tempi del Cristianesimo sono venerati anche in Romagna: Sant'Eustachio, San Valentino e San Savino.\nTradizioni e folclore.\nLa Caveja.\nLa \"Caveja\" \u00e8 considerata per eccellenza il simbolo della Romagna; questa parola romagnola proviene dalla tradizione contadina, e indica un'asta di acciaio saldata a un apice (pagella) decorata con \"anelli musicali\" e immagini simboliche. I simboli pi\u00f9 diffusi, inseriti fra elementi decorativi, erano quelli del gallo, della mezzaluna, del Sole, dell'aquila e alcuni simboli cristiani, tra cui la croce e la colomba.\nLa Caveja serviva a bloccare il giogo, trainato dai buoi, al timone dell'aratro o del carro, per evitare che il timone slittasse in caso di rallentamento improvviso. Il disegno nella parte superiore della caveja rappresentava il casato o la famiglia del proprietario terriero. Il numero degli anelli era proporzionale all'importanza della famiglia.\nCanto popolare.\nLa prima raccolta a stampa che comprende anche alcuni canti popolari romagnoli si deve al lavoro di Michele Placucci, a sua volta debitore del lavoro di raccolta di Basilio Amati, di Mercato Saraceno (inchiesta napoleonica del 1811). Placucci, nel suo \"Usi, e pregiudizj de' contadini della Romagna\" (Forl\u00ec, Tipografia Barbiani, 1818), raccoglie molti canti legati al ciclo della vita umana, dell'anno e del lavoro.\nNel 1894 esce a Forl\u00ec il \"Saggio di canti popolari romagnoli raccolti e annotati\", Forl\u00ec, Luigi Bordandini Tipografo-Editore, a cura di Benedetto Pergoli, all'epoca direttore della biblioteca comunale. Si tratta della pi\u00f9 importante opera dell'Ottocento riguardante canti popolari romagnoli ed \u00e8 la prima che contiene anche trascrizioni su pentagramma, a cura di Alberto Pedrelli. Scopo dell'opera era raccogliere testi e musiche di, tra l'altro, \"ca\u00f1ti\" (canzoni romanzesche, storiche, domestiche), canti narrativi, stornelli, stornelle, canti a la stesa, ninne nanne, eccetera. Un repertorio che, fino ad allora era stato tramandato solo oralmente.\nDanza popolare in Romagna.\nNelle valli romagnole, prima dell'avvento del ballo liscio, che ha reso celebre la Romagna a livello nazionale e internazionale, esisteva una forma di ballo conosciuto come \"Bal sp\u00e9cc\", appartenente alla categoria dei balli staccati. La danza, prima dell'enorme successo che ha avuto il ballo di coppia, era una pratica sociale rituale, che non prevedeva un contatto corporeo all'interno della coppia. Anche il concetto stesso di \"coppia fissa\" non esisteva nel \"Bal sp\u00e9cc\": le ricerche etnomusicologiche effettuate negli anni settanta e ottanta del XX secolo hanno dimostrato che la maggior parte delle danze romagnole era legata a una coreografia precisa, sovente in cerchio, con cambio di partner. Ci\u00f2 era funzionale al fatto che ogni cavaliere avrebbe interagito con ogni dama del cerchio, senza che il corteggiamento di una dama in particolare assumesse particolare evidenza.\nSi possono classificare le danze di tradizione praticate in Romagna secondo un criterio geografico o un criterio tipologico:\nOrchestre di musica da ballo.\nIl capostipite della musica da ballo romagnola \u00e8 il savignanese Carlo Brighi (1853-1915), detto \"Zacl\u00e9n\". Brighi, violinista e compositore, \u00e8 considerato il creatore del liscio. Negli anni dieci fond\u00f2 la prima balera a Bellaria. Negli anni venti il ballo liscio si diffuse in tutta la Romagna. Dal 1928 il violinista Secondo Casadei, (1906-1971) prosegu\u00ec l'opera di Zacl\u00e9n, apportando alla musica folkloristica romagnola molte novit\u00e0, e divulgando con grande passione e tenacia il liscio in tutta la penisola con la sua orchestra. Casadei partecip\u00f2 ai pi\u00f9 importanti festival musicali del suo tempo, compreso il \"Festivalbar\". Solo l'improvvisa morte imped\u00ec la sua partecipazione al Festival di Sanremo. Casadei rimane il pi\u00f9 importante musicista romagnolo di tutti i tempi.\nIl suo maggior successo nazionale porta la data del 1954, quando incise \"Romagna mia\". La canzone divenne ben presto l'inno nazionale di Romagna, ma anche un successo mondiale: \u00e8 la quarta canzone italiana pi\u00f9 cantata nel mondo. Le composizioni pi\u00f9 note di Casadei in romagnolo sono \"Un b\u00e8s in bicicleta\" (Un bacio in bicicletta), \"Bal\u00e8, burd\u00e8li!\" (Ballate, ragazze!), \"Burd\u00e8la av\u00e8ra\" (Ragazza avara). Al fianco di Casadei suon\u00f2 per quindici anni Carlo Baiardi (1915-1997), uno dei maggiori sassofonisti di liscio romagnolo, insieme a Primo Lucchi e Ivano Nicolucci.\nUn'altra orchestra romagnola tra le pi\u00f9 note \u00e8 quella fondata da Roberto Giraldi (fisarmonicista, in arte \"Castellina\") e Giovanni Pasi (sassofonista): l'Orchestra Castellina-Pasi. Nata alla met\u00e0 degli anni sessanta, ha conseguito tre volte il disco d'oro RCA per le vendite.\nBallerini romagnoli.\nNati spontaneamente in tutte le citt\u00e0 romagnole, propongono il repertorio del liscio e si esibiscono nelle piazze, specialmente in occasione di feste e sagre.\nMentre i canterini romagnoli vestono i costumi tradizionali, l'abbigliamento dei ballerini \u00e8 quello moderno da esibizione. Come i canterini romagnoli, non sono professionisti, ma grandi appassionati del genere.\nIl primo gruppo spettacolo di ballo romagnolo fu il \u00abGruppo canterini e danzerini romagnoli \"Turibio Baruzzi\"\u00bb di Imola, che negli anni cinquanta aggiunse un corpo di ballo al coro di canterini. Fu seguito nel decennio successivo, dal \u00abGruppo folkloristico balli tipici romagnoli\u00bb di Forl\u00ec.\nDagli anni settanta i gruppi di ballerini romagnoli sono organizzati dalle scuole di ballo. Da allora la fascia di et\u00e0 delle coppie che si esibiscono si \u00e8 ampliata e va dai 6 anni in su.\nArchibugeria.\nUn'antica tradizione romagnola \u00e8 l'archibugeria, ovvero la costruzione artigianale di armi e macchine da guerra. L'officina storica romagnola \u00e8 una delle due sole fucine esistenti in tutt'Italia.\nGli artigiani armaioli conservano questa antica tradizione.\nCultura.\nIstruzione.\nScuole secondarie di secondo grado.\nIn Romagna sono presenti numerose scuole secondarie di secondo grado, distribuite nei comuni pi\u00f9 popolosi.\nUniversit\u00e0.\nIn Romagna non sono presenti universit\u00e0 proprie, anche se in passato Cesena ebbe la sua universit\u00e0.\nL'Universit\u00e0 degli Studi della Repubblica di San Marino \u00e8 stata istituita nel 1985 e ha sede in Contrada Omerelli, venti a Citt\u00e0 di San Marino.\nNel 1989 l'Universit\u00e0 degli Studi di Bologna decide di decentrare in Romagna alcuni corsi di laurea. Nel 2001 nascono i Poli scientifici didattici di Cesena, Forl\u00ec, Ravenna e Rimini e sono presenti anche delle sedi distaccate a Cesenatico, Faenza e Imola.\nMezzi di comunicazione.\nStampa.\nQuotidiani\nIn Romagna vengono stampati tre quotidiani:\nPeriodici Diocesani\nIn Romagna vengono stampati i periodici diocesani:\nRiviste culturali.\nLe riviste storico-culturali romagnole pi\u00f9 note sono:\nRadio.\nNumerose emittenti radiofoniche a copertura locale e non si trovano nel territorio romagnolo fra cui:\nTelevisione.\nA Cesena sorgono i principali studi di produzione di Teleromagna, una delle prime emittenti private sorte in Italia. L'azienda televisiva \u00e8 nata nel 1974; nel 2004 \u00e8 stata rilevata dal \"Gruppo Pubblisole\" e nel dicembre del 2010, con l'arrivo del digitale terrestre, Teleromagna ha ampliato la sua offerta con il lancio di cinque canali tematici.\nHa sede nel comparto produttivo \"Ex Arrigoni\", alle porte di Pievesestina di Cesena. Altre redazioni sono poste a Castel Guelfo di Bologna, Forl\u00ec, Ravenna e Rimini.\n\u00c8 visibile nell'Emilia-Romagna, Veneto, Marche e nella Repubblica di San Marino.\nRete8 Vga Telerimini \u00e8 la televisione storica di Rimini. \u00c8 stata la prima emittente privata a trasmettere sul territorio nazionale, ma per un disguido che ha causato un ritardo di 15 minuti alla consegna degli atti notarili risulta essere la seconda rete privata a essere registrata come tale presso il tribunale.\nLa tv, che ha iniziato la sua attivit\u00e0 quando ancora i programmi venivano girati in bianco e nero su bobine, continua il suo impegno nella divulgazione delle tradizioni di tutto il territorio riminese.\nMario Lugli, regista del programma \"In Zir par la Rum\u00e2gna\" (precursore di \"Linea Verde\"), \u00e8 stato insignito il titolo di Cavaliere della Repubblica Italiana per il suo impegno televisivo.\nA Rimini ha sede Icaro TV. Una sede distaccata presso gli studi di Radio Icaro Rubicone \u00e8 presente a Savignano sul Rubicone.\nA Forl\u00ec ha sede VideoRegione TV.\nA Faenza ha sede Tele1. Emittente storica della Romagna. Una delle prime emittenti private via etere, nata nel 1976.\nA Imola ha sede Canale11.\nCucina.\nA eccezione della zona costiera, ricca di pietanze a base di pesce, la cucina romagnola \u00e8 di origine tipicamente rurale. I contadini, che vivevano in una dignitosa povert\u00e0, hanno prodotto una cucina dai caratteri semplici e genuini.\nDiffusa la cultura della minestra fatta con pasta all'uovo, particolarmente sotto forma di pappardelle, cappelletti (\"capl\u00e9tt\"), manfrigoli (\"manfrigul\"), passatelli, tagliatelle (\"al tajad\u00e8ll\") e lasagne. Tra le pastasciutte, tipici sono gli strozzapreti, serviti al rag\u00f9. Per quanto riguarda i formaggi, spicca il formaggio di fossa, prodotto nell'Alto forlivese-cesenate. La bassa pianura, invece, \u00e8 il regno dello squacquerone.\nTra i secondi piatti la parte del leone la svolge il maiale: grigliate miste, carne ai ferri, arrosti, sono tipici della zona, in particolare di quella collinare. Diffuso l'uso d'insaccati e degli affettati derivati dal maiale, specialmente prosciutto, salame, mortadella, coppa e culatello.\nIn misura minore \u00e8 usato anche il coniglio e il pollo. Per quanto riguarda la cacciagione, vengono utilizzati, specialmente in collina, cinghiali, lepri, quaglie.\nIl dolce tipico \u00e8 la ciambella (\"br\u00e0zad\u00e8la\"), sia quella caratteristica con il buco, sia quella lunga e piatta, mentre le frappe, dette anche chiacchiere, sono tipiche del periodo di carnevale. Il Dolce di San Michele \u00e8 riconosciuto come prodotto agroalimentare tradizionale (P.A.T.).\nI migliori vini DOCG e DOC di Romagna sono l'Albana, il Sangiovese di Romagna, il Pagadebit, il Trebbiano, il Romagna Albana spumante e la Cagnina.\nEconomia.\nLa Romagna si affaccia sul mar Adriatico estendendosi per una lunghezza di oltre 90\u00a0km. Partendo da Nord, dalla foce del fiume Reno fino al promontorio di Fiorenzuola di Focara, si susseguono sette marinerie: Ravenna, Cervia, Cesenatico, Bellaria, Rimini, Riccione e Cattolica. Ogni porto ha una propria storia e una propria tradizione che lo contraddistingue da tutti gli altri, nonostante le distanze chilometriche non siano certo ampie. La pesca come attivit\u00e0 organizzata volta al profitto \u00e8 decollata in Romagna alla fine del XIX secolo.\nI sistemi di pesca maggiormente utilizzati sono:\nL'agricoltura \u00e8 praticata in Romagna fin dall'antichit\u00e0. Dall'epoca antica fino al XX secolo i tempi e i ritmi della vita, sono stati gli stessi dei tempi della coltivazione dei campi. Fino al XIX secolo la coltura pi\u00f9 diffusa \u00e8 stata quella dei cereali. Alla fine dell'Ottocento \u00e8 nata la coltivazione di alberi da frutto: i due poli furono Massa Lombarda e Cesena. Dalla seconda met\u00e0 del XX secolo si pratica un'agricoltura industriale su tutto il territorio.\nProdotti agroalimentari: Albicocca della Val Santerno, Pesca e Nettarina di Romagna, marrone di Castel del Rio, scalogno.\nVini: Albana, Sangiovese di Romagna, Pagadebit, Trebbiano, Romagna Albana spumante, Cagnina, Rebola, Cabernet-Sauvignon.\nA partire dagli anni ottanta si \u00e8 diffusa in Romagna la coltivazione biologica.\nProduzione di alimenti surgelati (Cesena).\nLa Romagna \u00e8 una terra di artigianato. Uno dei centri mondiali di produzione della ceramica \u00e8 in Romagna: Faenza.\nTra l'artigianato romagnolo pi\u00f9 conosciuto e ammirato ci sono anche le caratteristiche tele stampate a mano, prodotte con tecniche e attrezzi tradizionali, come gli stampi in legno intagliato.\n\u00c8 tipica anche la lavorazione del cuoio e delle pelli per borse. I centri pi\u00f9 interessanti sono San Mauro Pascoli e Gambettola.\nTeglie, consigliate per la cottura della piadina: Montefiffi, nel comune di Sogliano al Rubicone.\nIl modello di sviluppo tradizionale dell'economia romagnola \u00e8 basato sul .\nA partire dall'agricoltura, il settore economico tradizionalmente maggioritario nella regione.\nLa prima industria che si \u00e8 diffusa in Romagna, terra a vocazione agricola, fu quella ortofrutticola.\nIn Romagna le prime banche furono i Monti di Piet\u00e0, la cui esclusiva attivit\u00e0 era l'erogazione di credito su pegno. Le banche in senso moderno nacquero nel XIX secolo. Le prime furono le Casse di Risparmio, che nacquero per fornire credito ai privati e finanziare le imprese artigiane; i Monti di Piet\u00e0 continuarono la loro attivit\u00e0 di sovvenzione alle persone indigenti. Tra la fine dell'Ottocento e l'inizio del Novecento si svilupparono anche le prime esperienze di credito cooperativo. Conosciute con il nome di casse rurali, sorsero per fornire accesso al credito a favore degli agricoltori. In Romagna , nel 1895, la Cassa rurale di S. Pietro in Sylvis, di Bagnacavallo.\nNel XX secolo si svilupparono, dall'esperienza delle casse rurali, le banche di credito cooperativo.\nInfrastrutture e trasporti.\nStrade.\nLa Romagna \u00e8 collegata alla rete autostradale nazionale tramite undici caselli della Autostrada A14 Bologna-Taranto. Nel tratto tra Imola e Faenza ha origine la \"Diramazione Ravenna\" (ove sono presenti altri cinque caselli) che ha termine poco pi\u00f9 a nord della citt\u00e0 bizantina.\nDa Ravenna parte la Strada statale 3 bis Tiberina (Strada europea E45), che consente di arrivare a Roma, costituendo una valida alternativa all'Autostrada A1 per giungere dal Nord alla Capitale.\nLe principali Strade statali che attraversano la Romagna sono la SS 9 Via Emilia, la SS 16 Adriatica, la Strada Romea e la ex 253 San Vitale. \nFerrovie.\nLe linee ferroviarie principali che attraversano la Romagna sono la Bologna-Ancona e la Ferrara-Rimini. Da citare anche la linea Faenza-Firenze, che, percorrendo l'appennino tosco-romagnolo, collega Faenza con Firenze.\nPer completare il quadro dei trasporti, il collegamento tra Ravenna e Bologna \u00e8 servito dal complesso di treni che percorrono la tratta diretta tra Ravenna e Castel Bolognese e la tratta tra Ravenna e Faenza, mentre la tratta secondaria Lavezzola\u2013Lugo collega i comuni del lughese con Lugo e, tramite la diramazione Lugo-Granarolo, a Faenza.\nPorti.\nIl principale porto della Romagna \u00e8 quello di Ravenna. Si tratta di un porto industriale e commerciale che si sonda lungo le rive del Canale Candiano, canale navigabile che collega l'abitato con il mare (distante 8\u00a0km). Il nome deriva, per traslazione, dalla denominazione del vecchio avanzo di canale portuale di origine romana che era collegato con la citt\u00e0 per mezzo del canale Panfilio, proveniente da Ferrara.\nA Cervia \u00e8 presente un porto turistico che consente l'ormeggio a imbarcazioni da diporto, a vela e a motore, di lunghezza compresa fra 6 e 16\u00a0m.\nA Cesenatico \u00e8 ubicato un porto-canale realizzato nel 1500 da un progetto di Leonardo da Vinci, inizialmente era previsto anche un collegamento con la citt\u00e0 di Cesena, situata nell'entroterra a circa 15\u00a0km da Cesenatico; esso \u00e8 utilizzato come porto turistico e per la pesca.\nIl Porto canale di Rimini \u00e8 costituito dall' foce del fiume Marecchia, con banchine sui due lati e prolungamento su due moli; anche in questo porto si svolgono attivit\u00e0 legate alla pesca.\nAeroporti.\nIn Romagna sono presenti due aeroporti: uno \u00e8 ubicato a Forl\u00ec ed \u00e8 il Luigi Ridolfi, l'altro \u00e8 ubicato a Rimini ed \u00e8 il Federico Fellini. Vi \u00e8 inoltre un aeroporto militare a Cervia, ove dal 5 ottobre 2010 \u00e8 di stanza il 15\u00ba Stormo dell'Aeronautica Militare.\nInfine sono presenti:\nMobilit\u00e0.\nNelle Provincie di Ravenna, Forl\u00ec-Cesena e Rimini opera la societ\u00e0 di trasporto pubblico \"Start Romagna\" nata il 1\u00ba gennaio 2012 dall'unione delle agenzie ATM, AVM e TRAM. Mentre nell'imolese il servizio \u00e8 svolto da TPER Trasporto Passeggeri Emilia-Romagna (Bologna) e nella Repubblica di San Marino dall'Azienda Autonoma di Stato per i Servizi Pubblici.\nAmministrazione.\nDal punto di vista amministrativo la Romagna appartiene in gran parte alla regione Emilia-Romagna. Sono interamente romagnole le tre province di Ravenna, Forl\u00ec-Cesena e Rimini; a esse si devono aggiungere la citt\u00e0 di Imola (BO) e alcuni comuni limitrofi (Dozza, Mordano, Casalfiumanese, Borgo Tossignano, Fontanelice e Castel del Rio).\nUn decimo del territorio romagnolo \u00e8 in Toscana, diviso tra due province. In quella di Firenze: Firenzuola, Palazzuolo sul Senio e Marradi (che costituiscono ci\u00f2 che resta della Romagna toscana).\nDopo i referendum del 17-18 dicembre 2006 e del 24-25 giugno 2007 gran parte dei comuni romagnoli delle Marche sono passati alla Provincia di Rimini. Rimangono nella provincia di Pesaro-Urbino Gabicce Mare, Gradara, alcuni comuni della Valconca (Mercatino Conca, Monte Cerignone e Monte Grimano Terme) e parte del Comune di Pesaro. Insieme costituiscono i due centesimi della superficie della Romagna.\nSport.\nTradizionalmente \u00e8 legata a calcio, ciclismo e motociclismo ma anche a baseball, pallacanestro, calcio a cinque, cricket, pallavolo, rally, rugby e ippica. Sulla costa si pratica vela, surf, windsurf, kitesurf e stand up paddle."}
{"id": "116474", "revid": "1543377", "url": "https://it.wikipedia.org/wiki?curid=116474", "title": "Cleopatra I", "text": "Biografia.\nOrigini familiari.\nCleopatra nacque all'interno della dinastia seleucide, figlia di Antioco III il Grande e Laodice III. Suoi nonni paterni erano Seleuco II Callinico e Laodice II, quelli materni Mitridate II del Ponto e Laodice. Aveva diversi fratelli: Antioco minore, Laodice IV, Seleuco IV Filopatore, Antiochide (moglie di Ariarate IV di Cappadocia) e Antioco IV Epifane.\nRegina d'Egitto.\nNel 193 a.C. Cleopatra, a seguito degli accordi per la fine della quinta guerra siriaca, and\u00f2 in sposa a Tolomeo V, con il quale ebbe tre figli Tolomeo VI, Cleopatra II e Tolomeo VIII. Nel 187 a.C. fu nominata visir. Alla morte del marito, nel 180 a.C., regn\u00f2 insieme al figlio Tolomeo VI fino alla morte avvenuta nel 176 a.C."}
{"id": "116479", "revid": "1305772", "url": "https://it.wikipedia.org/wiki?curid=116479", "title": "Bruce Dickinson", "text": "Tra i cantanti pi\u00f9 rappresentativi dell'heavy metal, il suo stile ha influenzato diversi altri cantanti, quali ad esempio Andi Deris (Helloween), Timo Kotipelto (Stratovarius), Andre Matos (ex Angra) e Phil Anselmo (ex Pantera, Down).\nHa una laurea in storia, conseguita alla Queen Mary, University of London, nel 1979. Il 19 luglio 2011 ha ricevuto dalla stessa universit\u00e0 una laurea honoris causa in musica. Esercita anche la professione di pilota civile di linea per una compagnia aerea britannica, la Astraeus Airlines. A causa del fallimento della stessa il 21 novembre 2011 Dickinson ha dichiarato di voler acquistare la compagnia, per salvare cos\u00ec 1500 posti di lavoro.\nCarriera.\nGli inizi.\nDickinson scopr\u00ec le proprie doti vocali per caso, mentre con un amico cercava di imparare a memoria \"Let It Be\" dei Beatles. Prima di entrare negli Iron Maiden, fece parte di diversi gruppi, fra i quali gli Styx (da non confondere con l'omonimo gruppo statunitense), gli Speed e gli Shots, per poi passare ai Samson di Paul Samson e Thunderstick, usando, con questi ultimi, lo pseudonimo di Bruce Bruce. che Dickinson ricevette il nomignolo di Air Raid Siren (sirena degli attacchi aerei) a causa dei toni acutissimi che riusciva a raggiungere.\nCon i Samson, Dickinson entr\u00f2 gradualmente in conflitto per via del loro forte uso di stupefacenti. All'ultimo concerto con i Samson (tenutosi a \"Reading Festival\" del 1981) conobbe Rod Smallwood, manager degli Iron Maiden, in cerca di un cantante per sostituire Paul Di'Anno, alle prese con seri problemi di intossicazione da alcool e droghe.\nGli Iron Maiden.\nNel 1981 Dickinson entr\u00f2 quindi negli Iron Maiden (debuttando al \"Palazzetto dello Sport\" di Bologna, il 26 ottobre 1981, con la canzone \"Sanctuary\"), con i quali incise l'album \"The Number of the Beast\", uscito l'anno seguente. Il disco arriv\u00f2 nelle vette delle classifiche in molti paesi. Nel 1983 usc\u00ec invece \"Piece of Mind\", velato di venature progressive. Nel 1984 il gruppo pubblic\u00f2 \"Powerslave\", nel quale Dickinson ha scritto il brano omonimo e contribuito alla stesura di \"Flash of the Blade\" e \"2 Minutes to Midnight\".\nNel 1992 usc\u00ec \"Fear of the Dark\", ultimo album in studio del gruppo con Dickinson alla voce, il quale decise di abbandonare la formazione l'anno successivo. Il suo ultimo concerto con gli Iron Maiden si svolse il 28 agosto 1993, evento immortalato nell'album video \"Raising Hell\".\nLa carriera solista.\nParallelamente all'attivit\u00e0 con gli Iron Maiden, Bruce Dickinson avvi\u00f2 anche una carriera solista, nella quale propose sonorit\u00e0 pi\u00f9 rock and roll. La sua prima pubblicazione \u00e8 il brano \"Bring Your Daughter... To the Slaughter\" del 1989, inciso per la colonna sonora del film \"Nightmare 5\" e vincitore di un Razzie Award alla peggior canzone originale. L'anno successivo venne pubblicato l'album \"Tattooed Millionaire\", che riscosse apprezzamenti dalla critica e buone vendite.\nAl termine del tour degli Iron Maiden atto alla promozione di \"Fear of the Dark\", Dickinson \u00e8 intenzionato a lasciar perdere il mondo della musica, dedicandosi al volo. Diventa pilota di linea e per qualche tempo esercita la professione a tempo pieno.\nNel 1994 un concerto dei Tribe of Gypsies lo convince a tornare sulle scene: ingaggia il chitarrista Roy Z e la sua band e con loro scrive e pubblica \"Balls to Picasso\", a cui fece seguito l'anno dopo \"Skunkworks\"; quest'ultimo, secondo le intenzioni di Dickinson, \u00e8 nato non come lavoro solista ma come progetto di una band omonima ma, nonostante la presenza di brani di buon livello come \"Back from the Edge\", \"Inertia\", \"Solar Confinment\" e \"Innerspace\", l'album non vende e Dickinson non ottiene il consenso dei vecchi fan degli Iron Maiden.\nA questo punto, Dickinson richiama Roy Z e ritrova anche Adrian Smith: con loro ritorna a sfornare musica tipicamente metal ed il risultato \u00e8 \"Accident of Birth\" del 1997. Il successo di pubblico e critica \u00e8 tale che appena un anno dopo esce \"The Chemical Wedding\", secondo lo stesso cantante il suo lavoro pi\u00f9 ispirato. Il disco \u00e8 una sorta di concept album ispirato alla vita del pittore inglese William Blake, il sound \u00e8 ancora pi\u00f9 duro del precedente.\n (con il quale aveva gi\u00e0 scritto molti pezzi di successo dei Maiden). Ciononostante, non interrompe propria carriera solista; prima e dopo il rientro, pubblica un live antologico \"Scream for Me Brazil\" (1999) ed una raccolta di successi \"The Best of Bruce Dickinson\" (2001).\nNel 2005 il cantante esce a sorpresa con un nuovo album, \"Tyranny of Souls\", nuovamente acclamato da pubblico e critica e con sonorit\u00e0 simili a \"The Chemical Wedding\". Ritroviamo Roy Z, alcuni nuovi membri dei Tribe of Gypsies e il tastierista italiano Maestro Mistheria.\nLe caratteristiche che accomunano gli ultimi tre lavori in studio di Dickinson includono la produzione di Roy Z, che proprio grazie a questi lavori ha ottenuto notevole lustro producendo fra gli altri anche Rob Halford del periodo solista nonch\u00e9 gli stessi Judas Priest della riunione. Molto caratterizzante si \u00e8 rivelata la scelta di accordare le chitarre un semitono pi\u00f9 in basso del normale.\nRitorno negli Iron Maiden.\nRitornato con gli Iron Maiden, questi ultimi realizzano e pubblicano nel 2000 \"Brave New World\". Dopo aver svolto un tour in supporto all'album, il gruppo ha pubblicato l'album dal vivo \"Rock in Rio\" (2002), che racchiude l'ultimo concerto del tour tenuto dalla formazione britannica nel 2002.\nSuccessivamente hanno pubblicato altri cinque album in studio, \"Dance of Death\" (2003), \"A Matter of Life and Death\" (2006), \"The Final Frontier\" (2010), \"The Book of Souls\" (2015) \"Senjutsu\" (2021), e sei album dal vivo, \"Death on the Road\" (2005) e ' (2009), \"En vivo!\" (2012), \"Maiden England '88\" (2013), ' (2017) e \"\" (2020).\nAltri lavori.\nBruce Dickinson \u00e8 anche uno scrittore di romanzi: nel 1990 ha pubblicato \"The Adventures of Lord Iffy Boatrace\" e due anni pi\u00f9 tardi \"The Missionary Position\". Nel 2008 ha scritto insieme a Julian Doyle la sceneggiatura del film \"Chemical Wedding\" (2008), diretto dallo stesso Doyle e basato sulla vita di Aleister Crowley.\nOltre all'impegno con gli Iron Maiden \u00e8 impiegato anche nel ruolo di comandante per la compagnia aerea inglese Astraeus. Da sempre interessato all'aviazione (grazie all'influenza di uno zio che aveva prestato servizio nella RAF), impar\u00f2 a volare con la British Airways dal comandante Phil Dales. Il 12 febbraio 2007 a Dickinson fu dato il permesso di trasportare i Rangers F.C. ad Israele per l'incontro di coppa UEFA contro l'Hapoel Tel Aviv. Il 21 ottobre 2010 ha pilotato l'aereo che ha trasportato la squadra del Liverpool a Napoli per l'incontro di Europa League Napoli-Liverpool.\n\u00c8 presidente e pilota della compagnia aerea Cardiff Aviation, la stessa che ha procurato il Boeing 747 da lui pilotato e che gli Iron Maiden hanno utilizzato per il \"The Book of Souls World Tour\" nel 2016.\nNel 2017, HarperCollins ha pubblicato la sua autobiografia, intitolata \"A cosa serve questo pulsante?\".\nVita privata.\nDickinson si \u00e8 sposato due volte, la prima con Erica \"Jane\" Barnett dal 1984 al 1987 e con Patrice \"Paddy\" Bowden, con cui ha avuto tre figli. \nLa coppia ha divorziato nel 2019 dopo quasi trent'anni di matrimonio.\nIl 19 febbraio 2015 ha reso pubblica la notizia di essere affetto da un tumore alla lingua. Il 15 maggio dello stesso anno, il cantante ha annunciato di essere ufficialmente guarito dal tumore, anche se la sua attivit\u00e0 dal vivo non sarebbe ripresa fino al 2016 per consentirgli un pieno recupero."}
{"id": "116480", "revid": "2225", "url": "https://it.wikipedia.org/wiki?curid=116480", "title": "Mussulmani", "text": ""}
{"id": "116482", "revid": "11959", "url": "https://it.wikipedia.org/wiki?curid=116482", "title": "Prima Crociata", "text": ""}
{"id": "116483", "revid": "287204", "url": "https://it.wikipedia.org/wiki?curid=116483", "title": "Supermotard", "text": "Il termine supermotard (a volte sostituito da supermoto o motard) si riferisce ad un particolare tipo di moto e competizione (il termine Motard viene usato per le moto con queste caratteristiche, ma non da competizione, salvo rare eccezioni).\nL'etimologia di supermotard deriva dalla parola \"Motard\", una parola francese di argot, entrata ormai nel parlare comune.\nSignifica genericamente motociclista, ma indica quel tipo di motociclista che va in motocicletta su strada con qualsiasi tempo, spesso in gruppo, e che non disdegna la messa a punto e l'elaborazione sulla sua moto.\nStoria.\nIn origine le moto da Motard erano dei cross che montavano una gomma posteriore larga stradale.\nQuesto genere di moto nasce come competizione motociclistica vera e propria (in America con il nome di Superbikers) diventando solo negli anni novanta un genere di moto a s\u00e9 stante e destinato alla produzione, diffondendosi poi molto rapidamente in tutto il mondo.\nDagli albori di questo sport/tipologia di moto, molte cose sono cambiate, ora molte aziende produttrici di moto producono dei motard omologati per la circolazione stradale, dei veri e propri motard con vocazione stradale come l'Honda FMX 650, e dei motard con motori di grande cilindrata, come la Ducati Hypermotard o l'Aprilia Dorsoduro, o addirittura con impostazione da naked, come il KTM Supermoto; tutte moto che comunque hanno poco in comune con i motard da gara che sono ancora in grande maggioranza delle moto da cross o da enduro riadattate.\nI motard da gara (o anche quelli omologati cosiddetti Race Replica, come la Honda CRF o meglio ancora la Aprilia SXV) sono delle moto da fuoristrada (enduro o motocross) con ruote, per misura e tipo di pneumatici, da pista (in maggioranza 17 pollici posteriore e 16,5 pollici anteriore) a differenza delle gomme pi\u00f9 strette tassellate di enduro (21 pollici anteriore, 18 posteriore) e cross (21 pollici anteriore, 19 posteriore), quindi con un assetto meno carico sul posteriore, come pure il disco, la pinza e la pompa dei freni anteriore, la rapportatura di pignone e corone e la taratura e le dimensioni delle sospensioni anteriori e posteriori.\nLe competizioni.\nNella stessa giornata di gara corrono 3 categorie di supermoto: categoria S1 con motore di cilindrata compresa tra 125 e 250cm\u00b3 2 tempi e tra 250 e 450cm\u00b3 4 tempi, categoria S2 di cilindrata superiore a 450\u00a0cm\u00b3 e fino a 750\u00a0cm\u00b3, categoria S3 riservata a moto fino a 250\u00a0cm\u00b3 a 4 e 2 tempi con piloti di et\u00e0 inferiore ai 25 anni.\nNel 1997 nasce il Campionato Europeo, massima competizione al mondo per questa specialit\u00e0, fino alla nascita, nel 2002, del Campionato del Mondo, patrocinato dalla Federazione Motociclistica Internazionale. Nel 2004 \u00e8 stato poi diviso in due categorie: S1, S2.\nGestiti dalla DBO di Torino (Danilo Boccadolce Organization), esistono il Campionato Italiano Supermoto Categorie S1 e S2 e le nuove categorie S4 e S5 (per moto con gomme stradali) e campionati interregionali. Oltre a questi dal 2005 c'\u00e8 la Coppa Italia patrocinata dalla UISP fino al 2009, e dalla AICS dal 2010.\nLa tecnica.\nLo stile di guida del motard riprende molte tecniche che normalmente si vedono nel cross, quella pi\u00f9 utilizzata dai piloti nelle curve strette \u00e8 sicuramente il piede a terra. Questa particolare tecnica consente al pilota di avere un ulteriore appoggio, infatti il piede interno alla curva viene fatto strisciare a terra mentre la moto \u00e8 inclinata, le parti dello stivale che si utilizzano sono: il tacco e la parte esterna della suola. Questa tecnica potrebbe essere paragonata alla saponetta utilizzata dai piloti della MotoGP.\nUn'altra tecnica molto utilizzata durante le competizioni di Supermotard \u00e8 la derapata che non \u00e8 un bloccaggio totale della gomma posteriore ma il suo slittamento. La derapata si effettua forzando la staccata ed entrando in curva con una velocit\u00e0 superiore rispetto a quella ideale, sempre durante la staccata vanno scalate un numero di marce in relazione alla curva che si intende affrontare. Per eseguire una derapata corretta la frizione non deve essere rilasciata di colpo ma deve essere tenuta sul punto di stacco in modo tale che slitti e possa far girare la gomma posteriore ad una velocit\u00e0 inferiore rispetto a quella a cui si sta andando. In questo modo la gomma non viene bloccata dall'effetto del freno motore e gira in modo omogeneo. A questo punto la sensazione che si prova \u00e8 simile a quando uno pneumatico perde aderenza sul ghiaccio, l'effetto \u00e8 anche lo stesso, se non si ha il controllo totale del mezzo si rischia di perdere il posteriore con conseguente caduta. Per inserire la moto in curva con un angolo di inclinazione ottimale non \u00e8 sufficiente sterzare e inclinare la moto, infatti lo pneumatico posteriore tende a seguire la traiettoria che si aveva all'inizio della derapata con conseguente perdita di tempo a riallinearsi con il mezzo. Il risultato che si ottiene \u00e8 pessimo ai fini di guadagnare tempo in curva. Per controllare lo sbandamento del mezzo e correggerne l'inserimento in curva bisogna aiutarsi anche facendo forza con i piedi sulle pedane della moto. La derapata si applica a quel tipo di curve che normalmente avrebbero una velocit\u00e0 di percorrenza molto bassa.\nIl tracciato.\nNel motard si corre su piste miste, ossia con parti in asfalto (circa il 70%) e parti di sterrato (circa il 30%).\nLa maggior parte delle piste sono dei kartodromi con annessa una parte di sterrato, non mancano comunque degli esempi di piste, come quella di Castelletto di Branduzzo, progettate appositamente per le gare in moto e quindi adatte nello specifico anche al motard.\nLa parte di sterrato, sebbene costituisca una parte minoritaria rispetto al percorso, \u00e8 sempre al centro delle questioni tra i suoi detrattori e coloro che desiderano che rimanga. La parte sterrata infatti solitamente avvantaggia i piloti che arrivano dal cross, mentre i velocisti puri hanno molte difficolt\u00e0 ad interpretare al meglio questa parte di percorso composta da salti e whoops, oltretutto questa parte di pista \u00e8 sempre la pi\u00f9 difficile da curare, gli organizzatori devono infatti preoccuparsi sempre che non sia ne troppo bagnata ne tanto meno troppo polverosa, dal momento che dei motard non possono contare nel fuoristrada sulla trazione e il controllo di una moto con gli pneumatici tassellati.\nNel mondiale 2007 si \u00e8 cercato di raggiungere un compromesso tra queste 2 \"fazioni\", nel GP di Pleven, in Bulgaria, \u00e8 stata introdotta una nuova parte di tracciato, tanto curiosa quanto tecnicamente interessante: la Sky section che consiste in una parte del tracciato con salti, whoops e curve paraboliche esattamente come quelli del cross, solamente che qui sono asfaltati; in pratica con questa soluzione si accontentano tutti, i crossisti hanno ancora la loro parte dove possono esprimere la loro tecnica, i \"velocisti\" hanno ottenuto che questa parte sia in asfalto, quindi con la stessa aderenza della parte normale asfaltata. L'esempio di Pleven \u00e8 poi stato seguito dalla pista di Castelletto di Branduzzo nel 2010. Attualmente con il termine \"Sky Section\" si allude a un qualsiasi tratto sterrato di una pista da supermotard.\nDalla stagione 2006 \u00e8 imposto il monogomma Dunlop, da molti inizialmente criticato ma che senza dubbio garantisce una maggiore parit\u00e0 in gara.\nDal 1987 si disputano a Mettet (Belgio) i Superbikers, gara su circuito cittadino in cui si affrontano su invito i migliori piloti di Supermoto, Motocross e Superbike. L'evento richiama ogni anno decine di migliaia di spettatori per un evento unico. Questa manifestazione pu\u00f2 oggi essere considerata l'erede dei \"Superbikers\" degli anni ottanta cancellati dal 1986.\nI tracciati statunitensi del Campionato AMA presentano leggere differenze rispetto ai tracciati europei. Infatti possiedono un tratto sterrato pi\u00f9 esteso (40/50%) e piste pi\u00f9 strette e ricche di curve lente.\nNegli Stati Uniti si \u00e8 corsa inoltre annualmente (dal 2004 al 2009) la manifestazione degli X-Games, che possiedono una gara di Supermotard secca da 30 giri con pit-stop obbligatorio. A questa gara sono invitati i migliori piloti off road d'America e d'Europa (tra cui Jeff Ward, Travis Pastrana, Mark Burkhart, Eddy Seel, Ivan Lazzarini, James Stewart, Chad Reed o Jeremy McGrath).\nCategorie.\nIl Mondiale Supermoto \u00e8 costituito da due categorie principali, S1 e S2. Dal 2008 (solo per il Campionato Italiano) sono state introdotte due nuove categorie, la S4 e la S5, che sostituiscono la vecchia Coppa Italia FMI. Queste categorie nuove sono equivalenti ad S1 e S2, si differenziano unicamente per l'obbligo di utilizzare un cerchio anteriore da 17 pollici invece che da 16.5 pollici e una gomma obbligatoria prodotta esclusivamente dalla Dunlop. La competizione \u00e8 a livello nazionale.\nNel motard le cilindrate sono medio-alte, superiori ai 450\u00a0cm\u00b3 (riferito ai 4t) a differenza del motocross, dove l'erogazione dei 450 4t comincia a create discussioni riguardo ad un abbassamento di cilindrata a 350\u00a0cm\u00b3 o addirittura ad un ritorno (o meglio rinascita) dei 2t.\nLe classi sono cos\u00ec costituite:\nNel campionato americano si hanno invece:\nCampioni Supermoto.\nCampioni del Mondo.\nSupermoto Of Nations.\n\"Fino al 2005 valenza europea, dal 2006 valenza mondiale\"\nCampioni d'Europa.\n\"Fino al 2001 massima competizione mondiale\"\nInternazionali d'Italia.\n\"Dal 2001 classifiche separate per i piloti italiani\""}
{"id": "116484", "revid": "594029", "url": "https://it.wikipedia.org/wiki?curid=116484", "title": "Massa inerziale", "text": ""}
{"id": "116485", "revid": "1272592", "url": "https://it.wikipedia.org/wiki?curid=116485", "title": "Populismo", "text": "Per populismo (dall'inglese \"populism\", traduzione del russo \u043d\u0430\u0440\u043e\u0434\u043d\u0438\u0447\u0435\u0441\u0442\u0432\u043e \"narodni\u010destvo\") si intende genericamente un atteggiamento ed una prassi politica che mira a rappresentare il popolo e le grandi masse esaltandone valori, desideri, frustrazioni e sentimenti collettivi o popolari.\nStoricamente il termine nasce in riferimento ai movimenti socialisti e anti-zaristi nella Russia della seconda met\u00e0 del XIX secolo (si veda populismo russo). Per lo pi\u00f9 usato con accezione dispregiativa e quale sinonimo di demagogia, il termine \u00e8 assai diffuso con riferimento al contesto latino-americano nella seconda met\u00e0 del XX e nel XXI secolo \u2014 in maniera indifferenziata per gruppi di destra e di sinistra (si veda peronismo, chavismo) \u2014 a indicare un rapporto diretto e spesso carismatico con le masse popolari. Forme di populismo ante-litteram possono essere rintracciate nel bonapartismo (Napoleone I e Napoleone III, in accezione cesaristica) e nella rivoluzione francese, specialmente nelle fazioni che si rifacevano alle idee di Rousseau (come i giacobini).\nCon un significato pi\u00f9 neutro negli anni pi\u00f9 recenti \u2014 e segnatamente nel periodo post-crisi \u2014 \u00e8 diventato di uso diffuso in Europa, per caratterizzare quei partiti e movimenti politici che in forme e con finalit\u00e0 differenti intendono rappresentare gli interessi della popolazione contro quelli della classe dirigente e delle cosiddette \u00e9lite. In senso spregiativo esso indica l'atteggiamento demagogico volto ad assecondare/accattivarsi le aspettative del popolo, indipendentemente da ogni valutazione del loro contenuto, della loro opportunit\u00e0, in funzione dell'ottenimento di consenso politico o di popolarit\u00e0 attraverso varie possibili forme di propaganda politica.\nStoria.\nOrigine del termine.\nIl termine nasce come traduzione di una parola russa: il movimento populista \u00e8 stato infatti un movimento politico e intellettuale della Russia della seconda met\u00e0 del XIX secolo, caratterizzato da idee socialisteggianti e comunitarismo rurale che gli aderenti ritenevano legate alla tradizione delle campagne russe. Il sintagma quindi prende il nome dall'omonimo movimento sviluppatosi in Russia tra la fine dell'Ottocento e l'inizio del Novecento: esso proponeva un miglioramento delle condizioni di vita delle classi contadine e degli ex servi della gleba (affrancati nel 1861 dallo zar Alessandro II, senza che ci\u00f2 significasse un effettivo miglioramento delle loro condizioni), attraverso la realizzazione di un socialismo basato sulla comunit\u00e0 rurale russa, in antitesi alla societ\u00e0 industriale occidentale.\nAllo stesso modo il termine pu\u00f2 essere considerato legato al Partito del Popolo, un partito statunitense fondato nel 1891 al fine di portare avanti le istanze dei contadini del Midwest e del Sud, sciolto dopo le elezioni presidenziali del 1908: essi si ponevano in conflitto con le pretese delle grandi concentrazioni politiche industriali e finanziarie, e anch'essi erano caratterizzati da una visione romantica del popolo e delle sue esigenze. Si trattava infatti di gruppi di operai e agricoltori che si battevano per la libera coniazione dell'argento, la nazionalizzazione dei mezzi di comunicazione, la limitazione nell'emissione di azioni, l'introduzione di tasse di successione adeguate e l'elezione di presidente, vicepresidente e senatori con un voto popolare diretto.\nSuo utilizzo.\nIl termine \u00e8 stato riferito alla prassi politica di Juan Domingo Per\u00f3n (vedi la voce peronismo e la sua recente variante di sinistra, il kirchnerismo), al bolivarismo e al chavismo, in quanto spesso fanno riferimento alle consultazioni popolari e ai plebisciti, perch\u00e9 il popolo decida direttamente nei limiti della Costituzione. Ha invece sostenuto che la parola in America latina \"ha un altro significato\" papa Francesco, secondo cui \"l\u2019esempio pi\u00f9 tipico di populismo nel senso europeo della parola \u00e8 il 1933 in Germania. Dopo Paul von Hindenburg e la crisi del \u201930, la Germania era in frantumi e guardava in alto alla ricerca della sua identit\u00e0, alla ricerca di una nuova guida in grado di ripristinare quell\u2019identit\u00e0. L\u00ec c\u2019era un ragazzo di nome Adolf Hitler che diceva \u201cio posso, io posso\u201d. E tutti hanno votato Hitler in Germania. Hitler non ha rubato il potere, \u00e8 stato votato dal suo popolo e poi ha distrutto tutto. \u00c8 questo il pericolo. In tempi di crisi, per me, il discernimento non funziona e per me \u00e8 un riferimento costante. Cerchiamo un salvatore che ci restituisca la nostra identit\u00e0 e ci difenda con muri e cavi [\u2026] E questo \u00e8 molto grave\".\n\"Uno dei padri spirituali del moderno populismo europeo\" \u00e8 stato definito il francese Pierre Poujade: \"il suo slogan \u00absortez les sortant\u00bb, che pi\u00f9 o meno significa \u00abmandiamo via quelli al potere\u00bb, \u00e8 quanto di pi\u00f9 vicino allo spirito del nuovo FN e alla sua promessa elettorale di \u00abbuttare fuori a calci chi sta al potere\u00bb\".\nIn Italia \u00e8 stato spesso usato con accezione negativa, nei confronti del fascismo, del berlusconismo e di vari movimenti, spesso affini alla destra, il che giustificava in passato la netta presa di distanze dei partiti di massa verso la \u201cdemocrazia del pubblico\u201d.\nQuando queste ipotesi di partecipazione e di comunicazione, che fuoriescono dalla tradizionale via del partito ideologico, si sono affermate anche nel centro-sinistra (come l'Italia dei Valori di Antonio Di Pietro), questi gruppi hanno spesso rifiutato l'etichetta ovvero hanno rivendicato una sua accezione del termine in senso positivo, come \"vicinanza al popolo e ai suoi valori\": essa \u00e8 stata ad esempio rivendicata da Beppe Grillo e Gianroberto Casaleggio per il Movimento 5 Stelle.\nGli sviluppi politici europei del secondo decennio del XXI secolo vengono spesso censiti sotto questa categoria, anche nella variante del \"populismo democratico\": in ogni caso, \"il vero\ntrionfo del populismo \u00e8 di tipo egemonico e consiste nell\u2019essersi diffuso\nin tutti i partiti, anche in quelli che non sono populisti, e nell\u2019essere diventato\nun paradigma istituzionale e politico dominante\".\nDescrizione.\nDefinizione.\nLa parola populismo pu\u00f2 avere numerosi campi di applicazione ed \u00e8 stata usata anche per indicare movimenti artistici e letterari, dove ha contraddistinto la tendenza a idealizzare il mondo popolare come detentore di valori positivi; ma il suo ambito principale rimane quello della politica. La definizione di \"populismo\" data dal \"Vocabolario Treccani\" \u00e8 la seguente:\nIl populismo insomma instaura \u00abuna relazione diretta, non tradizionale, tra le masse e il politico, che porta a quest\u2019ultimo\nsia la fedelt\u00e0 delle prime, sia il loro sostegno attivo nella sua ricerca del potere, e questo in funzione della capacit\u00e0 carismatica del politico di mobilitare la speranza e la fiducia delle masse nella rapida realizzazione delle loro aspettative sociali nel caso in cui egli acquisti un potere sufficiente.\u00bb\nIn questi ultimi anni l'uso che i politici e i mass media fanno del termine \"populismo\" si \u00e8 significativamente diffuso e viene usato in un'accezione denigratoria di soggetti politici che, criticando le \u00e9lite ed esaltando \"il popolo\" come fonte unica di legittimazione del potere, si fanno sostenitori di istanze popolari che per\u00f2 comporterebbero un superamento dei limiti di diritto posti dalla Costituzione all'esercizio del potere politico stesso.\nPer alcuni tale nozione non implicherebbe un raggiro del popolo (come invece la demagogia) e la sua accezione negativa risalirebbe a fenomeni politici passati che non descriverebbero il significato attuale del termine. Per costoro si definirebbe anche un populismo di sinistra e un populismo di destra con caratteristiche peculiari diverse.\nTuttavia per altri, la parola conserva il senso dispregiativo sinonimo di demagogia. In ogni caso, in ambito politico \"si assiste spesso a un paradosso: chi grida al populismo galoppante al contempo si ritrova a rincorrere, a inseguire il populismo sul suo stesso terreno\". In questo ambito vi \u00e8, poi, chi distingue tra uso del populismo fatto dall'opposizione e fatto dal governo.\nSecondo la scienza della comunicazione.\nI movimenti e i politici populisti adottano due strategie mediatiche: \"In primo luogo\ntendono a promettere politiche e provvedimenti di ogni genere con il chiaro\nintento di rassicurare i soggetti che si sentono esposti ai rischi derivanti dai\ncambiamenti socio-economici che potrebbero provocare una \u201cdeprivazione\u201d\nrispetto alla condizione attuale o una frustrazione delle aspettative\nfuture\". L\u2019\"overpromising\" consegue risultati soprattutto in ordine a questa seconda\npreoccupazione ed \u00e8 la risorsa pi\u00f9 importante a disposizione degli \"outsider\" populisti, ma ad essa ricorrono anche i tradizionali attori politici.\nAl contempo, i movimenti populisti mobilitano i propri seguaci contro le \u00e9lite economiche e soprattutto politiche che sono perci\u00f2 additate come responsabili delle difficolt\u00e0 economiche e della marginalizzazione politica del popolo stesso. La principale argomentazione da essi utilizzata \u00e8 semplice, ma efficace perch\u00e9 immediata e, pertanto, mediaticamente trasmissibile all'opinione pubblica: se le cose vanno male \u00e8 perch\u00e9 i rappresentanti non fanno gli interessi del popolo. Inoltre le argomentazioni populistiche si baserebbero molto sulla cosiddetta \"post-verit\u00e0\".\nSecondo la scienza politica.\nGli studiosi di scienze politiche hanno proposto diverse definizioni del termine \u2018populismo\u2019. \"\u00abA ognuno la sua definizione di populismo, a seconda del suo approccio e interessi di ricerca\u00bb\", ha scritto Peter Wiles in \"Populism: Its Meanings and National Characteristics\" (1969), il primo testo comparativo sul populismo internazionale curato da Ernest Gellner e Ghita Ionescu. Tuttora giornalisti e studiosi di scienze politiche usano spesso il termine in maniera contraddittoria e confusa, alcuni per fare riferimento a costanti appelli alla \"gente\" che ritengono tipici di un politico o un movimento, altri per riferirsi ad una retorica che essi considerano demagogica, altri infine per definire nuovi partiti che non sanno come classificare.\nNegli anni diversi studiosi hanno proposto nuove definizioni del termine allo scopo di precisarne il significato. Ad esempio, nel loro volume dal titolo \"Twenty-First Century Populism: The Spectre of Western European Democracy\", Daniele Albertazzi e Duncan McDonnell hanno definito il populismo come \u00abuna ideologia secondo la quale al \"popolo\" (concepito come virtuoso e omogeneo) si contrappongono delle \"\u00e9lite\" e una serie di nemici che attentano ai diritti, i valori, i beni, l'identit\u00e0 e la possibilit\u00e0 di esprimersi del \"popolo sovrano\"\u00bb.\nPer coloro che includono la definizione nella categoria delle democrazie, il movimento precursore di questa tendenza pu\u00f2 essere riconosciuto nel bonapartismo (Napoleone I e Napoleone III, in accezione cesaristica) e nella rivoluzione francese, specialmente nelle fazioni che si rifacevano alle idee politiche del filosofo Jean-Jacques Rousseau, come i giacobini.\nColoro che ne sottolineano gli elementi totalitari, evidenziano che regimi come quello fascista nella persona di Benito Mussolini, quello nazista di Adolf Hitler o quello bolscevico di Joseph Stalin - o, ancora, quelli comunisti di Fidel Castro a Cuba, di Mao Zedong in Cina e di Kim Il-sung nella Corea del Nord - sono un perfetto esempio del rapporto diretto fra il politico e le masse che si definisce populismo. \nUn'altra accezione di populismo (ma neanche questa tenta di dare al termine una definizione precisa) \u00e8 quella che lo rende un \u201ccontenitore\u201d per movimenti politici di svariato tipo (di destra come di sinistra, reazionari e progressisti, e via dicendo) che abbiano per\u00f2 in comune alcuni elementi per quanto riguarda la retorica utilizzata. Per esempio, essi attaccano le oligarchie politiche ed economiche ed esaltano le virt\u00f9 naturali del popolo (anch'esso mai definito con precisione, e forse entit\u00e0 indefinibile), quali la saggezza, l'operosit\u00e0 e la pazienza. Il populismo guadagna perci\u00f2 consensi nei momenti di crisi della fiducia nella \"classe politica\".\nIl politologo Marco Tarchi, nel saggio \"L'Italia populista\", ricostruisce le vicende del populismo in Italia, dove i momenti di minima fiducia nella politica (e nei rappresentanti politici) si sono avuti con la seconda guerra mondiale e con la denuncia della corruzione del sistema politico venuta in luce a seguito delle inchieste di Mani Pulite. Tarchi si sofferma soprattutto sui due movimenti pi\u00f9 schiettamente populisti: l'Uomo Qualunque di Guglielmo Giannini (l'\"uomo qualunque\" contro l'\"uomo politico\") e la Lega Nord (il \"popolo del nord\" contro \"Roma ladrona\"). Nella politica italiana repubblicana, Guy Hermet vede in Forza Italia un esempio di \u00abneo-populismo mediatico\u00bb, ovvero una forma di demagogia che fa dei mass media il suo veicolo di diffusione.\nQuesta concezione comporta anche la forma \u201cliquida\u201d del partito: essa \"conserva in s\u00e9\nuna visione antipolitica che si fonda sulla critica agli elementi caratterizzanti\nil partito di massa, e in definitiva, a quest\u2019ultimo. Classi dirigenti, sezioni,\norganizzazione, struttura, identit\u00e0, radicamento, appartenenza, tesseramento,\nsono parole che appartengono a un lessico che viene bandito con\nl\u2019accusa di essere obsoleto, novecentesco. (...) Per fare politica dunque, non serve l\u2019organizzazione, ma, per usare un\ntermine che va di moda, occorrono 'narrazioni'. Si consuma cos\u00ec un passaggio\ndi stato importante che dal realismo porta alla fantasia\".\nPopulismo di destra.\nIl populismo di destra combina populismo, nell'accezione sopra illustrata, una tendenza al laissez-faire e al liberismo (\"meno tasse\"), con alcuni elementi della Nuova Destra: concerne, in particolare, il rifiuto dell'uguaglianza sociale e dell'egualitarismo (e quindi di progetti politici finalizzati al suo raggiungimento), la critica del multiculturalismo e il contrasto all'immigrazione illegale.\nNel XX secolo si \u00e8 espresso attraverso vari movimenti politici, affermatisi anche in democrazie occidentali avanzate; nel 2016 sono stati annoverati in tale categoria alcuni profili della politica inglese dopo la Brexit e statunitense con la vittoria di Trump, oltre ad alcuni sviluppi politici in Polonia e in Ungheria.\nPopulismo di sinistra.\nMescola anti-elitismo, opposizione al sistema e una retorica rivolta alle persone comuni. Tematiche ricorrenti per il populismo di sinistra sono l'anticapitalismo, la giustizia sociale, il pacifismo e l'antiglobalizzazione, senza rimarcare il tema del socialismo e delle classi sociali in maniera netta come i partiti della sinistra tradizionale.\nMattia Zulianello, politologo dell'Universit\u00e0 di Birmingham sostiene che diversi partiti populisti non possono essere considerati n\u00e9 di destra n\u00e9 di sinistra, come il Movimento 5 Stelle. In questi casi, \u00e8 pi\u00f9 opportuno parlare di populismo di valenza. Infatti, diversamente dal populismo di destra e di sinistra, il populismo di valenza si focalizza su temi come la lotta alla corruzione e la riforma del sistema politico, presentando allo stesso tempo posizioni mutevoli e, a volte, contraddittorie sugli altri temi politici.\nNella cultura di massa.\nIl romanzo di Sinclair Lewis \"Qui non \u00e8 possibile\" (\"It Can't Happen Here\") del 1935 \u00e8 stato considerato un'anticipazione dell'affermazione del populismo negli USA nel secondo decennio del XXI secolo.\nCritiche.\nLa definizione precisa del termine \u00e8 spesso confusa, a causa dell\u2019utilizzo errato da parte dei media. Peter Wiles in \"Populism: Its Meanings and National Characteristics\", il primo testo sul populismo, ha scritto:\n\u00ab\"A ognuno la sua definizione di populismo, a seconda del suo approccio e interessi di ricerca\"\u00bb. Diversi autori hanno evidenziato la strumentalizzazione politica del termine, come Francis Fukuyama, che ha definito il \"populismo\" \u00ab\"l'etichetta che le \u00e9lite mettono alle politiche che a loro non piacciono ma che hanno il sostegno dei cittadini\u00bb\".\nQuanto alla critica contenutistica, all'affermazione del populismo nel secondo decennio del XXI secolo \u00e8 ascritto il fatto che \"le istituzioni cardine della democrazia liberale sono sotto attacco in tutto il mondo\": ci\u00f2 in quanto \"lo sviluppo delle reti sociali - e ancor di pi\u00f9 degli strumenti della cosiddetta democrazia digitale - danno a tutti l'impressione di contare, di potere far sentire la propria voce (...) restandosene comodamente a casa. E cos\u00ec, di fatto, riunione e associazione - fondamento della democrazia - scompaiono. E quindi si resta con l'impressione della democrazia, ma senza la democrazia\"."}
{"id": "116486", "revid": "74801", "url": "https://it.wikipedia.org/wiki?curid=116486", "title": "James Knox Polk", "text": "Biografia.\nJames Knox Polk nacque il 2 novembre 1795 a Pineville, nella contea di Mecklenburg (Carolina del Nord), da una famiglia di coloni irlandesi. Nel 1806, all'et\u00e0 di soli 10 anni, il piccolo Polk si trasfer\u00ec con i genitori nel Tennessee; qui, per via della salute cagionevole dovette studiare in privato, ma riusc\u00ec lo stesso a laurearsi in Legge nel 1818. Divenuto un abile avvocato, ben presto si diede alla carriera politica, venendo eletto membro della Camera dei delegati del Tennessee (1823-1825) per il Partito Democratico e in seguito, dal 1825, della Camera dei rappresentanti, della quale Polk nel 1835 divent\u00f2 \"speaker\", ossia presidente, anche grazie alla sua notevole capacit\u00e0 oratoria, tanto che fu definito il \"Napoleone dei comizi\". Il politico statunitense tenne la carica fino al 1839, quando lasci\u00f2 il suo seggio per concorrere all'elezione per la carica di governatore del Tennessee, vincendo e mantenendo l'incarico per tre anni.\nLa presidenza.\nAlla fine, vedendo in lui il proprio uomo, il Partito Democratico lo nomin\u00f2 candidato ufficiale alla presidenza degli Stati Uniti d'America alla \"Convention\" nazionale tenutasi a Baltimora per eleggere il proprio rappresentante alle elezioni presidenziali del 1844, sebbene una parte dei democratici avesse scelto come candidato il presidente uscente John Tyler.\nInfine a novembre dello stesso anno venne eletto presidente degli Stati Uniti, sconfiggendo il rivale del Partito Whig Henry Clay, facendo leva sull'elettorato grazie ad una campagna elettorale incentrata su un programma nettamente espansionistico, sia a Sud (annessione texana), sia ad Ovest (rivendicazione dell'intero Oregon Country).\nPolitica estera.\nIl Trattato dell'Oregon.\nInsediatosi il 4 marzo 1845, Polk mantenne il suo programma di politica espansionistica: la nuova amministrazione statunitense era infatti intenzionata sia ad ottenere il territorio dell'Oregon dall'Inghilterra, sia ad accogliere la richiesta di annessione del Texas all'Unione, nonch\u00e9 a estendere il proprio controllo sulla provincia messicana della California. Il presidente statunitense si dedic\u00f2 prima a dirimere le questioni confinarie con gli inglesi, intavolando trattative con Londra, le quali portarono, il 15 giugno 1846 alla firma, a Washington, del Trattato dell'Oregon, la quale stabiliva come confine tra Oregon statunitense e Canada britannico il 49\u00ba parallelo Nord, dalle Montagne Rocciose allo Stretto di Juan de Fuca. Il trattato pose fine ad una disputa di confine tra i due Paesi che durava da 27 anni, da quando, cio\u00e8, gli Stati Uniti avevano acquistato nel 1819 i diritti sul Territorio dell'Oregon dalla Spagna; inoltre, grazie a tale accordo, gli statunitensi ebbero uno sbocco sull'Oceano Pacifico.\nLa guerra contro il Messico.\nPer quanto riguardava il problema dell'annessione del Texas la questione era pi\u00f9 complessa, in quanto esso, pur essendosi proclamato indipendente, era considerato una provincia del Messico dal governo messicano. La regione aveva chiesto, nove anni prima, di poter entrare a far parte dell'Unione, ma il progetto era stato rifiutato proprio per non irritare il vicino meridionale. Tuttavia gi\u00e0 il predecessore di Polk, Tyler, aveva dato il suo assenso alla richiesta di annessione texana, proprio il giorno prima della scadenza del suo mandato presidenziale. Molti, tra cui lo stesso presidente uscente, interpretarono la vittoria di Polk come un s\u00ec all'ingresso del Texas nell'Unione: e infatti il 29 dicembre 1845 la richiesta del Texas di entrare a far parte degli Stati Uniti fu accolta e la guerra con il Messico fu inevitabile.\nLa tattica statunitense per neutralizzare il nemico fu molto astuta ma moralmente spregiudicata: rivendicando (a torto) l'annessione dei territori del Texas fino al Rio Grande, Polk schier\u00f2 l'esercito statunitense alla frontiera, al fine di provocare incidenti. Infatti, nell'imminenza del conflitto, a Citt\u00e0 del Messico si verific\u00f2 un colpo di Stato che port\u00f2 al rovesciamento del presidente Herrera e alla presa del potere da parte del bellicoso generale Paredes, favorevole ad un'offensiva contro gli Stati Uniti. Infatti, nell'aprile del 1846, poco prima della dichiarazione di guerra, un esercito messicano agli ordini di Mariano Arista attravers\u00f2 il Rio Grande e penetr\u00f2 in Texas, mentre il 25 aprile la cavalleria messicana annient\u00f2 un drappello di Dragoni statunitensi. Questo episodio serv\u00ec a Polk come \"casus belli\", nonostante venne messo in dubbio l'effettivo sconfinamento dell'esercito messicano, in particolare dall'allora rappresentante dell'Illinois Abraham Lincoln. Il 13 maggio 1846 Polk dichiar\u00f2 guerra al Messico per aver aggredito gli Stati Uniti d'America. Gi\u00e0 pochi giorni prima, l'8 maggio, l'esercito statunitense, al comando del generale Zachary Taylor, aveva battuto con la sua artiglieria a Palo Alto le forze messicane di Arista.\nLa guerra che ne consegu\u00ec fu dura, ma vide alla fine gli Stati Uniti uscirne vincitori. Dopo la successiva battaglia di Resaca de la Palma i messicani vennero nuovamente sconfitti e costretti a ritirarsi oltre il Rio Grande. Questa disfatta segn\u00f2 il destino di Paredes, che fu spodestato dal generale Santa Anna, gi\u00e0 precedentemente dittatore del Messico. Frattanto Taylor insegu\u00ec la ritirata di Arista, penetrando profondamente in territorio messicano, assediando in settembre la citt\u00e0 di Monterrey, caduta dopo un accanito combattimento per le strade. Lo stesso dittatore messicano, radunato un esercito di 20.000 uomini, marci\u00f2 contro le forze di Taylor, scontrandosi con gli statunitensi a Buena Vista il 23 febbraio 1847, dove la vittoria arrise agli statunitensi. La vittoriosa battaglia in pratica decise le sorti della guerra: minacciato a sud dallo sbarco dell'armata di Winfield Scott a Veracruz, il dittatore messicano si ritir\u00f2 con il suo esercito per fronteggiare la nuova offensiva, mentre Taylor si ferm\u00f2, obbedendo alle direttive provenienti da Washington, dove il presidente Polk era deciso a frenare la crescente popolarit\u00e0 del generale. Pochi mesi dopo Scott entr\u00f2 a Citt\u00e0 del Messico, ponendo fine al conflitto: Santa Anna si dimise e and\u00f2 in esilio, mentre il nuovo governo messicano si vide costretto a firmare il 2 febbraio 1848 il Trattato di Guadalupe Hidalgo, con cui dovette cedere un territorio vastissimo, comprendente, oltre il Texas, anche la California, il Nuovo Messico, il Nevada, lo Utah e parte del Colorado, in cambio di un indennizzo di 15.800.000 dollari.\nLa conquista del Texas accentu\u00f2 la spinta dei coloni Usa verso l'Ovest. Polk, per\u00f2, non rispett\u00f2 la promessa di annettere tutto l'Oregon; questo fatto contribu\u00ec a spaccare l'alleanza tra gli interessi del Sud e dell'Ovest.\nCon la scoperta dell'oro nella valle del fiume Sacramento, inizi\u00f2 la grande corsa all'oro in California. Il governo annesse all'Unione anche il Nuovo Messico e la California, dando un decisivo sviluppo alla corsa all'Ovest fino ad arrivare al Pacifico, ma questo fatto ebbe anche conseguenze molto negative: infatti, la forte disputa (riguardante ancora una volta lo schiavismo) che accompagn\u00f2 l'annessione mise in moto anche l'irreversibile processo che in seguito porter\u00e0 alla Guerra di Secessione.\nPolitica interna.\nL'amministrazione Polk inoltre fu quella che annesse all'Unione pi\u00f9 Stati: la Florida (4 marzo 1845), il Texas (29 dicembre 1845), l'Iowa (28 dicembre 1846) e il Wisconsin (29 maggio 1848). In campo economico, il presidente approv\u00f2 una riduzione delle tariffe doganali e rese indipendente dalla banche private il Tesoro federale.\nUltimi anni.\nFrattanto i Whig si erano riorganizzati e avevano scelto come proprio candidato il generale Zachary Taylor, divenuto un eroe nazionale per la guerra contro il Messico; la popolarit\u00e0 di quest'ultimo risult\u00f2 vincente e nel novembre del 1848 Taylor venne eletto presidente, insediandosi il 4 marzo 1849.\nJames Polk mor\u00ec infine poco dopo aver lasciato la carica, il 15 giugno dello stesso anno, venendo sepolto presso il cimitero di Nashville, Tennessee.\nVita privata.\nIl 1\u00ba gennaio 1824 James Knox Polk si spos\u00f2 con Sarah Childress, figlia di Joel Childress, importante mercante del Tennessee: la coppia non ebbe figli, ma adott\u00f2 un nipote, Marshall Tate Polk, che crebbe come se fosse figlio loro. Inoltre Sarah, dopo la morte del marito, adott\u00f2 una seconda nipote, Sarah Polk Jetton, rimasta orfana.\nFu membro della Massoneria."}
{"id": "116488", "revid": "599", "url": "https://it.wikipedia.org/wiki?curid=116488", "title": "Seleuco di Babilonia", "text": ""}
{"id": "116490", "revid": "172", "url": "https://it.wikipedia.org/wiki?curid=116490", "title": "Crociata di Pietro l'Eremita", "text": ""}
{"id": "116491", "revid": "2028514", "url": "https://it.wikipedia.org/wiki?curid=116491", "title": "Dobermann", "text": "Il Dobermann, \u00e8 una razza canina di origine tedesca riconosciuta dalla FCI. Il nome deriva dal suo creatore, il tedesco Friedrich Louis Dobermann, che cre\u00f2 la razza nel 1890. Tradizionalmente le orecchie erano tagliate nella classica forma a \"fiamma\" e la coda amputata; la pratica \u00e8 ora illegale in molti Stati del mondo, Italia compresa.\nI Dobermann sono rinomati per il loro comportamento attento, tenace e leale al suo padrone: ci\u00f2 lo rende un cane da difesa.\nStoria.\nIl Dobermann \u00e8 recente e le sue origini si formarono nel lasso di tempo che va dal 1850 al 1870 ad Apolda, nell'attuale Turingia, in Germania. Il creatore della razza, Friedrich Louis Dobermann, si occup\u00f2 di svariati incarichi in questa citt\u00e0, tra i quali il messo comunale ed esattore delle tasse, lavori pericolosi per quei tempi. Frequentatore di mostre canine dove venivano esposti animali selezionati per le loro qualit\u00e0 migliori, sent\u00ec l'esigenza di selezionare una razza dove spiccasse il coraggio, la tempra e l'amore viscerale verso il padrone. Cre\u00f2 un cane che, nel momento del bisogno, si tramuta nel miglior difensore che si possa desiderare di avere al proprio fianco.\nLe razze utilizzate per la selezione del Dobermann sono varie e non si conoscono tutte con certezza. La base di partenza fu il pinscher e vennero poi introdotti lo stoppelhopser, l'antenato dell'attuale cane da pastore tedesco, rottweiler usato come bovaro, il levriero greyhound, il beauceron, l'alano blu ed il bracco di Weimar.\nLa razza dobermann venne ufficialmente riconosciuta nel 1898, ben quattro anni dopo la morte del suo creatore. Il merito maggiore dell'istituzione di un libro genealogico sulla razza va ad Otto G\u00f6ller, giudice nelle esposizioni tedesche, amico di Karl Friedrich ed allevatore e studioso della stessa. G\u00f6ller allevava con il suffisso \"Von Turingen\" e i primi dobermann ad entrare nel libro delle origini tedesco furono i suoi Graaf Belling V. Gronland e Gerthilde V. Gronland.\nDurante la prima guerra mondiale, i Dobermann vennero impiegati nell'esercito tedesco per portare ordini al fronte, ricercare feriti e dispersi e per fare la guardia a prigionieri o depositi. Oggigiorno viene adoperato da moltissime associazioni di pubblica utilit\u00e0 come cane da ricerca e soccorso e da svariati eserciti come cane da difesa o da ricerca di stupefacenti ed esplosivi. Negli USA viene usato dai marines, che lo soprannominano \"devil dog\", a causa della particolare similitudine con le corna che assumono le orecchie quando vengono tagliate.\nCarattere.\nEnergico e molto curioso. Classificato come cane da difesa, presenta un ottimo livello di addestrabilit\u00e0 e voglia di apprendere. Legatissimo alla famiglia nella quale vive, necessita di un costante contatto con il suo padrone che venera e difende fino alla morte. Dimostra grande delicatezza, premura ed attenzione verso i bambini. \u00c8 un ottimo compagno di giochi, sempre allegro, molto paziente e tollerante. Naturalmente \u00e8 indispensabile che i bambini vengano educati al rispetto del cane e che durante il gioco sia presente un adulto (ma questo vale per ogni tipo di animale).\nDescrizione.\nIl Dobermann \u00e8 di taglia media, robusto e muscoloso. Grazie alle linee eleganti del suo corpo, al suo portamento fiero, al suo carattere pieno di temperamento ed al suo sguardo dall\u2019espressione decisa, esso corrisponde alla figura ideale del cane. Muscoloso ma complessivamente leggero, non deve mai dare l'impressione di pesantezza. Linea dorsale retta. La coda \u00e8 sottile, di media lunghezza e con pelo sempre raso. Cranio forte e in armonia con l'insieme del cane, assi cranio-facciali paralleli, stop ben sviluppato e largo, occhi scuri di media grandezza e ovali , le orecchie sono di lunghezza media e pendono adiacenti alle guance, collo slanciato muscoloso ed elegante. Unghie lunghe e nere.Il pelo \u00e8 sempre raso e lucido. Il colore pi\u00f9 comune \u00e8 il nero focato, ma viene ammesso dallo standard anche il marrone focato; altri colori non riconosciuti dallo standard FCI sono il blu focato, l'Isabella. Per quanto riguarda il manto blu ed Isabella, dal 1995 non sono pi\u00f9 accettati e non \u00e8 stata pi\u00f9 permessa la riproduzione agli individui di quel tipo, in quanto si \u00e8 scoperto che il gene che attribuiva il colore del manto era lo stesso che poi causava al cane una forma di alopecia (perdita del pelo su tutto il corpo con formazione di croste tendenti all'infezione) detta \"del mutante di colore\". Questa patologia, detta anche CDA (Color Dilution Alopecia) o Blue Dobermann syndrome, porta perdita di pelo, presenza di pelle squamosa e di pustole localizzate principalmente su collo e tronco (sono risparmiati coda, testa ed arti). Si presenta, in genere, a partire dai 4 mesi per aggravarsi in seguito (dopo i 20 mesi). \u00c8 una malattia cronica difficilmente curabile.\nUna recente statistica (2000) condotta negli Stati Uniti, dove lo standard AKC-DPCA riconosce tutti i quattro colori, ha evidenziato che il 93% dei Dobermann blu ed il 75% di quelli isabella soffrono di CDA.\nComportamenti con gli umani.\nIl dobermann risulta estremamente equilibrato e fedele con gli umani. \u00c8 capace di rendersi conto in fretta della situazione che gli si prospetta, prendendo la decisione pi\u00f9 appropriata. Molti fattori contribuiscono al carattere del cane, e quasi sempre dipendono dal tipo di educazione impartitagli, dall'uso che il padrone vuole fare dell'esemplare, adatto ad ogni tipo di richiesta/circostanza; bisogna comunque ricordare che si parla di una razza profondamente affettuosa, curiosa e leale con il padrone, che tende a legare eccessivamente con il soggetto che riconosce come tale, ma anche con la famiglia di questo. Una buona socializzazione ed un proprietario dal comportamento coerente, che sappia impartire una ferma educazione, danno la possibilit\u00e0 di godere di un cane dalle qualit\u00e0 e dall'intelligenza sicuramente fuori dal comune.\nStudi scientifici hanno invece evidenziato la falsit\u00e0 della credenza relativa alle dimensioni ridotte della scatola cranica del dobermann, circostanza che ne avrebbe compromesso le funzionalit\u00e0 cerebrali. A tale convinzione si associarono voci circa la cattiveria del cane, dovuta appunto alla presunta carenza intellettiva.\nAmputazioni.\nAl Dobermann, come ad altre razze di cane, la tradizione cinofila richiedeva che venissero amputate le orecchie, in maniera tale che restassero erette e a punta, e la coda, che veniva tagliata alla seconda vertebra. Le amputazioni venivano fatte per tre motivi: 1) Estetico: il cane acquisisce un'aria pi\u00f9 elegante 2) Funzionale, eliminando i punti che possono essere usati per fermarlo 3) Farlo diventare temibile come cane da difesa, non potendo far vedere quando \u00e8 contento o quando spaventato.La pratica \u00e8 proibita in diverse nazioni europee tra cui Germania (1987 per il taglio delle orecchie e 1997 per il taglio della coda), Svizzera (1998) ed Austria (2000). In Italia dal 1\u00ba novembre 2011, per forza della legge numero 201 del 4 novembre 2010 \"Ratifica ed esecuzione della Convenzione europea per la protezione degli animali da compagnia, data 13 novembre 1987, nello specifico per l'Articolo 10, sono vietati gli interventi chirurgici destinati a modificare l'aspetto di un animale da compagnia, o finalizzati ad altri scopi non curativi, in particolare: a) il taglio della coda; b) il taglio delle orecchie; c) la recisione delle corde vocali; d) l'asportazione delle unghie e dei denti. Sono considerate eccezioni a tale divieto i casi in cui un veterinario considera un intervento non curativo necessario sia per ragioni di medicina veterinaria, sia nell'interesse di un determinato animale oppure per impedire la riproduzione. Gli interventi nel corso dei quali l'animale prover\u00e0 o sar\u00e0 suscettibile di provare forti dolori debbono essere effettuati solamente in anestesia e da un veterinario o sotto il suo controllo. Gli interventi che non richiedono anestesia possono essere praticati da una persona competente in conformit\u00e0 con la legislazione nazionale. I cani nati prima della legge ma successivamente al 12/01/2007 non possono partecipare alle esposizioni cinofile cani con la coda e le orecchie amputate in violazione all'Ordinanza Turco, fatta eccezione per i soggetti appartenenti alle razze con caudectomia prevista dallo standard FCI. Non ci sono restrizioni per i cani nati prima del 12/01/2007.\nNei paesi in cui l'amputazione del dobermann \u00e8 proibita dalla legge, la selezione ha portato a orecchie pi\u00f9 piccole e meglio aderenti, code a scimitarra, o a punto interrogativo.\nPatologie ereditarie trasmissive nel Dobermann.\nNel corso degli ultimi anni il Dobermann ha avuto diverse evoluzioni morfologiche con un miglioramento notevole sul lato estetico/funzionale e delle patologie ereditarie. Nell'allevamento zootecnico (di tutte le specie animali) il processo di selezione utilizza sempre l'inbreeding, ovvero utilizzo di soggetti aventi un grado pi\u00f9 o meno elevato di consanguineit\u00e0 con l'intento di \"fissare\" nella razza le caratteristiche morfologiche e caratteriali desiderate ed eliminare le patologie indesiderate. Questo ha portato, grazie ad un attento lavoro da parte degli allevatori europei ed italiani in particolare, ad eliminare o rendere statisticamente trascurabili patologie ereditarie come ad esempio la displasia dell'anca. Negli ultimi anni si sta cercando di sensibilizzare l'allevamento verso una selezione che tenda a ridurre anche i casi di altre malattie genetiche canine come la cardiomiopatia dilatativa (DCM) e la sindrome di Wobbler.\nDiffusione.\nNel 2016 sono risultati iscritti al libro genealogico dell'ENCI 1565 soggetti."}
{"id": "116492", "revid": "1305772", "url": "https://it.wikipedia.org/wiki?curid=116492", "title": "Crociata dei baroni", "text": "Per crociata dei baroni si pu\u00f2 intendere:"}
{"id": "116493", "revid": "1711941", "url": "https://it.wikipedia.org/wiki?curid=116493", "title": "Pluralismo", "text": "Il pluralismo, nelle scienze sociali, \u00e8 la condizione di una societ\u00e0 in cui individui e gruppi diversi per etnia, religione, cultura, orientamento politico o altro, coesistono nella tolleranza reciproca, conservando un'autonoma partecipazione alla vita pubblica e mantenendo una gestione autonoma delle proprie tradizioni culturali o ideologiche. \nNella filosofia il pluralismo indica invece una concezione che considera la realt\u00e0 costituita da una pluralit\u00e0 di principi considerati tutti come fondamentali e non riducibili uno all'altro, al contrario del monismo.\nDescrizione.\nNelle societ\u00e0 autoritarie od oligarchiche il potere politico \u00e8 concentrato in poche mani e le decisioni vengono prese da un ristretto numero di persone. Al contrario, in una societ\u00e0 pluralistica il potere e la facolt\u00e0 di prendere decisioni (assumendosi la responsabilit\u00e0 delle relative conseguenze) sono distribuiti. Alcuni esempi di gruppi umani basati sul pluralismo sono e la comunit\u00e0 scientifica; la natura pluralistica del metodo scientifico \u00e8 uno dei principali elementi alla base della rapida crescita della conoscenza. Si pensa, parallelamente, che il progredire della conoscenza porti automaticamente con s\u00e9 un progresso umano, in termini di aumento della solidariet\u00e0, del benessere, della possibilit\u00e0 di curarsi. \nIl pluralismo, infine, nega l'esistenza di una verit\u00e0 universale e oggettiva, e pertanto viene spesso ritenuto un pericolo per certe autorit\u00e0, tipicamente, ma non soltanto, quelle religiose. \u00c8 chiaro che, mentre il pluralismo tenta di armonizzare (senza assimilazioni e senza negare le differenze) posizioni diverse, quali ad esempio quella occidentale e quella islamica circa i diritti delle donne, l'irrigidimento fanatico su una delle due non pu\u00f2 che portare a un conflitto (cosa che il pluralismo cerca appunto di evitare).\nIl filosofo e teologo Raimon Panikkar ha fondato nei suoi testi il pluralismo su una solida base metafisica, superando le eccezioni sollevate da coloro che ritengono il pluralismo un'ennesima forma di relativismo agnostico, mostrando che \u00e8 possibile parlare di verit\u00e0 anche senza ridurre tutta la realt\u00e0 ad un unico punto di vista.\nAlla visione teologica di Panikkar, fortemente influenzata dal Buddhismo, si contrappongono concezioni di ontologia pluralistica niente affatto metafisiche.\nIl \"pluralismo dell'informazione\" nelle democrazie moderne \u00e8 garantito dal principio della liberta' di antenna e dalla \"par condicio\" che assicura tempi di gestione equi e proporzionati del mezzo televisivo."}
{"id": "116494", "revid": "1543377", "url": "https://it.wikipedia.org/wiki?curid=116494", "title": "Caranto", "text": "Caranto (dal tardo latino \"caris\" \"sasso\") \u00e8 il nome locale di un paleosuolo pleistocenico costituito da un'argilla limosa, limoso-sabbiosa estremamente compatta, particolarmente presente, come orizzonte stratigrafico, nella laguna di Venezia, ma riscontrabile anche in sedimenti alluvionali della bassa pianura veneto-friulana di cui rappresenta il sedimento pleistocenico pi\u00f9 recente.\n\u00c8 facilmente riconoscibile e si presenta come un sedimento molto duro e compatto, di colore variabile dal marrone chiaro al grigio chiaro, con striature color ocra.\nSi tratta di un sedimento continentale a granulometria molto fine di origine fluvio-glaciale che ha subito un processo di sovraconsolidazione per essiccamento in ambiente subaereo, contenente anche noduli calcarei derivanti dalla lisciviazione dei carbonati presenti ad opera delle acque piovane durante la sua genesi.\nIl suo periodo deposizionale risale alla fase finale dell'ultima glaciazione (W\u00fcrm) nel tardo Pleistocene. \nCon l'instaurarsi dell'ultimo periodo interglaciale (che segna l'inizio dell'Olocene), a seguito dell'innalzamento del livello del mare (trasgressione marina) venne sepolto, in particolare nella laguna veneziana, dalla deposizione di sedimenti marini e fluviali fini, spesso ricchi di materiale organico e poco consolidati.\nIl caranto \u00e8 un livello-guida per datare la transizione fra Pleistocene e Olocene entro la sequenza stratigrafica veneta. In particolare nella laguna veneta, il caranto separa i sedimenti sabbiosi eterogenei olocenici dai sottostanti limi, limi argillosi pleistocenici.\nEssendo costituito da una argilla compatta \u00e8 pressoch\u00e9 impermeabile per cui finisce per confinare una falda in pressione entro quel sistema di falde acquifere in pressione sovrapposte che sono individuate nei depositi alluvionali della pianura veneto-friulana."}
{"id": "116496", "revid": "1226", "url": "https://it.wikipedia.org/wiki?curid=116496", "title": "Attacco atomico", "text": ""}
{"id": "116497", "revid": "729019", "url": "https://it.wikipedia.org/wiki?curid=116497", "title": "Zachary Taylor", "text": "\u00c8 stato il 12\u00ba presidente degli Stati Uniti d'America. Il suo mandato fu relativamente breve, essendo durato poco pi\u00f9 di un anno, quando mor\u00ec nel 1850.\nBiografia.\nI primi anni.\nZachary Taylor nacque il 24 novembre 1784 a Barboursville, vicino ad Orange in Virginia, probabilmente nella piantagione di famiglia. La sua era una famiglia agiata ed aristocratica: infatti suo padre, Richard Taylor, era un piantatore che aveva servito l'Esercito Continentale durante la Rivoluzione Americana come tenente-colonnello e che discendeva da uno dei Padri pellegrini, sbarcati in America nel 1631 dal vascello \"Mayflower\". Anche sua madre, Sarah Strother, apparteneva ad una famiglia ricca ed influente. Quando era piccolo la famiglia si trasfer\u00ec a Louisville, in Kentucky, dove Taylor crebbe in una nuova piantagione acquistata dal padre, divenendo noto come \"Little Zack\" (il piccolo Zack). Poich\u00e9 non c'erano scuole, il futuro presidente fu educato in casa da tutori privati.\nIl 21 giugno 1810, a 29 anni, Taylor, all'epoca gi\u00e0 ufficiale dell'esercito, si spos\u00f2 con Margaret Taylor, originaria del Maryland, figlia del maggiore Walter Smith e di Anna Mackall, che all'epoca aveva 21 anni. La coppia ebbe sette figli: Sarah Knox Taylor Davis (1813-1835), Anne Margaret Mackall Taylor Wood (1811-1875), Octavia Pannel Taylor (1816-1820), Margaret Smith Taylor (1819-1820), Mary Elizabeth \"Betty\" Taylor Bliss Dandridge (1824-1909) e Richard Taylor (1826-1879).\nCarriera militare.\nAppassionato dalla vita militare, il 3 maggio 1808 Zachary Taylor entr\u00f2 nell'Esercito degli Stati Uniti, ricevendo i gradi di tenente nel 7\u00ba Reggimento di fanteria. Dopo aver prestato servizio nella zona di New Orleans, nel 1811 il giovane militare venne assegnato al fronte occidentale, nel Territorio dell'Indiana, dove erano frequenti gli scontri con le trib\u00f9 indiane locali. Qui assunse il comando di Fort Knox, ristabilendovi la disciplina dopo la fuga del comandante, fatto per il quale si merit\u00f2 gli apprezzamenti del governatore William Henry Harrison, futuro presidente.\nDurante la Guerra del 1812 contro l'Inghilterra, Taylor acquist\u00f2 fama di eccellente militare; comandante di Fort Harrison, riusc\u00ec a respingere un attacco indiano guidato dal capo Tecumseh, alleato degli inglesi, ricevendo per questo la promozione temporanea a maggiore. In seguito partecip\u00f2 ad alcune spedizioni militari nella valle dell'Illinois contro indiani e inglesi: terminato il conflitto nel gennaio del 1815, l'ufficiale americano venne degradato a capitano per la scadenza del suo brevetto di maggiore. Deluso, diede le dimissioni dall'esercito, nel quale rientr\u00f2 l'anno dopo, divenendo il comandante di numerose postazioni militari di frontiera e divenendo, alla fine del 1826, membro di una commissione parlamentare per migliorare la qualit\u00e0 e l'organizzazione dell'esercito americano.\nRientrato in servizio attivo, Taylor partecip\u00f2 anche alla guerra di Black Hawk, durata dall'aprile all'agosto del 1832 e combattuta nel Midwest tra la trib\u00f9 Sauk comandata dal capo Falco Nero e l'esercito regolare statunitense, appoggiato dalle milizie di Illinois e Michigan per il possesso delle terre della regione. Nella seconda guerra seminole, durata dal 1835 al 1842, il generale divenne nel maggio del 1838 governatore militare della Florida, riuscendo a debellare le ultime sacche di resistenza degli indiani Seminole, ormai privi del loro carismatico capo Osceola, catturato a tradimento l'anno precedente. In queste operazioni adoper\u00f2 su larga scala utilizz\u00f2 anche i cani di razza blood-hound, importati da Cuba per stanare i ribelli, che verso la fine del 1842 dovettero capitolare definitivamente.\nNell'aprile del 1846, allo scoppio della guerra con il Messico per il possesso del Texas e della California, il presidente James Knox Polk nomin\u00f2 Taylor comandante in capo dell'esercito statunitense. Sotto il suo comando le truppe, dopo aver passato il Rio Grande, riuscirono a sconfiggere i Messicani malgrado fossero in un rapporto per lui sfavorevole di 4 a 1. Durante la durata del conflitto Taylor riusc\u00ec a riorganizzare il suo esercito, piuttosto disorganizzato e indisciplinato, vincendo importanti battaglie a Monterrey (21-24 settembre 1847) e a Buena Vista (21-23 febbraio 1847), fatto che costrinse il governo messicano a sottoscrivere, il 2 febbraio 1848, il Trattato di Guadalupe Hidalgo, con il quale gli Stati Uniti acquisirono vastissimi territori, comprendenti Texas, California, Nevada, Utah, Nuovo Messico e Colorado.\nGrazie alle sue notevoli capacit\u00e0 di comando durante la guerra, Taylor divenne un eroe nazionale, anche se Polk non apprezzava il suo sistema di comando poco formale e la sua adesione al Partito Whig.\nLa presidenza.\nTaylor ricevette dal Partito Whig la candidatura per le elezioni presidenziali negli Stati Uniti d'America del 1848, malgrado non si fosse mai in precedenza preso la briga di votare. La sua semplice visione delle cose divenne una risorsa politica, la sua lunga carriera militare poteva piacere al Nord e il fatto di possedere schiavi poteva attirare i voti del Sud. Egli non era mai stato coinvolto in precedenza in affari poco chiari ed era di conseguenza un candidato integerrimo. Il suo avversario fu il democratico Lewis Cass, che prefer\u00ec lasciare ai residenti dei territori decidere autonomamente se volevano mantenere la schiavit\u00f9.\nPer protestare contro Taylor - un proprietario di schiavi - e contro Cass, sostenitore della \"sovranit\u00e0 offensiva\", gli abitanti del Nord che si opponevano all'estensione della schiavit\u00f9 nei Territori dell'Ovest, costituirono il Free Soil Party col motto \"Free soil, free speech, free labour, and free men\" (Suolo libero, parola libera, lavoro libero e uomini liberi) e nominarono Martin Van Buren. In una serrata elezione i sostenitori di tale partito strapparono abbastanza voti a Cass da far eleggere Taylor.\nTaylor merita un'annotazione nella storia presidenziale prima ancora di prendere servizio. Il termine fissato per tale presa di servizio cominciava a mezzogiorno del 4 marzo 1849 ma, dato che questo cadeva di domenica, Taylor rifiut\u00f2 di prestare giuramento fino al giorno dopo. Il Vice Presidente Millard Fillmore giur\u00f2 anche lui quel giorno e come risultato si sostiene che la nazione non ebbe tecnicamente un Presidente e un Vice Presidente per un giorno.\nAlcuni postulano che David Rice Atchison, il Presidente \"pro tempore\" del Senato fosse tecnicamente Presidente in carica ma questa teoria \u00e8 respinta di fatto da ogni studioso costituzionalista. Dal punto di vista costituzionale il termine di Taylor cominci\u00f2 a mezzogiorno del 4 marzo a prescindere se egli avesse o meno prestato giuramento.\nSebbene Taylor avesse condiviso i principi Whig nel campo dell'iniziativa legislativa, egli non era affatto disposto ad essere un pupazzo nelle mani dei leader del Congresso. A volte egli ag\u00ec come fosse al di sopra dei partiti e degli uomini politici. Improvvisando come di consueto, Taylor tent\u00f2 di far funzionare la sua amministrazione con la stessa improvvisazione con la quale aveva combattuto i nativi americani degli Stati Uniti d'America.\nSotto l'amministrazione Taylor il Dipartimento di Stato agli Interni fu organizzato, malgrado il Dipartimento non diventasse operativo fino agli ultimi giorni della presidenza Polk.\nPer tradizione, la gente poteva decidere cosa preferire a proposito della schiavit\u00f9 allorch\u00e9 progettava di istituire nuovi Stati. Quindi, per far cessare qualsiasi disputa circa la schiavit\u00f9 nelle nuove aree, Taylor esort\u00f2 i coloni del New Mexico e California a redigere costituzioni richiedendo che si applicassero le norme istitutive tipiche dello Stato, oltrepassando lo stadio intermedio del \"Territorio\".\nGli abitanti del Sud erano furiosi perch\u00e9 nessuna costituzione statale era favorevole alla schiavit\u00f9; i membri del Congresso restarono sgomenti perch\u00e9 pensavano che il Presidente stesse usurpando le loro prerogative d'iniziativa politica. Per di pi\u00f9 la soluzione di Taylor non teneva in alcun conto numerosi acuti problemi collaterali: gli abitanti del Nord avversavano Il mercato di schiavi operante nel District of Columbia e quelli del Sud richiedevano una legge per gli schiavi fuggiaschi pi\u00f9 severa.\nNel febbraio del 1850 il Presidente Taylor presiedette una conferenza tempestosa con leader del Sud che minacciavano la secessione. Taylor replic\u00f2 che se era necessario rafforzare le leggi egli stesso avrebbe preso il comando dell'Esercito. Le persone \"ribelli all'Unione sarebbero state impiccate da lui\u2026 con minor riluttanza di quanto non aveva fatto con i disertori e le spie in Messico\". Non avrebbe mai tentennato.\nLa morte.\nDopo aver partecipato alle cerimonie al Washington Monument in un torrido 4 luglio 1850, Taylor s'ammal\u00f2 d'indigestione acuta e la diagnosi dei suoi medici fu che egli aveva il colera. Mor\u00ec di gastroenterite cinque giorni pi\u00f9 tardi, dopo 16 mesi del suo mandato presidenziale. Fu sepolto nel cimitero di Louisville (Kentucky). Il successore di Taylor fu il suo Vice Presidente, Millard Fillmore.\nSuo figlio Richard diventer\u00e0 Luogotenente Generale dell'esercito confederato, mentre sua figlia Sarah Knox Taylor sposer\u00e0 Jefferson Davis.\nVecchie ipotesi che affermavano che Taylor era stato avvelenato sono state infine rigettate ai primi del 1990 quando i resti di Taylor furono riesumati e sottoposti a esami per cercare i segni di avvelenamento da arsenico. I risultati patologici legali hanno dimostrato che Taylor non era stato affatto avvelenato e che probabilmente era morto in seguito a ingestione di cibi contaminati da agenti patogeni del tifo o del colera. Taylor aveva infatti consumato una gran quantit\u00e0 di latte ghiacciato e di ciliegie in quel giorno particolarmente caldo prima di cadere ammalato e uno dei due alimenti poteva essere stato contaminato, anche se quanto avvenuto casualmente conferma la fantasia popolare secondo cui mangiare contemporaneamente latte e ciliegie fa diventare tossico l'insieme."}
{"id": "116498", "revid": "12449", "url": "https://it.wikipedia.org/wiki?curid=116498", "title": "Intel Pentium", "text": ""}
{"id": "116499", "revid": "2171808", "url": "https://it.wikipedia.org/wiki?curid=116499", "title": "Lingua coreana", "text": "Il coreano o lingua coreana \u00e8 una lingua parlata al 2021 da 82 milioni di persone nella penisola coreana. I nomi locali sono: \"Chos\u014fn\u014f\" () o \"Chos\u014fnmal\" () in Corea del Nord, e \"Hangug-eo\" () o \"Hangug-mal\" () in Corea del Sud. I diversi nomi derivano dalle diverse denominazioni della Corea del Nord o della Corea del Sud per il loro Paese.\nClassificazione linguistica.\nLa classificazione della lingua coreana \u00e8 un tema discusso. Una buona parte dei ricercatori sostiene l'appartenenza del coreano al gruppo delle lingue nipponiche, ma anche l'idea che si possa trattare di una lingua isolata.\nA lungo sostenuta \u00e8 una possibile parentela con il giapponese, con cui il coreano condivide notevoli tratti in comune dal punto di vista strutturale e grammaticale (anche se non sussistono praticamente somiglianze lessicali). In parte questa parentela linguistica \u00e8 negata in base alle difficili relazioni storiche tra le due nazioni, non ultimo l'imperialismo giapponese.\nLa tesi del coreanista tedesco Andre Eckardt, secondo la quale la lingua coreana sarebbe addirittura imparentata con le lingue indoeuropee, che ha avuto diversi tentativi di dimostrazione con la somiglianza a prima vista impressionante di 500 vocaboli, oggi non \u00e8 pi\u00f9 accettata dalla maggior parte degli studiosi.\nAnche una parentela con il cinese \u00e8 presente. Infatti, l'espansione culturale dell'epoca Han ha definitivamente esercitato un'enorme influenza nelle aree circostanti. Attualmente, quasi met\u00e0 dei vocaboli coreani sono stati risultati dei prestiti dalla lingua cinese (i cognomi coreani derivano dal cinese).\nI seguenti tratti comuni portano a pensare che il coreano possa essere inserito nel gruppo delle lingue altaiche:\nCi\u00f2 nonostante \u00e8 difficile essere certi riguardo alla classificazione del coreano, tutt'oggi le tre teorie pi\u00f9 accreditate sono quella legata alle lingue altaiche, alle lingue nipponiche e di una lingua isolata.\nL'alfabeto hang\u016dl/chos\u014fng\u016dl.\nNascita, fonti di ispirazione e sviluppo.\nLa lingua coreana utilizza a partire dal XV secolo una propria scrittura, l'Hangeul (lett. \"\"scrittura del popolo coreano\" o, nel significato arcaico, \"il grande alfabeto\"\"). La sua creazione risale al 1443, quando il re Sejong il Grande (r. 1418-1450) della dinastia Joseon (1392-1910), insieme ad un gruppo di letterati confuciani del Jiphyeonjeon (lett. \"Istituto per la raccolta della virt\u00f9\", organo poi smantellato dal successivo re Sejo) ide\u00f2 un sistema di scrittura che aderisse al meglio alla lingua della penisola. Venne cos\u00ec ideato lo \"Hunmin jeong-eum\" (in hanja, \u8a13\u6c11\u6b63\u97f3\uff0c\"lett.\" \"giusti suoni (per) educare il popolo\", che avrebbe preso il nome di \"Hangeul\" nel 1912).\nAvrebbe subito un periodo di \"rodaggio\" della durata di tre anni, nei quali ne sarebbe stata saggiata la funzionalit\u00e0, nonch\u00e9 studiata la recezione da parte del popolo. Non \u00e8 un'esaltazione nazionalista considerare l'alfabeto coreano come una delle invenzioni pi\u00f9 geniali della storia delle lingue nel mondo. L'hangeul \u00e8 stato infatti preceduto da studi approfonditi sul coreano antico e su lingue limitrofe al territorio coreano o comunque aventi con esso contatti pi\u00f9 o meno stretti, come il mongolo, il cinese e si pensa anche il sanscrito. Quest'alfabeto \u00e8 estremamente preciso e scientifico perch\u00e9 in ogni sua sillaba riproduce per iscritto il movimento della bocca e lingua nell'articolare i suoni, comprese le consonanti senza rilascio di suono (vedi avanti).\nLe teorie sulla nascita delle componenti grafiche dell'hangeul sono molteplici e focalizzate per la maggior parte sul perch\u00e9 della forma delle singole lettere dell'alfabeto.\nLe fonti e i commentari seguiti alla creazione riportano come ognuno dei componenti di questa singolare scrittura rappresentino anche visivamente gli organi coinvolti nel processo di fonazione; ad esempio, la /m/ \u3141 rappresenterebbe una bocca chiusa nell'atto di pronunciare il suono. La grafia delle consonanti doppie, che sono raddoppiate di fila (ex. \u3131 /k/ e \u3132 /k\u0348/), ricorda poi la lunghezza doppia della tensione del suono \"kk\" rispetto a \"g\". La grafia di quelle aspirate, invece, ha un tratto orizzontale in pi\u00f9, che rimanda all'aggiunta di uno sbuffo d'aria al suono (ex. \"k\" \u314b). L'alfabeto, al momento della sua creazione, aveva molti pi\u00f9 suoni. Oggi molti di loro, come /v/ e /f/, sono caduti in disuso. Anticamente l'hangeul era mescolato agli hanja e si scriveva in verticale e a partire da destra, esattamente come il giapponese e cinese in alcuni contesti. Oggi si scrive secondo le convenzioni occidentali.\nNon stupisce la somiglianza tra alcune lettere dellhangeul e componenti di altri sistemi di scrittura. Infatti il re Sejong, personalmente o delegando il compito a terzi, fece la spola tra la penisola coreana e l'impero mongolo per studiarne lingua e sistema di scrittura. Allo stesso modo somiglianze evidenti sono riscontrabili con gli ideogrammi cinesi utilizzati nei sistemi di trascrizione antecedenti alla creazione dell'hangeul come tra \u3139 e \u4e59 (non a caso quest'ultimo aveva la funzione di segnalare il complemento oggetto \uc744/\ub97c nello hyangchal). Oppure, la /m/ \u3141 \u00e8 simile al sinogramma/hanja che anticamente indicava la bocca, \u53e3. Altri studiosi avanzano l'ipotesi di un'influenza da parte della scrittura sanscrita (quindi dal devanagari) e dal Phagspa mongolo ma, in ogni caso, rimarrebbe in secondo piano rispetto a quelle sopra citate. L'hangeul ha infine un significato filosofico in alcuni suoi componenti: il tratto orizzontale di alcune vocali indica il principio Y\u012bn \u9634 (lato non illuminato di una collina, passivit\u00e0, ombra, luna, freddo, polo negativo, nord, chiuso, acqua, umido, principio femminile) mentre il punto che distingue le vocali le une dalle altre indica il principio Y\u00e1ng \u9633 (lato illuminato di una collina, attivit\u00e0, luce, sole, caldo, polo positivo, sud, aperto, fuoco, secco, principio maschile). Il punto \u00e8 poi evoluto in un trattino. Il tratto verticale di alcune vocali infine rappresenta l'uomo, che \u00e8 l'entit\u00e0 che media tra i due princ\u00ecpi.\nL'han'geul non fu il primo sistema di scrittura dei coreani poich\u00e9, come gi\u00e0 accennato, precedentemente erano stati usati gli ideogrammi cinesi, gli hanja. In passato, i burocrati e l'\u00e9lite nobiliare si distinguevano come status e livello di cultura proprio per la conoscenza della scrittura. Nella Cina imperiale, in cui erano stati creati i sinogrammi, l'alta concezione della cultura e l'importanza fondamentale della scrittura erano analoghe e solo chi conosceva i caratteri e sapeva leggere i classici per eccellenza della letteratura (es. i Dialoghi di Confucio) e citarli nei saggi degli esami imperiali poteva diventare un burocrate.\nSebbene gli hanja fossero in parte scomodi per scrivere il coreano, quando il re Sejong present\u00f2 l'hangeul ci furono delle resistenze da parte dei nobili e dei confuciani perch\u00e9 l'esistenza di un alfabeto dal semplice funzionamento e dalle forme snelle avrebbe potuto allargare la soglia di alfabetizzazione e sveltire le tempistiche di apprendimento della scrittura: imparare un pugno di lettere \u00e8 ben diverso da imparare e tenere a mente alcune migliaia di ideogrammi. L'\u00e9lite avrebbe quindi perso parte della sua importanza. Alcuni nobili arrivarono a definire l'hangeul \"l'alfabeto delle donne\" (\"Amgeul\") in segno di scherno e disprezzo.\nPer questo motivo l'alfabeto ebbe una circolazione molto pi\u00f9 limitata di quella che Sejong aveva in mente. L'\u00e9lite continu\u00f2 a preferire gli hanja mentre l'hangeul era utilizzato dalle donne e dai semianalfabeti che non conoscevano gli hanja. In taluni testi antichi gli hanja sono affiancati dall'hangeul scritto in dimensione pi\u00f9 piccole per indicare la pronuncia a chi non la conosce: veniva quindi usato anche come traslitterazione degli hanja. Questo tipo di utilizzo \u00e8 analogo al furigana giapponese, che affianca l'hiragana ai kanji, l'equivalente giapponese degli hanja nati con l'importazione coreana degli hanja in Giappone.\nA partire dalla seconda met\u00e0 del Novecento la situazione si \u00e8 rovesciata: l'hangeul \u00e8 noto a tutti gli alfabetizzati, gli hanja sono poco usati e la grafia che mescola l'alfabeto ai sinogrammi (simile ad esempio a quella giapponese) \u00e8 perlopi\u00f9 sparita. Alcuni coreani usano gli hanja anche per trascrivere il loro nome in ideogrammi.\nLettere, romanizzazione, pronuncia, ordine dei tratti e trattamento dei suoni stranieri.\nLa tabella comprende tutto il jamo (\u5b57\u6bcd, l'alfabeto, lett. \"caratteri-madre delle parole\"). Parte con le vocali, i dittonghi che hanno gi\u00e0 una scrittura a s\u00e9 e finisce con tutto l'inventario delle consonanti. La romanizzazione usata \u00e8 la Latinizzazione Riveduta della Lingua Coreana (\"Revised Romanization\", \"RR\"), entrata in vigore nel 2000. In Nordcorea invece si utilizza ancora il vecchio sistema, il Sistema McCune-Reischauer (\"MR\"), creato intorno al 1937.\nDall'alfabeto coreano sono esclusi suoni come ad esempio /f/ sordo e /v/ sonoro, ragion per cui nel traslitterare nomi stranieri e prestiti si ripiega su altre lettere dal suono simile e si effettuano degli adattamenti in dei punti in apparenza ostici. Per la precisione:\nCaratteri obsoleti e pronuncia delle vocali in Coreano Medio.\nAlcuni caratteri dell'alfabeto Hangeul erano usati pi\u00f9 o meno di rado nei testi antichi del Coreano Medio (o Coreano Medievale) in larga misura per trascrivere dei suoni degli hanja al tempo del cinese medio, per poi cadere in disuso. Alcuni di questi caratteri potevano combinarsi in cluster, anch'essi caduti in disuso. Sempre in passato, erano possibili anche combinazioni vocaliche oggi in disuso, perlopi\u00f9 per trascrivere la pronuncia degli hanja. Alcuni esempi di cluster antichi usati nel Coreano Medio e oggi in disuso sono \u3173 (assimilatosi poi in \u3138), \u3176 e \u317e (assimilatisi in \u3149), \u317a (assimilatosi in \u3132), \u317b (assimilatasi in \u3165 cio\u00e8 \u3134 raddoppiata), \u317c (sempre in posizione iniziale e assimilatasi in \u3138), \u1131 (assimilatasi in \u1102\u1106) e (assimilatosi in \u3149). Nel Coreano Medio, potevano trovarsi cluster formati da tre membri, oggi tutti in disuso. Almeno una parte di questi caratteri \u00e8 visibile nei testi, specialmente nella trascrizione degli hanja, e hanno un'utilit\u00e0 se si vuole leggere un testo in Coreano Medio, si studia la pronuncia antica del coreano o dei sinogrammi a partire dalla trascrizione coreana o se si fa uno studio piuttosto approfondito della pronuncia di un sinogramma da una lingua all'altra per capire le mutazioni a partire dal Cinese Medio, includendo lingue come il giapponese e il vietnamita e i dialetti cinese come il cantonese. Si ricorda che il primo testo a usare l'hangeul (inventato nel 1443) \u00e8 lo \u8a13\u6c11\u6b63\u97f3 (\ud6c8\ubbfc\uc815\uc74c, \"Hunminjeongeum\"), pubblicato dal re Sejong il Grande il 9 ottobre 1446 e messo in coppia con il \u8a13\u6c11\u6b63\u97f3\u89e3\u4f8b (\ud6c8\ubbfc\uc815\uc74c \ud574\ub840, \"Hunminjeongeum Haerye\"), che in sei capitoli spiega come si pronunciano i suoni e si combinano le lettere. A questo, \u00e8 seguita la pubblicazione di numerose opere incentrate sui commenti a opere buddiste, di cui si conservano ancora le copie, e dei primi dizionari di sinogrammi con la pronuncia sino-coreana e/o la pronuncia traslitterata il pi\u00f9 fedelmente possibile a quella del cinese medio. Un simile discorso si pu\u00f2 fare pure col giapponese, se si considerano i dizionari antichi di kanji.\nUso della tastiera Microsoft Old Hangul per il Coreano Medievale.\nDai testi antichi (dal 1446 circa in poi), si ricavano delle pronunce antiche piuttosto utili che in Coreano Moderno sono mutate e che, sia con che senza l'ausilio dei caratteri obsoleti nell'hangeul, in svariati casi riflettono meglio la pronuncia del Primo Cinese Medio (un fenomeno simile avviene anche in giapponese) e in parte del cinese moderno. Si elencano qui sotto alcune trasformazioni, che sbrogliano e disambiguano delle apparenti irregolarit\u00e0 e mancate corrispondenze nella pronuncia.\nIn generale, la grafia antica, compresa di lettere arcaiche, si chiama \"Old Hangeul\", \uc61b\ud55c\uae00, di cui esistono degli strumenti di input (\uc785\ub825\uae30) e metodi di input (\uc785\ub825 \ubc29\ubc95) in tastiere impostabili appositamente nelle impostazioni. Uno dei modi migliori per scrivere le sillabe in Coreano Medio/Coreano Medievale \u00e8 usare la tastiera Microsoft Old Hangul (si scarica, nelle opzioni \"lingua\", la tastiera in coreano e, tra i metodi di input nelle opzioni, si aggiunge Microsoft Old Hangul). La tastiera, in qualunque lingua, \u00e8 visualizzabile su schermo e utilizzabile con il mouse se si attiva la \"tastiera virtuale\", tale per cui chi non conosce la posizione dei tasti pu\u00f2 comunque scrivere. Se la tastiera non lascia scrivere su piattaforme come Wikipedia, si pu\u00f2 scrivere su Word o simili e fare copia-incolla. Con la tastiera Microsoft Old Hangul si possono scrivere cluster complessi e le lettere obsolete \u111d\u1160, \u1157\u1160, \u1140\u1160, \u114c\u1160, \u1159\u1160, \u115f\u119e \u1158\u1160.\nPer digitare \u302e, che indica il tono decrescente (\u53bb\u58f0) in Primo Cinese Medio e un'intonazione acuta in Primo Coreano Medio, bisogna digitare \u201c302E\u201d (attenzione alla maiuscola), evidenziare la scritta e premere alt+x. La soluzione deriva dal codice Unicode del diacritico, U+302E, HANGUL SINGLE DOT TONE MARK. In alternativa, si usa il \u201cMIDDLE DOT\u201d \u00b7, che per\u00f2 \u00e8 un surrogato siccome il primo \u00e8 invece pensato apposta per il coreano. Il middle dot ha codice U+00B7.\nPer digitare \u302f, che indica il tono crescente \u201cshang3\u201d (\u4e0a\u58f0) in Coreano Medio e Primo Cinese Medio, bisogna alla stessa maniera digitare 302F (U+302F, HANGUL DOUBLE DOT TONE MARK).\nLuogo e modo di articolazione dei foni.\nIl simbolo dell'Alfabeto fonetico internazionale (IPA) &lt;&gt; (virgolette diritte posizionate sotto il simbolo, rappresentato qui da un cerchio \"segnaposto\") si pu\u00f2 anche usare per denotare le consonanti doppie . Il suo uso ufficiale nelle estensioni dell'alfabeto fonetico internazionale \u00e8 per l'articolazione \"forte\", ma si usa nella letteratura per la voce cavernosa o cupa. Le consonanti coreani hanno anche elementi di voce rigida, ma non si sa ancora quanto questo sia tipico delle consonanti cavernose. Esse sono prodotte con una glottide parzialmente ristretta e con una pressione aggiuntiva subglottidale in aggiunta alle pareti tese del tratto vocale, all'abbassamento laringeo, o ad altre espansioni della laringe.\nTriangolo vocalico.\nLe illustrazioni mostrano con precisione a che altezza si trova la lingua nel pronunciare le vocali. Nel punto in cui si trova la \"i\" (vocale chiusa) bisogna immaginare che ci sia l'arcata dentaria superiore e che la punta della lingua si trovi dove c'\u00e8 il pallino nero.\nCluster doppi a fine sillaba.\nNel caso in cui si presentino, ci sono 11 micro-cluster doppi a fine sillaba. Oltre la met\u00e0 hanno il suono /l/ come primo membro: \u3133 \u3144 \u3135 \u3136 \u313a \u313d \u313e \u3140 \u313c \u313f \u313b . Un esempio casuale \u00e8 \uc556. In base a cosa segue, ci sono due possibilit\u00e0 di pronuncia:\nPer semplificare, la pronuncia del micro-cluster a fine sillaba se seguito da una consonante diversa da \u3147 o da nulla si elenca in tabella (per il sandhi completo con una qualunque consonante, si faccia riferimento agli esempi al punto sopra per capire come funzionano):\nOrdine delle consonanti e vocali e nome delle consonanti.\nNei dizionari cartacei sudcoreani, l'ordine delle lettere \u00e8 il seguente:\nNel punto in cui si vede la \u3147, sono elencate le parole che iniziano per sola vocale in base all'ordine della seconda riga in basso. L'hangeul, in base alla sequenza iniziale di lettere, viene detto anche \"Kanadara\". In generale, i cluster doppi preconfezionati sono elencati appena dopo la versione singola, mentre tutta la sequenza di aspirate \u00e8 messa in fondo, appena prima della \"H-\", che chiude i dizionari. Le vocali in cima all'elenco sono tutte aperte. Nella sezione centrale, sono ordinati tutti gli incontri vocalici con la \"O-/W-\" in prima posizione. In chiusura ci sono \u3161, \u3162 e \u3163. Le sillabe aventi consonanti all'ultimo membro sono ordinate in modo molto simile a quello delle consonanti al primo membro. Riguardo ai nomi, tutte le doppie hanno davanti al loro nome in versione singola la sillaba \uc30d, che in hanja (\"vedi avanti\") si scrive \u96d9 e rappresenta due uccelli dalla coda corta sopra una mano destra aperta. Nel cinese moderno, il carattere \u00e8 stato semplificato in \u53cc, che raffigura due mani destre aperte l'una a fianco all'altra. Tutte le consonanti all'inizio del loro nome hanno il loro stesso suono (seguito da una \"i\") e in pi\u00f9 lo presentano anche alla fine. Chiaramente, se \u00e8 una consonante non nasale e non \u00e8 la \"H\", \u00e8 uno stop senza rilascio di suono. Nella seconda sillaba, spesso \u00e8 scritta la \u3161. La \u3139 si pronuncia /\u027ei\u026fl/ e il nome della \u3147 in prima posizione chiaramente ha una semplice /i/ perch\u00e9 \u00e8 sempre sorda a inizio sillaba: \u00e8 un \"inizio-zero\" (\"zero-onset\").\nPunteggiatura.\nIl coreano utilizza il cerchio \u3002 come punto fermo, idem il giapponese e il cinese. Tuttavia nei quotidiani e siti web coreani spesso si trova anche il punto . . Quando c'\u00e8 un elenco o una lista di oggetti, in tutte queste lingue non si usa la virgola tipica ma \u3001che \u00e8 la \"virgola a goccia\". In alternativa alla virgola a goccia, si pu\u00f2 usare il punto mediano \u00b7 . Per citare titoli di libri e opere, in Sudcorea si usano le virgolette \" \" oppure \u300e \u300f, cio\u00e8 una specie di doppia parentesi quadra vuota all'interno. Quest'ultima \u00e8 facilmente reperibile nella scrittura verticale. In Nordcorea invece si usano le virgolette a forma di doppio spuntone dette \"guillemet\", cio\u00e8 \u300a\u300b. Il tildo tra due numeri o orari (\u301c) sta ad indicare un intervallo numerico o temporale, come nel giapponese. Se a fine parola e dopo una vocale, la allunga per dare alla parola un tono di esclamazione e/o un effetto comico. In generale, la punteggiatura \u00e8 un'importazione occidentale perch\u00e9 in passato non esisteva: ad esempio, i punti fermi si capivano dalle lettura di intere porzioni di frase e i punti di domanda erano impliciti in presenza delle particelle interrogative. Riguardo invece ai numeri, sebbene esistano gli hanja per rappresentarli (1, 2, 3, 4, 5: \u4e00\uff0c\u4e8c\uff0c\u4e09\uff0c\u56db\uff0c\u4e94 ; 6, 7, 8, 9, 10: \u516d\uff0c \u4e03\uff0c \u516b\uff0c \u4e5d\uff0c \u5341 ; 0 \u96f6), si utilizzano le cifre arabe moderne. In cinese invece si usano sia gli hanzi che le cifre arabe ma, per evitare falsificazioni (ex. \u4e00 \u2192 \u5341), in ambito economico si utilizza la versione tradizionale e pi\u00f9 arcaica dei sinogrammi.\nParentesi sugli hanja, i radicali Kangxi e i sinogrammi in Giappone e Vietnam.\nPer capire il funzionamento degli hanja (\u6f22\u5b57), apparentemente molto intricati, \u00e8 sufficiente spiegare in breve l'origine e il funzionamento funzionamento dei sinogrammi: gli hanja, insieme ai kanji giapponesi e ai chu nom vietnamiti, sono difatti prestiti ortografici cinesi. Se si conosce la pronuncia e il significato, \u00e8 molto facile passare a scrivere da una lingua all'altra, il lavoro di memorizzazione delle parole viene snellito e i prestiti cinesi sono molto semplici da imparare se si fa un lavoro di collegamento attraverso la somiglianza in pronuncia e/o la scrittura.\nI sinogrammi sono nati in Cina per effettuare le scapulomanzie: i caratteri si incidevano su dei gusci di tartaruga o su delle scapole di bue che, in un secondo momento, venivano messe sul fuoco a bruciare. Le crepe che si venivano a formare colpivano alcuni caratteri. In base al loro andamento, si faceva quindi una previsione su un evento futuro, come ad esempio una battuta di caccia. I primi caratteri erano poche centinaia di pittogrammi, cio\u00e8 dei disegnini stilizzati di un oggetto, per esempio piante ed animali.\nCon lo sviluppo della Cina e dell'apparato burocratico sotto il periodo imperiale (dinastia Qin \u79e6\u671d e Han \u6c49\u671d), il numero dei caratteri \u00e8 lievitato ad alcune migliaia. Per evitare di produrre in continuazione pittogrammi, si escogitarono due strategie. La prima, che riguarda nel complesso pochi caratteri, consiste nello scrivere due parole dalla stessa pronuncia con un unico pittogramma. Ad esempio, \"Wan\" significava sia \"scorpione\" che \"diecimila\"; il sinogramma usato per entrambe le parole, data l'identica pronuncia, \u00e8 \u4e07, il disegno stilizzato di uno scorpione, che in origine era \u842c con le chele, il carapace, le zampe e una codina. Oggi il primo significato \u00e8 caduto in disuso. Anche il carattere \u6765 (versione tradizionale \u4f86), che oggi significa \"venire\", era il pittogramma di una spiga di grano e aveva questo significato, poi spostato per assonanza.\nLa seconda strategia, con cui \u00e8 formato il 90% dei caratteri cinesi, consiste nell'affiancare un pittogramma che si riferisce al significato o all'ambito del vocabolo e, a fianco al suddetto pittogramma, affiancare un carattere preesistente che ha solo la pronuncia simile o identica al vocabolo di cui si sta formando il carattere. In parole povere, si affianca un \"radicale\" (in cinese, \"b\u00f9sh\u01d2u\" \u90e8\u9996; in coreano, \"busu\" \ubd80\uc218; in giapponese, \"bushu\" \"\u30d6\u30b7\u30e5\"; in vietnamita \"B\u1ed9 th\u1ee7\") ad una \"chiave di lettura\". Prendendo un esempio dal cinese moderno, il pittogramma \u91d1 (J\u012bn) significa \"oro, metallo\" rappresenta degli strati di terra con due minerali all'interno, mentre il pittogramma \u9ad8 (G\u0101o), anticamente scritto \u9ad9, significa \"alto\" ed \u00e8 il disegno stilizzato di una torre. Ebbene, per formare il carattere \"G\u01ceo\" (piccone), \u00e8 stato affiancato il radicale del metallo al pittogramma \"G\u0101o\". Il risultato finale \u00e8 \u9550.\nQuindi, i sinogrammi sono classificabili in base al radicale e consistono in larga parte in una mescolanza di unit\u00e0 minime, i \"mattoncini\" della scrittura, che per una buona resa estetica hanno un ordine di scrittura dei tratti (ex. prima il componente a sinistra, poi quello a destra; prima il componente in alto, poi quello in basso; prima il componente esterno, poi quello incassato all'interno; se ci sono tratti incrociati, prima si scrive il tratto orizzontale e poi quello verticale; ecc.).\nSebbene esistano pi\u00f9 liste di componenti base, lo standard per gli hanzi, hanja, kanji e chu nom \u00e8 una tavola di 214 radicali pubblicata per la prima volta nel Dizionario Kangxi (\u5eb7\u7199\u5b57\u5178) del 1716, nel periodo Q\u012bng. Questo sistema dei radicali in realt\u00e0 era gi\u00e0 usato da Xu Shen (\u8bb8\u614e) nel suo celebre Shuowen Jiezi (\u8bf4\u6587\u89e3\u5b57), ma dagli originali 540 \u00e8 stato ridotto a 214 da Mei Yingzuo nel 1615. Sebbene il numero standard sia 214, alcuni sono in disuso. Il nome del celebre dizionario del periodo Qing ha battezzato questi mattoncini della scrittura, detti radicali Kangxi.\nCon l'ausilio dei radicali, i sinogrammi possono essere ordinati all'interno dei dizionari. Tutti i caratteri che hanno un radicale in comune sono classificati insieme. A sua volta, tutti i radicali sono classificati per numero di tratti crescente. Per trovare un carattere sconosciuto nel dizionario bisogna individuare il radicale, contare il numero dei tratti, trovarlo nel dizionario e infine reperire il sinogramma contando il numero dei tratti della chiave di lettura: tutti i caratteri aventi lo stesso radicale infatti sono a loro volta classificati per numero di tratti della chiave di lettura crescenti. Degli esempi di caratteri aventi tutti il radicale-pittogramma \"Bamb\u00f9\" (\u7af9) in alto sono \u7b0b (germoglio di bamb\u00f9), \u7b19 (uno strumento a fiato cinese fatto con canne di bamb\u00f9), \u7b77 (le bacchette cinesi per mangiare, fatte in metallo o legno), \u7bb1 (valigia), \u7ba9 (un cestino in bamb\u00f9), \u7b3c (un altro cestino in bamb\u00f9), \u7b97 (un abaco con i listelli in bamb\u00f9 manipolati da due mani in basso, che indica il concetto di \"calcolare\"), \u7b5d (uno strumento a corde pizzicate cinese, sostenuto da un cavalletto) e \u7aff (un palo in bamb\u00f9).\nSe gli hanja sono tutti appartenenti ad un'unica parola, si leggono con la lettura cinese. un carattere corrisponde ad una sola sillaba. Se un hanja \u00e8 da leggere in isolamento o \u00e8 usato in isolamento, si legge con la pronuncia coreana, pi\u00f9 lunga. Ad esempio, \u6b4c significa \"canzone\" (radicale \u6b20, che raffigura uno sbuffo d'aria) e in isolamento si pronuncia \"Norae\". La parola \"cantante\" si scrive \u6b4c\u624b e si pronuncia mettendo in sequenza la pronuncia cinese degli hanja. Il risultato finale \u00e8 Gasu. Viceversa, Gasu si scrive \u6b4c\u624b (\"lett.\" \"lavoratore-addetto-mestierante della canzone\"). Se ipoteticamente si dovesse leggere un testo scritto quasi completamente con gli hanja, per raggrupparli nel modo corretto \u00e8 necessario leggere tutto di fila e con un campo visivo allargato, per evitare di leggerli isolati uno ad uno. \u00c8 anche utile conoscere le parole, in modo tale da riconoscere subito sia il raggruppamento sia la pronuncia. Conoscendo un solo carattere, \u00e8 possibile imparare sin da subito un pezzo di parola in cui \u00e8 presente quel carattere: \u6b4c \u00e8 presente in altri vocaboli come \u6b4c\u8a5e \uac00\uc0ac (parole/testo della canzone), \u6d41\u884c\u6b4c \uc720\ud589\uac00 (canzone popolare), \u6b4c\u66f2 \uac00\uace1 (\"canzone\" in versione bisillabica. Le parole polisillabiche sono estremamente utili perch\u00e9 una sillaba da sola, come \"Ga\", pu\u00f2 avere parecchi significati; ci\u00f2 si abbatte pure sulla grafia. \"Ga\" pu\u00f2 essere \u53ef \u5bb6 \u52a0 \u50f9: \"possibile, famiglia/lavoratore, aggiungere, prezzo\").\nA sua volta \"Su\" \u624b (\"mano/lavoratore\", pittogramma del palmo aperto di una mano) si ritrova in \u9f13\u624b \uace0\uc218 (batterista, \"lett.\" lavoratore-addetto-mestierante della batteria; il primo carattere \u00e8 il pittogramma di un tamburo a sinistra con due sostegni e una grossa mano che stringe un battente). Quindi, i caratteri e sillabe si rimescolano nelle parole. \u00c8 interessante poi notare come con due sillabe si possono creare dei vocaboli in forma di perifrasi. Stessa cosa si pu\u00f2 dire delle dimensioni delle sillabe, anch'esse molto comode da tracciare su un quaderno a quadretti grossi.\nNei testi antichi non solo si trovano delle consonanti in pi\u00f9 oggi obsolete per rendere la pronuncia, ma si trovano anche due diacritici che, a sinistra del carattere, ne indicano la modulazione tonale (i toni sono poi spariti con la fine del \"Coreano Medio\" o \"Coreano Medievale\"): \uc0c1\uc131 (\u4e0a\u8072, \u302f) \u00e8 un paio di punti che indicano il tono \"shang3\", cio\u00e8 un'intonazione crescente (dal registro basso si sale verso il registro acuto), mentre \uac70\uc131 (\u53bb\u8072, \u302e) \u00e8 un singolo punto che indica il tono discendente. In assenza di punti, si specifica che il tono \u00e8 piano/piatto (\ud3c9\uc131, \u5e73\u8072). In presenza di uno stop senza rilascio udibile di suono, la vocale \u00e8 sfuggita e interrotta dallo stop. Questo tipo di modulazione si dice \"tono entrante\" (\uc785\uc131, \u5165\u8072). Queste quattro categorie, shang3, qu4, ping2 e ru4, derivano dal Primo Cinese Medio. In Primo Cinese Medio, il tono crescente deriva dalla caduta di un antico colpo di glottide/stacco glottale a fine sillaba in Old Chinese, mentre il tono discendente deriva dalla lenizione e caduta di una *-s a fine sillaba.\nMentre nella Cina maoista i sinogrammi pi\u00f9 usati e/o complessi da scrivere sono stati semplificati, in Giappone e Corea hanno avuto una diversa evoluzione. In generale, a parte i sinogrammi che sono identici tra le varie lingue o differiscono solo per il font, in generale somigliano molto di pi\u00f9 alla versione \"vecchia\" dei sinogrammi, detta \"caratteri tradizionali\" e tuttora in uso a Taiwan.\nIn secondo luogo, i coreani, giapponesi e vietnamiti hanno inventato alcuni caratteri autoctoni per descrivere oggetti o entit\u00e0 appartenenti prettamente alla loro cultura. Gli hanja autoctoni si chiamano \"Gukja\", cio\u00e8 \"caratteri nazionali\" (\u570b\u5b57). I kanji autoctoni si dicono invece \"Kokuji\". I chu nom invece sono in totale disuso e talvolta il significato dei caratteri non combacia con quello cinese. Per esempio, il carattere \"ba\" \u5427, atono, in cinese \u00e8 una particella che, tra i vari usi, indica l'invito enfatico (si pu\u00f2 immaginare come \"..., c'mon!\"). In vietnamita indicava invece la congiunzione coordinante \"e\", che si pronuncia \"va\" con intonazione intermedia (\"non\" grave, \"non\" acuta, \"non\" ascendente, \"non\" discendente: il vietnamita, esattamente come il cinese e i suoi dialetti e anche il thailandese e lo yoruba, \u00e8 una lingua tonale). In vietnamita, peraltro, di solito non si usavano sinogrammi come \u548c\u3001\u8ddf\u3001\u4e0e e \u53ca per indicare la congiunzione coordinante, come invece avviene in cinese. Quindi il set di caratteri usati subisce variazioni, non \u00e8 monolitico e non ha un utilizzo assolutamente fisso nelle varie lingue. Gli stessi caratteri nazionali e le rielaborazioni, che sono aggiunte al set preconfezionato creato dai cinesi, ne sono una prova.\nPer finire, la pronuncia in taluni casi \u00e8 estremamente simile tra le lingue, mentre in altre \u00e8 completamente diversa non solo per l'evoluzione linguistica, ma anche perch\u00e9 i caratteri sono stati introdotti in Corea e Giappone durante l'ultima fase dell'Old Chinese (cinese arcaico), che aveva una pronuncia diversa dal Middle Chinese (cinese medio) e Putonghua. Quindi riflettono una pronuncia che oggi non c'\u00e8 pi\u00f9, ma che \u00e8 stata ricostruita con il metodo comparativo. Ad esempio, il numero \"due\" \u4e8c in cinese si scrive \"\u00e8r\" e si pronuncia grossomodo /\u028c\u0279/, mentre in giapponese si legge \"ni\" se si prende la lettura cinese/non in isolamento (\"on'yomi\"). La pronuncia giapponese pu\u00f2 apparire illogica se non si sa che in cinese medio, in notazione Baxter, si pronunciava *nyi /\u0272i/ (l'asterisco indica che la pronuncia, ricostruita, non \u00e8 attestata a differenza di lingue ben documentate come il latino). Quindi si pronunciava \"gni\" di \"bagni\", molto simile al giapponese \"ni\". Siccome in coreano nessuna parola pu\u00f2 iniziare per N, la pronuncia e grafia \u00e8 stata ridotta in \"i\". Le differenze di pronuncia pi\u00f9 illogiche diventano quindi logiche se si consultano le tavole di trascrizione della pronuncia ricostruita in cinese arcaico e cinese medio.\nPer digitare gli hanja e, in generale tutto l'hangeul, \u00e8 sufficiente avere il font supportato su cellulare o una tastiera coreana o selezionare la tastiera in coreano dalle impostazioni del computer. La tastiera su schermo (o \"tastiera virtuale\") si pu\u00f2 far apparire sullo schermo dalle opzioni, in modo tale da digitare cliccando sullo schermo col mouse. Per trasformare una sillaba da hangeul ad hanja, bisogna scriverla e poi cliccare sul tasto \"hanja\" (\ud55c\uc790) accanto al tasto Windows. Comparir\u00e0 una lista di hanja da cui si estrapoler\u00e0 quello che interessa con un clic. Accanto ad ogni hanja c'\u00e8 un numero: se imparato, la ricerca dell'hanja \u00e8 pi\u00f9 rapida. La lista funge pure da dizionario perch\u00e9 accanto al sinogramma c'\u00e8 la lettura coreana in isolamento e cinese legata, che insieme costituiscono il nome del carattere.\nLa parola \"hanja\" (\u6f22\u5b57, cinese moderno \"h\u00e0nz\u00ec\" \u6c49\u5b57) contiene i caratteri \u6f22 e \u5b57. Il primo si usa per indicare l'importante dinastia cinese degli Han, che furono i successori della prima dinastia imperiale cinese, i Qin. Sotto gli Han, i sinogrammi iniziarono ad assumere all'incirca la forma tradizionale con cui sono noti oggi (se si osservano le stampe del periodo Sui, Tang e Song, i caratteri tradizionali sono ben riconoscibili). La parola \"H\u00e0n\" indicava a sua volta il fiume Han, che scorreva lentamente a causa del fango. A sinistra si pu\u00f2 infatti riconoscere il radicale Kangxi delle tre gocce d'acqua, che classificano molti altri caratteri come ad esempio il fiume e il mare, \u6cb3 e \u6d77. A destra \u00e8 presente il pittogramma di un uomo legato a un palo mentre viene bruciato, per indicare il concetto di \"difficile\" legato alla lentezza con cui scorrevano le acque del fiume. La dinastia Han si pu\u00f2 quindi immaginare come la \"Dinastia del fiume lento\".\nIl secondo sinogramma indica il \"carattere scritto\" e raffigura un bambino in fasce sotto un tetto: la scrittura preserva la conoscenza nella stessa misura con cui la propria discendenza si preserva mettendo sotto al riparo di un tetto familiare i figli. Siccome nella Repubblica Popolare Cinese i sinogrammi sono stati semplificati nella seconda met\u00e0 del '900 (e in misura minore in Giappone), gli hanja sono pressoch\u00e9 identici ai kanji giapponesi e ai caratteri tradizionali cinesi, ancora in uso in alcune chinatown all'estero, Taiwan, Macao e Hong Kong.\nMentre in Corea del Nord gli studenti entrano in contatto con 3000 hanja durante l'istruzione obbligatoria, in Corea del Sud entrano in contatto con 1800 hanja basilari suddivisi tra scuola media e scuola superiore, in base a una lista ufficiale del 1972 aggiornata in modo marginale nel 2000.\nAllungamento vocalico in coreano.\nIn coreano esiste un allungamento vocalico, tale per cui in alcune sillabe (sia in isolamento che dentro alcuni vocaboli) si pronunciano con la vocale leggermente lunga invece che breve. Questo fenomeno \u00e8 presente sia in vocaboli sino-coreani che coreani nativi, ma non \u00e8 presente nei prestiti in Konglish/Korenglish, cio\u00e8 gran parte dei \uc678:\ub798\uc5b4 \u5916\u4f86\u8a9e (il vocabolo stesso presenta un allungamento vocalico). L'allungamento \u00e8 facoltativo e oggi, in particolare nella parlata dei giovani, non si utilizza. Viene segnalato nei buoni dizionari (cartacei e online) con due punti dopo la sillaba in hangeul avente la vocale lunga (\uc7a5\ubaa8\uc74c \u9577\u6bcd\u97f3) o, per esempio, con un tratto orizzontale sopra la sillaba scritta in hangeul. L'allungamento vocalico pu\u00f2 aiutare a riconoscere una sillaba rispetto a un'altra omofona, sia che siano entrambe appartenenti ai prestiti sino-coreani, sia che siano entrambe di vocaboli coreani, sia che siano una sino-coreana e l'altra nativa coreana. Per esempio, \uc77c se pronunciata breve significa sia \"sole/giorno\" che \"uno\" (\u65e5, \u4e00, sino-coreani), ma se pronunciata facoltativamente lunga, \uc77c: significa \"lavoro\" (nativa coreana, rappresentabile facoltativamente con l'hanja \u4e8b in isolamento/non in composti): sia l'hanja che la pronuncia aiutano in partenza a sbrogliare il significato. Un altro esempio \u00e8 \uc548, che pronunciato breve pu\u00f2 significare \"tranquillit\u00e0/sicurezza\" e \"costa\" (\u5b89, \u5cb8 in vocaboli sino-coreani) ma che, se pronunciato lungo (\uc548:), significa \"occhio\" e \"piano/progetto\" (\u773c, \u6848 in vocaboli sino-coreani). Il terzo esempio \u00e8 \ub450, che se pronunciato lungo (\ub450:) significa \"due\" nei numerali coreani, mentre nel vocabolo \ub450\ub2e4, \"mettere/piazzare; aggiungere\" (verbo nativo coreano, che infatti non finisce in \"-hada\"; non si scrive in hanja ma, in base al significato dato dai dizionari, si avvicina a \u7f6e e \u63aa), non ha allungamenti. Il quarto \u00e8 \ub124, che se pronunciato breve significa \"tu\" (nativo coreno) e se pronunciato lungo (\ub124:) significa \"quattro\" (nativo coreano). Gli allungamenti sono presenti in ogni tipo di sillaba (sia chiusa che aperta, cio\u00e8 senza e con consonanti a fine sillaba). Tuttavia, le consonanti (perlomeno negli hanja pi\u00f9 diffusi) non devono essere degli stop senza rilascio udibile di suono (-p, -t, -k), ma possono essere le nasali -m, -n, -ng. Il fatto che due sinogrammi abbiano il comune la chiave di lettura o abbiano una certa intonazione in cinese moderno non vuol dire che condividano l'allugamento vocalico: esso si impara a memoria. Lo stesso discorso vale per un vocabolo avente una versione coreana e sino-coreana: esiste solo qualche sporadica corrispondenza nei numerali, che gi\u00e0 presentano in partenza delle eccezioni (e.g. il numero due e quattro hanno in entrambe le versioni l'allungamento, ma il numero tre e dieci in cinese non ce l'hanno e in coreano s\u00ec; il numero cinque in cinese ce l'ha e in coreano no).\nL'allungamento vocalico, se usato, non si pronuncia di default a prescindere dalla posizione, ma ha delle regole tale per cui esiste una casistica in cui viene fatto cadere (perlomeno nelle parole sino-coreane). La casistica \u00e8 ricostruibile osservando la pronuncia sbrogliata nei dizionari e comprensiva di allungamento vocalico laddove resta:\nIn due hanja diffusi, \uc810 (\u9ede) e \uc0ac (\u793e), ha un comportamento a tratti irregolare: in dei casi in cui pu\u00f2 apparire, non appare. infine, l'allungamento vocalico nel dialetto di Gyeongsan, prestigioso siccome conserva delle caratteristiche del Coreano Medio (e.g. */z/ &gt; /s/ laddove in coreano moderno cade), assume un contorno/intonazione ascendente. L'allungamento vocalico si sarebbe formato dai rimasugli del sistema tonale del Coreano Medio, caduto grossomodo quando il Tardo Coreano Medio stava volgendo al termine e stava lasciando lo spazio al Primo Coreano Moderno.\nLista di busu.\nBreve introduzione alla filologia dei sinogrammi e avvertenza sull'uso dello Shuowen Jiezi (Xu Shen).\nI radicali degli hanja coreani (busu \u90e8\u9996), detti anche radicali Kangxi o bushou (cinese) o bou6sau2 (dialetto cantonese) o bushu (giapponese) o b\u1ed9 th\u1ee7 (vietnamita), sono ordinati per numero di tratti crescente. Servono a scrivere gli hanja, di cui \u00e8 stata esposta un'introduzione sopra. I radicali Kangxi sono tutti presenti (214), anche se alcuni sono caduti in disuso. La pronuncia in hangeul riflette quella cinese, senza che il carattere sia preso in isolamento. Alcuni possono apparire da soli e sviluppare nuovi significati, altri sono rigorosamente legati. La descrizione \u00e8 basata sui sinogrammi, da cui derivano. Alcune peculiarit\u00e0 di cultura cinese possono aiutare a disambiguare gli utilizzi e i significati che si porta dietro il carattere: gli hanja, essendo in larga parte cinesi, vanno capiti anche in base alla cultura di origine. Inoltre, oltre met\u00e0 del vocabolario coreano \u00e8 composto dai cosiddetti \"prestiti sino-coreani\". Le peculiarit\u00e0 storiche e arcaiche sono quelle pi\u00f9 importanti perch\u00e9 i primi documenti con i pittogrammi, cio\u00e8 i primissimi sinogrammi, sono i gusci di tartaruga e le scapole di bue del periodo Shang (1600-1046 a.C.), in cui si parlava l'Old Chinese, di cui esistono alcune ricostruzioni (e.g. Baxter-Sagart, 2014). Sono quindi nati in epoche remote, in cui il pensiero, le abitudini, il sistema socio-politico e il progresso tecnico erano diversi da quelli moderni.\nIl cinese antico \u00e8 indissolubilmente legato alla prima attestazione della scrittura cinese (a partire dal 1250 a.C. circa, periodo Shang), ragion per cui la lingua e la scrittura come periodo sono strettamente collegate. I caratteri in origine sono nati per scrivere sulle piastre delle tartarughe e sulle scapole di bue messe a crepare sul fuoco per effettuare predizioni sul futuro pi\u00f9 o meno remoto. Dai primi caratteri attestati nelle ossa oracolari (periodo Shang e Zhou) e nei bronzi Shang e Zhou si vedono le versioni originali di molti caratteri diffusi sia in passato che oggi, da cui si pu\u00f2 ricostruire la composizione (molti altri caratteri, comunque ricostruibili, sono attestati a partire dal periodo degli Stati Combattenti e periodo Qin e Han e in poi). Le versioni originali permettono di capire meglio la loro composizione, il disegno originario, come sono evoluti e, in dei casi, la pronuncia originaria. Pertanto il cinese antico/Old Chinese \u00e8 il periodo da cui si parte a fare filologia dei sinogrammi (perlomeno quelli pi\u00f9 antichi, come i radicali Kangxi), un'attivit\u00e0 direttamente collegata alla paleografia, che a sua volta non \u00e8 una disciplina isolata da altre come l'archeologia.\nQuanto al periodo del Primo Cinese Medio, in questo periodo i sinogrammi assumono grossomodo l'aspetto dei caratteri tradizionali odierni. Questa grafia deriva dall\u2019evoluzione della prima standardizzazione dei caratteri avvenuta durante il periodo Qin (Xu Shen, usando una grafia detta \u201cPiccolo Sigillo\u201d/Xiaozhuan) li descrive nello Shuowen Jiezi. Durante il periodo Tang, le ossa oracolari forse erano state dissotterrate per la prima volta ma i contadini, non capendo cosa fossero e come mai avessero dei segnetti misteriosi incisi sopra, le reinterravano. In un secondo momento, sono state dissotterrate e polverizzate per creare preparati di medicina tradizionale cinese, come avveniva per esempio nel periodo Qing. Il riconoscimento dei caratteri sarebbe avvenuto nel fine Ottocento. L\u2019osservazione delle prime versioni (ossa e bronzi), dell\u2019evoluzione nello stile del Piccolo Sigillo e dell\u2019ulteriore evoluzione nella versione tradizionale (poi eventualmente semplificata nella met\u00e0 Novecento) permette di capire meglio i caratteri e i loro componenti.\nUn'opera da cui si parte a analizzare i caratteri \u00e8 proprio lo Shuowen Jiezi di Xu Shen (100 d.C., scritto in epoca Han, durante il periodo in cui si parlava il Cinese degli Han Orientali, una variet\u00e0 intermedia tra il tardo Old Chinese/tardo cinese antico e il Primo Cinese Medio, fermo restando che il cinese parlato durante la Dinastia Jin, che precede il Primo Cinese Medio, \u00e8 ancora in via di discussione). L'opera va letta con spirito critico siccome Xu Shen descrive perlopi\u00f9 i sinogrammi secondo lo stile del Piccolo Sigillo (Xiaozhuan ) e secondo la prima standardizzazione avvenuta nel periodo Qin. Non ha mai consultato le ossa oracolari del periodo Shang e Zhou (cio\u00e8 le piastre di tartaruga e le scapole di bue incise e trapanate e mese sul fuoco a crepare per effettuare le piromanzie, dette anche plastromanzie e scapulomanzie) e non ha nemmeno consultato i bronzi Shang e Zhou (vasi, bacinelle, piccoli contenitori, specchi, pettini, bracieri...): entrambi non erano stati ancora diseppelliti, quindi i relativi corpora di caratteri ( e ), di cui oggi esistono i dizionari, erano inaccessibili. Pertanto i caratteri analizzati non sono le proto-forme/versioni originali ma sono una standardizzazione che contiene gi\u00e0 delle stilizzazioni fuorvianti, dei componenti aggiunti o delle disposizioni dei componenti alterate rispetto alla disposizione originale. Xu Shen in dei punti commette degli errori nell'interpretazione o nella suddivisione del carattere per indicare il carattere e la chiave di lettura per la pronuncia, che riflette la sua variet\u00e0 di cinese (alcune varianti dei caratteri sono varianti popolari o dei rimaneggiamenti delle chiavi di lettura per riflettere dei cambiamenti nella pronuncia tra la prima fase del cinese antico/Old Chinese e il Cinese degli Han Orientali o le variet\u00e0 del periodo Qin, periodi nei quali peraltro si sono coniati nuovi caratteri). L'opera di Xu Shen \u00e8 stata arricchita con degli ottimi commentari che glossano il testo. Il pi\u00f9 famoso \u00e8 quello di Duan Yucai, scritto nell'arco di oltre 30 anni e pubblicato nel 1815 (periodo Qing) e di ottima qualit\u00e0 nonostante nemmeno lui abbia consultato le ossa e i bronzi. Alcune glosse correggono delle informazioni di Xu Shen o le arricchiscono. In generale, si evince che lo Shuowen Jiezi va letto e consultato con un sano spirito critico, nonostante i suoi pregi indiscussi. Per esempio, va affiancato alle versioni sulle ossa e sui bronzi, ai commentari, alle varianti dei caratteri (in cui abbastanza spesso restano cristallizzati degli elementi antichi o la disposizione originale dei componenti) e a degli studi paleografici e filologici (non etimologia folk o mnemotecnica) che si intrecciano con storia, archeologia e conoscenze basilari per esempio di tecniche di agronomia, se si pensa ad esempio alla coltivazione del grano, del riso e alla loro lavorazione (la derivazione etimologica delle parole a partire dai suffissi e prefissi morfologici dell'Old Chinese \u00e8 un altro tipo di ricostruzione che a volte si pu\u00f2 intrecciare con quella di stampo paleografico, cio\u00e8 incentrata sulla grafia). Altre stilizzazioni trasformano dei componenti dei caratteri in dei falsi amici. A questo si aggiunge il fatto non secondario che i caratteri cinesi hanno subito una semplificazione nella met\u00e0 Novecento, ragion per cui partire ad analizzare i caratteri dalla versione semplificata \u00e8 un errore in partenza, come anche analizzarli basandosi sulla grafia riportata da Xu Shen laddove il carattere \u00e8 attestato da secoli prima ed \u00e8 dotato di una proto-forma. Quest\u2019ultimo comunque riporta i significati originali di ogni carattere, siccome sono evoluti: per esempio, miao4 \u79d2 oggi indica il secondo (unit\u00e0 di tempo), il che rende la presenza del radicale del cereale criptica e insensata. In realt\u00e0, in origine il carattere indicava l\u2019arista, cio\u00e8 un lungo filamento sulla \u201cbuccia\u201d dei chicchi di grano sulle spighe, il che rende il radicale subito comprensibile. Da tutte queste informazioni si pu\u00f2 ricavare una lista di 7 errori da evitare:\nAlcune interpretazioni sono incerte o in fase di discussione ma, se non cadono in nessuno dei 7 errori, semplicemente sono indicatori di un dibattito ancora aperto che pu\u00f2 essere chiuso con l\u2019avanzare delle scoperte in paleografia, in linguistica storica (e.g. la derivazione morfologica in Old Chinese), in storia e in archeologia (le ossa e i bronzi sono infatti reperti archeologici. Pi\u00f9 se ne trovano, pi\u00f9 caratteri attestati e/o varianti antiche emergono, con tutto ci\u00f2 che ne deriva).\nUn ultimo errore diffuso sarebbe da includere come l'ottavo errore se non fosse limitato ai soli radicali Kangxi. Tuttavia, il fatto che i radicali Kangxi come grafia, nome e ricostruzione filologica siano il migliore punto di partenza per l'apprendimento dei sinogrammi, lo rende un errore dalle conseguenze pesanti. L'errore, riportato in disparte, \u00e8 il seguente:\nSi prenda come esempio lampante\u5369 jie2: \u00e8 universalmente noto come \"il sigillo\", in pi\u00f9 come radicale ha il nome proprio in cinese traducibile come \"l'orecchio singolo\". Non solo i nomi propri in cinese indicano perlopi\u00f9 l'apparenza grafica del carattere, ma non danno informazioni per la filologia. Jie2 non rappresenta in nessun modo un orecchio, ragion per cui questi nomi sono utili per richiamare alla mente il radicale in lingua cinese ma sono fuorvianti per la ricostruzione filologica. Quanto al suo significato, anch'esso \u00e8 fuorviante perch\u00e9 a livello di origine non rappresenta in nessun modo un sigillo: \u00e8 un uomo inginocchiato ritratto di profilo. Anche i radicali Kangxi non sono esenti dai 7 errori elencati in precedenza: per esempio, \u5f50 ji4 \u00e8 universalmente noto come \"muso di maiale\" in base alla definizione di Xu Shen, ma in nessun carattere raffigura il muso del maiale, bens\u00ec stilizza una mano solitamente impegnata ad afferrare qualcosa.\nNomi dei principali stili calligrafici cinesi.\nI nomi dei principali stili calligrafici cinesi sono decisamente utili per dare un nome a una particolare grafia e/o nel momento in cui ci si imbatte nel loro nome in un dizionario di calligrafie o in un libro di filologia dei sinogrammi. I primi due nomi non sono stili, ma un'etichetta alle versioni sulle piastre di tartaruga, scapole di bue e sugli oggetti in bronzo. Anche gli ultimi due non sono nomi di stili calligrafici, ma sono importanti da elencare e tenere distinti quando si vede la scrittura di un carattere e/o si fa filologia. Da questi nomi e una loro successione, si pu\u00f2 impostare lo studio della calligrafia base cinese per capire le loro caratteristiche, origini e periodizzazioni (gli stili sono evoluzioni che non partono dall'invenzione di un singolo calligrafo e pi\u00f9 stili e proto-stili possono sovrapporsi).\nLista di radicali Shuowen.\nPrima dell'invenzione del sistema dei radicali Kangxi (1615), i caratteri erano organizzati in base a un sistema di 540 radicali, i Radicali Shuowen, individuati da Xu Shen nello Shuowen Jiezi (100 d.C.).\nEvoluzione della lingua e prestiti diffusi in coreano.\nIl coreano \u00e8 oggi una lingua unitaria, che non presenta (eccetto i vari dialetti) variet\u00e0 regionali, ma nell'antichit\u00e0 quest'unitariet\u00e0 non esisteva. Si suppone che le lingue da cui il coreano si sarebbe sviluppato si siano suddivise all'inizio della nostra era nel gruppo delle lingue Buyeo \ubd80\uc5ec (\u592b\u8245) nel nord e delle lingue Han \ud55c (\u97d3) nel sud. Fonti cinesi del III secolo lo confermano.\nForme arcaiche: lingue delle trib\u00f9 Buyeo.\nDal gruppo Buyeo si \u00e8 sviluppata la lingua dell'Impero di Goguryeo (\uace0\uad6c\ub824 \u9ad8\u53e5\u9e97; I secolo d.C. fino al 668 d.C.). La lingua di Goguryeo \u00e8 l'unica documentata delle lingue del gruppo Buyeo. Dall'analisi del lessico presente si desume che sia una lingua vicina al gruppo tunguso dalle caratteristiche tipicamente altaiche. La lingua di Goguryeo presenta sorprendenti somiglianze con il coreano medio da un lato e con il giapponese arcaico dall'altro. Cos\u00ec per esempio avremo in Goguryeo \"*tan, *tuan\" e in giapponese arcaico \"tani\" (valle); in Goguryeo \"*usaxam\" e in giapponese antico \"usagi\" (coniglio). In base a queste ed altre coincidenze (come nei numeri) si sostiene in parte l'ipotesi di parentela tra il coreano e il giapponese tramite il Goguryeo come lingua ponte. Contemporaneamente il Goguryeo pu\u00f2 essere considerato la prova dell'appartenenza del coreano alle lingue altaiche.\nForme arcaiche: Lingue delle trib\u00f9 Han.\nDalle lingue delle trib\u00f9 Han si \u00e8 sviluppata la lingua di Baekje (\ubc31\uc81c \u767e\u6fdf, regno crollato nel 660 d.C). I frammenti rimasti oggi della lingua di Baekje dimostrano che questa \u00e8 molto vicina al coreano medio e alla lingua del regno di Silla (\uc2e0\ub77c \u65b0\u7f85) sia nel lessico che nella morfologia.\nUnificazione sotto il regno di Silla: il coreano antico.\nQuando il regno di Silla (\uc2e0\ub77c \u65b0\u7f85) sottomise nel VII secolo gli altri regni coreani e raggiunse l'egemonia sulla regione, non solo cancell\u00f2 le lingue precedenti, ma unific\u00f2 per la prima volta le trib\u00f9 coreane anche politicamente. Questo processo, che non \u00e8 considerato a sufficienza nell'evoluzione della lingua coreana, pu\u00f2 essere paragonato da un punto di vista storico all'egemonia del latino, una lingua parlata in origine da un popolo di pastori nei dintorni della futura citt\u00e0 di Roma, che si impose su tutto il territorio italiano dopo che Roma conquist\u00f2 queste terre. In sostanza si pu\u00f2 parlare di una lingua coreana comune solo a partire dal periodo del regno di Silla.\nEd \u00e8 proprio la lingua di Silla del periodo dei tre regni ed in seguito, quella di Silla Unificato (668-934 d.C.), a costituire il coreano antico (Old Korean), fase che la cronologia linguistica fa terminare con l'avvento della dinastia Joseon, successore nel 1392 della dinastia Goryeo. Quest'ultima \u00e8 stata per circa un secolo vassalla del Khan mongolo perch\u00e9 la Cina, tra XIII e XIV secolo, era stata interamente occupata nel 1279 dai mongoli della dinastia Yuan, rovesciata nel 1368 dalla dinastia Ming.\nSulla lingua di Silla numerose sono state le inferenze, in particolare alla luce di alcune fonti che riporterebbero come questa lingua fosse dissimile da quella parlata a Baekje e Goguryeo, popolazioni, almeno secondo i rispettivi miti di fondazione, entrambe derivanti da un ramo dei Puyo settentrionali e che quindi avrebbero una matrice linguistica comune. Ma altre fonti notano come il regno di Silla non abbia incontrato nessuna difficolt\u00e0 linguistica nel processo di unione dei tre regni; o meglio, una disparit\u00e0 \u00e8 notata in maniera pi\u00f9 evidente nei riguardi della lingua di Goguryeo ma non in quella dello Stato di Baekje. Una risposta pu\u00f2 essere trovata nel fatto che la popolazione di Baekje parlasse in realt\u00e0 una lingua diversa da quella dell'\u00e9lite al potere, avendo quindi alla base, un'origine, quella del popolo, comune a Silla (entrambi altri non erano che un'evoluzione dei tre stati Han nel meridione coreano) mentre ai vertici dello Stato, una matrice tutta settentrionale, secondo il mito di fondazione appunto, derivante dal ramo dei Puyo.\nLa lingua di Silla ci permane se non grazie quasi esclusivamente ai componimenti Hyang-ga riportati nel Samguk yusa del monaco Ir'yon (1285). Il trapezio vocalico del coreano antico \u00e8 composto di 7 vocali: un'anteriore la [i], tre centrali ([\u0268], [\u0259] ed [\u00e6]) e tre posteriori ([u], [\u0254] e [a]-posteriore centrale-). Da ricordare che il coreano antico non aveva ancora sviluppato la serie delle consonanti geminate/tensificate (es. \u3146,\u3138, etc.), mentre erano gi\u00e0 presenti le aspirate. Esisteva una distinzione fonologica tra gli allofoni del coreano moderno [l] e [\u027e] e molto probabilmente le consonanti finali di sillaba erano \"rilasciate\", a differenza del coreano contemporaneo. Per quanto riguarda la morfologia, il coreano antico, gi\u00e0 presentava una forma di armonia vocalica, nonch\u00e9 alcuni marcatori come /i/ per il soggetto (/ka/ sar\u00e0 introdotto solo nel XVI secolo) e congiunzioni come -/ko/ e -/my\u0254/ \"e\"/\"e poi\".\nLa scrittura era e rester\u00e0 fino al 1443/1446 di tipo ideografico.\nPrimo coreano medio e Tardo coreano medio.\nLo sviluppo del coreano medio inizi\u00f2 circa nel X secolo. Fino all'introduzione dell'alfabeto coreano nel XV secolo, i documenti linguistici sono solo frammentari e contenuti nell'allora comune scrittura cinese. Verso la fine del XVI secolo, all'epoca dell'occupazione poi respinta dai Ming di Toyotomi Hideyoshi (1592), si possono notare tuttavia cambiamenti fonologici e morfologici, che erano stati raggiunti nel XVII secolo all'epoca dell'Impero di Joseon. Nel Coreano medio \u00e8 nato anche il fenomeno sopracitato dell'intonazione vocalica crescente per distinguere due possibili significati di un'identica parola, che esiste ancora in alcuni dialetti.\nNel 1905, tutta la penisola coreana fu strappata dal Giappone imperialista alla decadente dinastia Qing, l'ultima dinastia imperiale della Cina, succeduta ai Ming nel 1644. La Corea, fino a quel momento, era stata uno stato vassallo della Cina: in cambio di contributi, era stata protetta dall'imperatore da minacce esterne, come il tentativo di invasione giapponese. L'isola rimase occupata fino al 1910, quando fu decretata l'annessione forzata dopo l'assassinio di un principe giapponese e l'ultimo imperatore coreano, Sunjong, fu deposto. Due anni dopo, l'ultimo imperatore cinese si dimise e l'impero fin\u00ec.\nL'annessione della Corea dur\u00f2 fino alla resa incondizionata del Giappone nel 1945, al termine della Seconda Guerra Mondiale. Durante tutto questo periodo, i giapponesi imposero il loro idioma come lingua nazionale nel tentativo di assimilarli linguisticamente.\nPrimo coreano moderno e coreano contemporaneo.\nNella storia recente ci sono state evoluzioni differenti divise da una politica linguistica, causate dalla divisione del paese avvenuta nel 1948. Nella Corea del Sud la lingua standard si basa nella pronuncia e nell'ortografia sul dialetto della capitale Seul, nella Corea del Nord la lingua standard \u00e8 il dialetto di Pyongyang. Le differenze esistenti tra i dialetti coreani sono tuttavia marginali, tanto che il coreano viene capito bene da tutti i coreani (eccezion fatta per i dialetti parlati sull'isola di Jeju). La lunga divisione della Corea ha tuttavia portato ad uno sviluppo diverso tra Nord e Sud. Nel lessico della Corea del Sud sono entrati numerosi prestiti dall'inglese americano, come ad esempio \ub274\uc2a4 (\"Nyuseu\"), notiziario. In Corea del Nord invece si tenta di esprimere concetti nuovi tramite la derivazione di parole nuove che siano \"coreane pure\". Rifugiati della Corea del Nord apprendono a fatica nella fase iniziale molte parole inglesi a loro sconosciute.\nPrestiti in coreano e Konglish/Korenglish.\nOltre alle parole \"puramente coreane\" una buona parte di lessico coreano (dal 40 fino al 60%) consta di prestiti stranieri che sono stati presi nel corso della storia dal cinese. Ragioni per questo numero eccezionalmente alto di parole sino-coreane sono i frequenti contatti che la Corea ha curato nel corso di tutta la sua storia nei confronti della sua \"grande sorella\" cinese, cos\u00ec come la filosofia del confucianesimo, elevata in Corea al rango di religione di Stato. In tempi pi\u00f9 recenti sono stati presi prestiti dall'inglese particolarmente in Corea del Sud e adattati alla fonologia coreana (per esempio \ucef4\ud4e8\ud130 \"Keompyuteo\" per \"computer\").\nScomparsi quasi del tutto sono invece i prestiti dal giapponese. Invece del giapponese \ubca4\ud1a0 \"bento\", ancora utilizzato ai primi del XX secolo all'epoca del colonialismo giapponese, il cibo mangiato al giorno d'oggi in lattina si chiama con una parola puramente coreana: \ub3c4\uc2dc\ub77d \"dosirak\". La ragione della scomparsa di prestiti giapponesi \u00e8 il ricordo doloroso del tempo dell'occupazione giapponese della Corea che queste parole richiamano alla mente.\nRari, ma presenti, sono prestiti dal tedesco. Con \ud638\ud504 \"hopeu\" (adattamento secondo la fonologia coreana della parola tedesca \"Hof\" = corte, cortile), si usa caratterizzare in Corea una bettola in cui si servono bevande e in particolar modo birra, secondo lo stile occidentale. \uc544\ub974\ubc14\uc774\ud2b8 \"areubaiteu\" (da \"Arbeit\", lavoro) significa, come anche il giapponese \"arubaito\", lavoro interinale, saltuario, mentre con \ub2e5\uc2a4\ud6c8\ud2b8 \"dakseuhunteu\" (da \"Dachshund\") si definisce il bassotto.\nGrammatica coreana.\nCome gi\u00e0 detto sopra, il coreano \u00e8 una lingua agglutinante. Altre peculiarit\u00e0 del coreano sono le rigide regole della morfologia verbale e dei suffissi onorifici. Sia il verbo che il sostantivo possono essere marcati morfologicamente all'interno di una frase a seconda degli atti linguistici utilizzati e dal valore topologico. Per i verbi questo si concretizza essenzialmente con prefissi, suffissi e infissi, nei sostantivi con posposizioni.\nMinoranze coreane in altri paesi.\nNel territorio della Repubblica popolare cinese \u00e8 presente una minoranza coreana (Joseonjok ()), chiamata Chaoxianzu. Inoltre il coreano ha lo status di lingua ufficiale minoritaria riconosciuta ed \u00e8 co-ufficiale nella prefettura autonoma coreana di Yanbian.Nelle repubbliche dell'Asia centrale gi\u00e0 facenti parte dell'Unione Sovietica vive una minoranza coreana denominata Koryeoin () o Goryeosaramdeul (). Altre minoranze di rilievo al di fuori delle due entit\u00e0 statali coreane si trovano in Giappone e negli USA. Anche in Germania sono presenti gruppi rilevanti di coreani. In Argentina vivono 35.000 coreani, ma la comunit\u00e0 coreano-iberoamericana pi\u00f9 rilevante \u00e8 quella presente in Brasile."}
{"id": "116500", "revid": "12449", "url": "https://it.wikipedia.org/wiki?curid=116500", "title": "Intel Xeon", "text": ""}
{"id": "116501", "revid": "174925", "url": "https://it.wikipedia.org/wiki?curid=116501", "title": "Aleksej Grigor'evi\u010d Stachanov", "text": "Lavor\u00f2 nelle miniere di carbone della regione di Donbass nel bacino del Donec (allora appartenente all'Unione Sovietica ed attualmente in territorio ucraino), fu Eroe del lavoro socialista (1970) e membro del Partito Comunista dell'Unione Sovietica (1936).\nBiografia.\nAleksej Stachanov nasce nel villaggio di Lugovaja, nel distretto di Livenskij, nell'allora Governatorato di Or\u00ebl, oggi Oblast' di Lipeck.\nIl 31 agosto 1935 Stachanov divenne una celebrit\u00e0 per aver ideato una nuova metodologia di estrazione del carbone dalla vena mineraria: eseguendo egli stesso il lavoro specializzato del \"taglio\" del carbone ed utilizzando i propri compagni per il trasporto del minerale sui carri, riusc\u00ec ad aumentare la produttivit\u00e0 della squadra di lavoro fino a quattordici volte, battendo ripetutamente il record del numero di tonnellate di carbone estratte in un turno di lavoro. La prima occasione in cui tale record fu battuto, il 31 agosto 1935, Stachanov raccolse 102 tonnellate di carbone in 5 ore e 45 minuti. Nell'Unione Sovietica il 31 agosto divenne il \"giorno del minatore di carbone\" in suo onore.\nIl governo sovietico diede enorme risalto ai metodi di lavoro di Stachanov che furono cos\u00ec adottati in altre miniere, mentre Stachanov fu celebrato come \"lavoratore modello\", dando origine allo stakanovismo, fenomeno volto ad aumentare la produttivit\u00e0 incoraggiando i lavoratori sia a livello propagandistico che tramite incentivi. Ricevette numerosi riconoscimenti e medaglie. Dopo aver prestato la propria opera come minatore, intraprese una carriera che lo port\u00f2 a diventare direttore e assistente capo ingegnere di impianti minerari fino al pensionamento nel 1974.\nRiconoscimenti.\nNel 1936, nella citt\u00e0 sovietica di Donec'k \u00e8 fondata una squadra calcistica con il nome di \"Stachanovec\"' in suo onore: in seguito il club muta il proprio nome in .\nIn suo onore nel 1978 la citt\u00e0 ucraina di \"Kadievka\" ha preso il nome di Stachanov."}
{"id": "116502", "revid": "118783975", "url": "https://it.wikipedia.org/wiki?curid=116502", "title": "Pluralismo (filosofia)", "text": "Il pluralismo nella filosofia antica \u00e8 inteso, nella sua contrapposizione al monismo, come concezione filosofica concernente esclusivamente l'ontologia, in base alla quale l'Essere \u00e8 costituito da una pluralit\u00e0 di elementi che lo fondano in quanto sostanze di esso, e non da un elemento unico.\nIl pluralismo antico.\nIl tentativo di conciliazione tra l'Essere e il divenire.\nIn genere, con l'espressione pluralismo riferita agli antichi filosofi pluralisti greci, si suole indicare una posizione ontologica nuova che cerc\u00f2 di conciliare in qualche maniera la realt\u00e0 dell'Essere unico ed immutabile con quella del divenire e della molteplicit\u00e0. Questa concezione, in vario modo sostenuta dai primi filosofi naturalisti milesii, aveva poi trovato in Anassagora e in Leucippo una formulazione compiuta. Nel primo in senso tipologico (come \"semi\" per ogni tipo di enti), nel secondo in senso pi\u00f9 qualitativo-quantitativo (come \"atomi\" di differente figura, ordine e posizione).\nFieramente opposta all'atomismo \u00e8 l'ontologia monistica eleatica con capofila Parmenide, poi confluita in diverse forme di metafisica monistica. Il monismo eleatico \u00e8 un idealismo dell'essere unico e immutabile, che aveva invece svalutato il divenire ed il molteplice considerandoli non-essere.\nIl problema dei pluralisti fu quindi quello di dimostrare, da un lato, e su basi naturalistiche in opposizione alla concezione eleatica ed idealista che vedeva la molteplicit\u00e0 materiale come \"priva di essenza\" e contingente, che divenire e molteplicit\u00e0 possedessero una loro realt\u00e0 e verit\u00e0 e dall'altro che il \"non essere\" (nel senso parmenideo), era invece riconducibile a fondamenti primi assoluti e immateriali (spirituali), eterni ed immutabili. Una visione metafisica unitaria (dell'uno-tutto) e deterministica (fondata sulla \"necessit\u00e0\") secondo quella esigenza che era stata posta con l'Essere degli Eleati.\nSi trattava quindi di trovare un nuovo equilibrio tra mondo sensibile e mondo metafisico, riconoscendo al primo una sua realt\u00e0 e verit\u00e0 ed affermando nello stesso tempo la necessit\u00e0 di trovare un fondamento stabile, unitario ed eterno al fluire incessante degli enti naturali.\nLa pretesa soluzione.\nLa caratteristica dei filosofi pluralisti (Empedocle, Anassagora, Leucippo, Democrito) consistette nell'ammettere una molteplicit\u00e0 di elementi all'interno dello stesso arch\u00e8: il principio primo in un certo senso era come se si scomponesse e si moltiplicasse in una pluralit\u00e0 di elementi primitivi ed originari, ognuno di per s\u00e9 immutabile.\nQuesto non implicava per\u00f2 una frattura o divisione dell'arch\u00e9, che rimaneva unico in quanto arch\u00e9, poich\u00e9 tutti i suoi componenti, pur distinguendosi, appartenevano qualitativamente alla medesima essenza originaria ed assoluta e formavano quindi un unico principio: tuttavia l'unit\u00e0 dell'arch\u00e9 si declinava e si differenziava al suo interno in una pluralit\u00e0 di forme ed elementi.\nEsistevano quindi per i pluralisti degli elementi originari immutabili, ciascuno dei quali simili all'essere parmenideo, dalla composizione dei quali, in una sorta di soluzione chimica, come sosteneva Empedocle, con gli elementi terra, acqua, aria e fuoco, ne venivano le differenze qualitative. Era la modifica della \"quantit\u00e0\" a determinare le differenti \"qualit\u00e0\" delle cose. Le quantit\u00e0 infatti sono certe mentre le qualit\u00e0 variano essendo percepite da una sensibilit\u00e0 che muta.\nIn questo modo veniva infranta quell'unit\u00e0 indifferenziata ed indeterminata che era tipica degli arch\u00e9 dei filosofi precedenti, soprattutto dell'essere eleatico: inizi\u00f2 con i pluralisti quel processo di progressiva determinazione e differenziazione del principio primo che condusse poi alla teoria platonica del mondo delle idee.\nIl problema dei filosofi pluralisti quindi non era pi\u00f9 solo quello di ricercare semplicemente l'arch\u00e9, ma era soprattutto quello di determinarlo, di indicarne ed individuarne forme e modalit\u00e0 intrinseche, facendolo uscire da quella sorta di indeterminatezza indistinta che lo aveva caratterizzato in precedenza. Infatti un arch\u00e9 troppo indeterminato ed indifferenziato, come l'essere eleatico, risultava essere non definibile, non pensabile e non dicibile: come si faceva a pensare e a dire qualcosa di completamente indeterminato?\nIl problema del passaggio dalla immobilit\u00e0 al movimento.\nLa difficolt\u00e0 per\u00f2 a cui andarono incontro i pluralisti consisteva nel fatto che questi molteplici esseri originari condividevano con la definizione dell'essere unico degli Eleati l'assenza di \"non essere\" e quindi l'immobilit\u00e0.\nChe cosa da questa originaria situazione di immobilit\u00e0 determinava poi il mescolamento degli elementi primitivi? da dove veniva la forza, fosse l'amore e l'odio per Empedocle, o il Nous di Anassagora, che metteva in moto il meccanismo della composizione e della nascita delle cose? Il divenire cacciato dalla porta rientrava dalla finestra.\nCon l'idealismo platonico il pluralismo ontologico, che caratterizzava il mondo delle idee, appare superato con il famoso \"parricidio di Parmenide\" con il quale il filosofo ateniese approda cos\u00ec a un monismo, inficiato per\u00f2 da sfumature dualistiche dovute alla contrapposizione tra il mondo ideale e quello terreno.\nSolo nel IV secolo a.C. si ha con Epicuro un forte rilancio dell'ontologia pluralistica propria dell'atomismo, che egli aggiorna col noto principio della \u03c0\u03b1\u03c1\u03ad\u03bd\u03ba\u03bb\u03b9\u03c3\u03b9\u03c2 (\"parenklisis\"): la deviazione degli atomi nel loro moto verticale e il conseguente urto tra essi e i loro rimbalzi.\nIl pluralismo moderno.\nIl pluralismo come contrapposizione al monismo possiamo ritrovarlo anche in dottrine pi\u00f9 vicine a noi, ma in senso non pi\u00f9 strettamente ontologico. Tali sono la filosofia dei \"reali\" di Johann Friedrich Herbart, la filosofia delle \"esperienze\" di William James e Alfred North Whitehead e certi aspetti del personalismo quando sostiene la necessit\u00e0 di apertura dell'essere individuale agli altri.\nCaratteristica comune di queste filosofie \u00e8 quella di affermare un'originaria pluralit\u00e0 di elementi etici ed esistenziali, senza che nessuno di questi prevalga o che abbia implicazioni o relazioni con gli altri.\nPermangono tuttavia indirizzi ontologici che intendono legarsi alla fisica contemporanea e in particolare alla meccanica quantistica che in qualche modo riprendono le tematiche dell'atomismo antico.\nIl pluralismo considerato nella sua specificit\u00e0 assume diversi contenuti in particolari settori delle scienze umane per es. Nicola Abbagnano, considera il pluralismo sotto l'aspetto politico-sociologico riferendolo ad autori come Alexis de Tocqueville, Pierre-Joseph Proudhon, Antonio Rosmini, Romolo Murri, Luigi Sturzo Giovanni Reale, sotto quello puramente sociologico ad autori come Karl Popper, B.Caldwell, T.Hutchison, L.A.Boland.\nA partire da Christian Wolff, infine, il termine pluralismo assume un significato antindividualistico nel riprendere l'insegnamento kantiano secondo il quale: \u00abpluralismo significa il modo di pensare per cui l'io non \u00e8 pi\u00f9 al centro del mondo ma cittadino del mondo.\u00bb\nIn senso pi\u00f9 generico il termine pluralismo \u00e8 stato usato nel pensiero teologico per designare la pluralit\u00e0 degli enti creati da un Essere supremo o Dio ma che conservano, contrapponendosi in questo modo alle tesi del monismo assoluto, la propria autonoma esistenza rispetto all'Ente creatore. Posizioni di pensiero che ritroviamo ad esempio nella monadologia di Leibniz e in quelle dottrine francesi e tedesche dello spiritualismo del XIX secolo di ispirazione leibniziana."}
{"id": "116503", "revid": "12109", "url": "https://it.wikipedia.org/wiki?curid=116503", "title": "Millard Fillmore", "text": "Biografia.\nI primi anni.\nMillard Fillmore nacque il 7 gennaio 1800 in una capanna nella foresta di Locke, nello Stato di New York (la odierna Summerhill), da una famiglia di agricoltori. Poich\u00e9 i genitori erano molto poveri, fin da bambino Fillmore dovette aiutarli lavorando duramente, sia nei campi sia esercitando la professione di cardatore di lana.\nQuando gli fu possibile riusc\u00ec a frequentare la scuola del villaggio di New Hope; lesse il suo primo libro soltanto a 19 anni. Nello stesso periodo il giovane Millard ricevette la protezione di un facoltoso uomo di legge locale, che lo prese in servizio presso di s\u00e9 come scrivano e gli permise di frequentare i corsi di giurisprudenza a Buffalo, laureandosi e divenendo un avvocato di campagna. Il 5 febbraio 1826 Fillmore si spos\u00f2 con la sua antica maestra, la signora Abigail Fillmore Powers, pi\u00f9 grande di lui di due anni, che continu\u00f2 la sua carriera di insegnante fino alla nascita del primo figlio, Millard Powers Fillmore, nel 1828, seguito quattro anni dopo dalla sorella Mary Abigail.\nLa carriera politica.\nBen presto Fillmore riusc\u00ec a farsi un certo nome grazie alla sua carriera forense, e ci\u00f2 gli spian\u00f2 la strada in politica. Infatti a 29 anni fu eletto deputato dello Stato di New York mantenendo la carica per quattro anni, fino al 1832, quando si candid\u00f2 con il Partito Whig alle elezioni per la Camera dei Rappresentanti del Congresso a Washington, riconfermandosi senza interruzioni fino al 1843.\nStanco della vita a Washington, decise di non ricandidarsi nel 1843 e lasci\u00f2 momentaneamente la vita politica (anche se verr\u00e0 proposto per le elezioni presidenziali del 1844), dedicandosi alla sua professione di avvocato, finch\u00e9 nel 1847, a grande maggioranza, venne scelto come controllore per lo Stato di New York.\nA questo punto il suo partito lo scelse come candidato vicepresidente degli Stati Uniti d'America alle elezioni presidenziali del 1848, che videro la vittoria del candidato Whig, il generale Zachary Taylor, eroe della guerra Messico-Stati Uniti.\nLa presidenza.\nInsediatosi come 12\u00ba vicepresidente degli Stati Uniti con Taylor il 4 marzo 1849, Fillmore subentr\u00f2 a quest'ultimo il 9 luglio 1850 a causa della morte del Presidente per via di una congestione di stomaco. Durante il suo mandato il nuovo presidente, che era favorevole al compromesso del 1850 cui si era opposto il suo predecessore, applic\u00f2 la legge sugli schiavi fuggiaschi istituita da Taylor, mitigandola al contempo con un compromesso in materia razziale.\nEra questo un modo per cercare di attenuare le crescenti tensioni esistenti tra gli Stati del Nord abolizionisti e quelli del Sud schiavisti, controversie che sarebbero sfociate nella guerra di secessione. Questa politica di conciliazione per\u00f2 gli avrebbe alienato gli esponenti pi\u00f9 radicali del suo stesso partito, privandolo cos\u00ec di un sostegno cruciale per la sua azione politica.\nUn avvenimento importante del suo governo fu l'avvio dei rapporti commerciali col Giappone, forzando il Paese asiatico ad accettare le merci americane con l'uso della flotta militare. Infatti, dopo l'annessione della California, Fillmore ritenne che gli Stati Uniti potessero espandere liberamente la propria sfera economica nella zona del Pacifico: per questo mand\u00f2 in Oriente, verso la fine del 1852, una squadra navale al comando del commodoro Matthew C. Perry, che l'8 luglio 1853 sbarc\u00f2 nella baia di Uraga, presso Tokyo, forzando i giapponesi a sottoscrivere pi\u00f9 tardi trattati commerciali vantaggiosi per gli Stati Uniti (i cosiddetti \"Trattati ineguali\").\nIl Presidente Fillmore, inoltre, si oppose alla richiesta, che proveniva da gran parte dagli Stati del Sud, di conquistare la Capitaneria generale di Cuba, all'epoca possedimento dell'impero spagnolo.\nGli ultimi anni.\nPrivo dell'appoggio dei radicali Whig per via della sua politica moderata sulla schiavit\u00f9, Fillmore non venne ricandidato alla presidenza e alle elezioni di novembre del 1852 la vittoria tocc\u00f2 al democratico Franklin Pierce, insediatosi il 4 marzo 1853.\nTuttavia Fillmore rimase in politica e tent\u00f2 anche di candidarsi come capo del Partito Americano alle elezioni presidenziali del 1856 contro James Buchanan, ma fu sconfitto, arrivando al terzo posto. In seguito condusse vita ritirata, non prendendo parte attiva agli avvenimenti della guerra civile. Sul lato familiare, rimasto vedovo fin dal 30 marzo 1853 della moglie Abigail, l'ex-presidente si rispos\u00f2 nel 1858 con Caroline Carmichael McIntosh, una facoltosa vedova di Buffalo, con la quale rimase fino alla morte, avvenuta l'8 marzo 1874 proprio a Buffalo. Il suo corpo venne sepolto presso il Forest Lawn Cemetery di Buffalo."}
{"id": "116505", "revid": "729019", "url": "https://it.wikipedia.org/wiki?curid=116505", "title": "Franklin Pierce", "text": "\u00c8 stato il 14\u00ba presidente degli Stati Uniti d'America.\nBiografia.\nI primi anni.\nFranklin Pierce nacque ad Hillsborough, nel New Hampshire, il 23 novembre 1804, da Benjamin Pierce, esponente del Partito Democratico locale, che fu due volte governatore dello Stato (1827-1828 e 1829-1830), e da Anna Kendrick, sua seconda moglie.\nSesto di otto figli della coppia, il giovane Franklin comp\u00ec gli studi in giurisprudenza, laureandosi a 23 anni e divenendo avvocato. Datosi alla carriera politica, dopo essere stato nel Parlamento statale fin dal 1829, fu eletto alla Camera dei Rappresentanti per il suo Stato nel 1833. Frattanto, il 19 novembre 1834 si spos\u00f2 con Jane Pierce, figlia ventottenne del reverendo Jesse Appleton, dalla quale ebbe tre figli, tutti morti in tenera et\u00e0. La moglie ebbe una notevole influenza su di lui e, quando il marito nel 1837 divenne senatore, Jane, che odiava la vita di Washington, lo incoraggi\u00f2 a dimettersi, cosa che avvenne nel 1842, e a tornare nel New Hampshire.\nTuttavia, quando il 13 maggio 1846 gli Stati Uniti d'America dichiararono guerra al Messico, Pierce abbandon\u00f2 la vita tranquilla che conduceva e si arruol\u00f2 come ufficiale in un reparto di volontari con il grado di colonnello, per poi divenire brigadiere-generale. Con tale grado guid\u00f2 il suo reparto nella battaglia di Contreras, nella quale fu anche ferito.\nLa presidenza.\nDopo la fine della guerra, guarito dalle sue ferite, Pierce torn\u00f2 alla sua professione giuridica, finch\u00e9 non si candid\u00f2 alla presidenza degli Stati Uniti nelle elezioni del novembre del 1852, nelle file del Partito Democratico, riuscendo a battere il repubblicano Winfield Scott con un buon programma di rilancio dell'economia. L'elezione per\u00f2 fu accolta molto male in famiglia, poich\u00e9 la moglie Jane non voleva tornare nella capitale federale: in pi\u00f9, la morte del figlio terzogenito Benjamin, avvenuta agli inizi del 1853, convinse la donna che Dio disapprovava l'elezione del marito alla presidenza. Per questo motivo rifiut\u00f2 di adempiere ai suoi doveri di \"first lady\", che deleg\u00f2 all'amica Varina Davis, moglie del segretario alla Guerra di Pierce, Jefferson Davis.\nLa presidenza Pierce segn\u00f2 il ritorno al potere dei Democratici e la continuazione almeno temporanea del \"compromesso del 1850\" tra Nord abolizionista e Sud schiavista, evidenziata dalla nomina, nei ruoli chiave dell'amministrazione, di esponenti di entrambi gli schieramenti: il nordista William Marcy come segretario di Stato e il gi\u00e0 citato Davis, originario della Virginia, segretario alla Guerra.\nPolitica estera.\nIn politica estera, durante il suo mandato capitalizz\u00f2 la spedizione del commodoro Perry in Giappone, forzandolo ad aprirsi al mondo occidentale con la convenzione di Kanagawa del 31 marzo 1854, con il quale lo sh\u014dgun concesse di aprire al commercio estero i porti di Shimoda e Hakodate, permettendo inoltre agli Stati Uniti di mantenere un proprio rappresentante permanente (il primo sarebbe stato Townsend Harris, giunto a Shimoda nel 1856).\nInoltre Pierce avvi\u00f2 nuove trattative col Messico che permisero agli USA di inglobare nel loro territorio la parte meridionale dell'Arizona. Il trattato che ne scatur\u00ec, noto come \"acquisto Gadsden\" dal nome dell'ambasciatore americano in Messico James Gadsden e firmato dal presidente il 24 giugno 1853 (il Senato lo ratific\u00f2 nell'aprile successivo), il governo messicano cedette agli Stati Uniti alcuni territori meridionali dell'Arizona, non compresi nel trattato di Guadalupe Hidalgo, in cambio di un indennizzo di dieci milioni di dollari.\nL'amministrazione Pierce tent\u00f2 in questo periodo anche di ottenere per vie diplomatiche l'isola di Cuba dalla Spagna, tramite la pubblicazione, nell'ottobre del 1854, del cosiddetto manifesto di Ostenda, con il quale gli Stati Uniti dichiaravano apertamente le loro mire espansionistiche su Cuba. Il progetto, che poi non arriv\u00f2 a nulla, era stato fortemente voluto dai proprietari terrieri sudisti per poter espandere i propri mercati economici nell'isola, la cui economia era a base schiavistica come quella del Sud, ma che era fortemente osteggiata dai gruppi finanziari e imprenditoriali del Nord e dagli abolizionisti.\nPer analoghe ragioni, il 20 maggio 1856 Pierce riconobbe il regime che l'avventuriero americano William Walker, a capo di un piccolo esercito di mercenari, aveva instaurato in Nicaragua a danno del governo legittimo: Walker, infatti, per ottenere aiuto contro i Paesi centroamericani confinanti ostili, aveva ristabilito nel Paese la schiavit\u00f9, ma alla fine fu cacciato dal Nicaragua e costretto a riparare in patria, accolto come un eroe. L'avventuriero sarebbe poi stato fucilato il 12 settembre 1860 in Honduras, dopo essere stato consegnato alle autorit\u00e0 locali dalla marina britannica, che lo aveva catturato mentre tentava di recarsi nuovamente in Nicaragua.\nPolitica interna.\nLa presidenza di Pierce fu turbata dall'escalation di scontri fra schiavisti e abolizionisti, culminante con la guerra civile in Kansas, il cosiddetto \"bleeding Kansas\", seguita all'approvazione del Kansas-Nebraska Act. Questa legge, approvata al Congresso nel 1854 su iniziativa del senatore dell'Illinois Stephen A. Douglas, si aboliva in pratica il Compromesso del Missouri del 1820, dando facolt\u00e0 alle assemblee locali dei due Stati, posti sul 40 \u00b0 parallelo, limite secondo il quale la schiavit\u00f9 dovesse essere abolita, il compito di riconoscere o meno la legittimit\u00e0 dello schiavismo in quei territori. Questa decisione provoc\u00f2 la vibrata protesta degli abolizionisti, riportata attraverso le infuocate parole di un discorso dell'allora emergente uomo politico Abraham Lincoln, di tendenze anti-schiaviste.\nAltro effetto della legge fu la dissoluzione del Partito \"Whig\", che durante la votazione si era scisso fra i favorevoli e i contrari al provvedimento. Questi ultimi, insieme ai membri abolizionisti del Partito Democratico, si riunirono a Ripon, nel Wisconsin, dando vita al Partito Repubblicano, antischiavista, espressione degli interessi commerciali e industriali del Nord e dei piccoli agricoltori dell'Ovest.\nGli effetti pi\u00f9 evidenti per\u00f2, che videro la paurosa spaccatura dell'opinione pubblica, avvennero nel Kansas, dove nel 1856 le elezioni per decidere sulla legittimit\u00e0 della schiavit\u00f9 furono turbate da gravi incidenti trasformatisi in vera e propria guerra civile: gruppi di schiavisti infatti attaccarono la citt\u00e0 di Lawrence, provocando la reazione degli abolizionisti, che, guidati da John Brown, uccisero alcuni coloni sudisti a Pottawatomie.\nTutte queste circostanze provocarono a Pierce una vasta impopolarit\u00e0, la quale, unita alle accuse di corruzione, fece s\u00ec che non venisse proposto dai Democratici per un secondo mandato. Candidato ufficiale del partito fu pertanto James Buchanan, che alle elezioni presidenziali del 1856 riusc\u00ec a battere il candidato repubblicano John Fr\u00e9mont.\nUltimi anni.\nScaduto infine il mandato il 4 marzo 1857, Franklin Pierce si ritir\u00f2 a vita privata a Concord, nel suo Stato natale, insieme alla moglie Jane, che mor\u00ec di tubercolosi nel 1863 ad Andover, nel Massachusetts. Rimasto vedovo, dopo aver fatto un viaggio di tre anni in Europa, l'ex-presidente ritorn\u00f2 a Concord, morendovi l'8 ottobre 1869. Venne sepolto presso il Old North Cemetery di Concord.\nCuriosit\u00e0.\nFu il primo presidente ufficialmente nato nel XIX secolo, in quanto il suo predecessore, Millard Fillmore, era nato nel 1800 che \u00e8 l'ultimo anno del XVIII secolo."}
{"id": "116506", "revid": "729019", "url": "https://it.wikipedia.org/wiki?curid=116506", "title": "Seconda crociata", "text": "La seconda crociata (1147-1150) fu la pi\u00f9 imponente spedizione crociata, successiva a quella del 1096, condotta dall'Europa contro l'Islam. Fu la diretta conseguenza della caduta della contea di Edessa avvenuta nel dicembre del 1144, per opera dell\"atabeg\" Zeng\u012b (arabo \u2018Im\u0101d al-D\u012bn Zengi) di Aleppo e Mosul - che, con la citt\u00e0 anatolico-mesopotamica di Harr\u0101n, costituiva la regione che gli Arabi chiamavano Jazira (letteralmente \"l'isola\") - solo nominalmente dipendente dai Selgiuchidi e, ancor pi\u00f9 simbolicamente, dal Califfo abbaside. La contea di Edessa venne fondata durante la prima crociata (1096-1099) dal re Baldovino di Boulogne nel 1098 come primo Stato crociato e fu anche il primo a cadere.\nLa seconda crociata venne annunciata da papa Eugenio III e fu la prima a essere guidata da regnanti europei, ovvero Luigi VII di Francia e Corrado III di Svevia, coadiuvati da numerosi altri nobili. Gli eserciti dei due re marciarono separatamente per tutta l'Europa e, dopo aver attraversato il territorio bizantino in Anatolia, vennero entrambi sconfitti dai turchi Selgiuchidi. La principale fonte storiografica cristiana occidentale, rappresentata dalle cronache di Odo di Deuil, e le fonti cristiane siriache, raccontano che l'imperatore bizantino Manuele I Comneno oper\u00f2 segretamente per ostacolare l'avanzata dei crociati, in particolare durante il loro passaggio in Anatolia, dove si ritiene che abbia deliberatamente ordinato ai Turchi di attaccarli. Luigi VII e Corrado III, con i resti dei loro eserciti in rotta, raggiunsero Gerusalemme e, nel 1148, si lanciarono in uno sconsiderato attacco a Damasco. La crociata si concluse cos\u00ec con il completo fallimento dei cristiani e con il rafforzamento dei musulmani, un epilogo che contribu\u00ec alla caduta di Gerusalemme, che avvenne circa quarant'anni pi\u00f9 tardi, e alla conseguente proclamazione della terza Crociata alla fine del XII secolo.\nL'unico successo cristiano arrivato nel contesto della seconda crociata si ebbe da un esercito di 13\u00a0000 confratelli fiamminghi, frisoni, normanni, inglesi, scozzesi e tedeschi che, nel 1147, viaggiando dall'Inghilterra in nave verso la Terra Santa, si fermarono ad aiutare il piccolo esercito (circa 7\u00a0000 soldati) portoghese nella conquista di Lisbona riuscendo a scacciare i suoi occupanti moreschi.\nIl contesto: la caduta di Edessa.\nDopo la prima crociata e la crociata del 1101, vi erano tre Stati crociati a oriente: il Regno di Gerusalemme, il Principato di Antiochia e la contea di Edessa. Una quarta, la contea di Tripoli, venne fondata nel 1109. Edessa era la pi\u00f9 settentrionale di queste e anche la pi\u00f9 debole e meno popolata. In quanto tale, fu oggetto di frequenti attacchi provenienti dagli Stati musulmani circostanti governati dagli Artuqidi, dai Danishmendidi e dai Turchi Selgiuchidi. Il conte Baldovino II e il futuro conte Joscelin I vennero catturati dopo la loro sconfitta nella battaglia di Harran del 1104. Baldovino e Joscelin vennero entrambi catturati una seconda volta nel 1122, e anche se Edessa recuper\u00f2 un po' di forza dopo la battaglia di Azaz del 1125, Joscelin venne ucciso in combattimento nel 1131. Il suo successore Joscelin II fu costretto a un'alleanza con l'Impero bizantino, ma nel 1143 morirono sia l'imperatore di Costantinopoli Giovanni II Comneno sia il re di Gerusalemme Folco V d'Angi\u00f2. Joscelin, inoltre, litig\u00f2 con il conte di Tripoli e il principe di Antiochia, lasciando Edessa senza alleati.\nNel frattempo, \u2018Im\u0101d al-D\u012bn Zang\u012b, \"Atabeg\" di Maw\u1e63il, aveva aggiunto nel 1128 Aleppo ai suoi possedimenti, una citt\u00e0 contesa tra i governanti di Maw\u1e63il e Damasco per la sua posizione strategica riguardo alla Siria. Sia Zang\u012b sia re Baldovino II rivolsero le loro mire verso Damasco; Baldovino venne sconfitto fuori della grande citt\u00e0 nel 1129. Damasco, governata dalla dinastia Buridi, si alle\u00f2 con il re Folco V quando Zang\u012b assedi\u00f2 la citt\u00e0 nel 1139 e nel 1140; l'alleanza venne negoziata dal cronista Usama ibn Munqidh.\nAlla fine del 1144, Joscelin II si alle\u00f2 con gli Ortoqidi e lasci\u00f2 Edessa portandosi dietro quasi tutto il suo esercito con lo scopo di sostenere l'esercito Ortoqida contro Aleppo. Zang\u012b, cercando di trarre vantaggio dalla morte di Folco V avvenuta nel 1143, si affrett\u00f2 a nord per assediare Edessa che capitol\u00f2 dopo un mese, il 24 dicembre 1144. Manasse di Hierges, Philippe de Milly e altri, furono mandati da Gerusalemme per fornire assistenza alla citt\u00e0 ma vi giunsero in ritardo. Joscelin II continu\u00f2 a governare i resti della contea da Turbessel, ma un po' alla volta anche il resto del territorio fu conquistato dai musulmani o venduto ai Bizantini. Zang\u012b venne elogiato in tutto l'islam come \"difensore della fede\" e \"al-Malik al-Mansur\" ovvero \"il re vittorioso\". Egli non prosegu\u00ec, come i cristiani temettero, nell'attacco sul restante territorio di Edessa, o verso il Principato di Antiochia. Gli eventi a Mosul lo costrinsero a tornare a casa, e ancora una volta pose le sue attenzioni verso Damasco. Tuttavia, venne assassinato da un suo schiavo nel 1146 e gli succedette ad Aleppo il figlio Norandino.\n\"Quantum praedecessores\".\nLa notizia della caduta di Edessa arriv\u00f2 in Europa all'inizio del 1145 raccontata dai pellegrini e, in seguito, dalle ambasciate di Antiochia, Gerusalemme e Armenia. Il vescovo Ugo di Gabala inform\u00f2 papa Eugenio III il quale, il 1\u00ba dicembre dello stesso anno, promulg\u00f2 la bolla \"Quantum praedecessores\", in cui s'invocava una seconda crociata. Ugo parl\u00f2 al papa anche di un re cristiano orientale su cui si confidava che avrebbe potuto risollevare gli Stati crociati: questa fu la prima menzione documentata del Prete Gianni. Eugenio non controllava Roma ma risiedeva a Viterbo, tuttavia questa nuova crociata ebbe un'organizzazione e un controllo pi\u00f9 centralizzato rispetto alla prima: gli eserciti sarebbero stati guidati dai pi\u00f9 potenti re d'Europa e l'itinerario da seguire sarebbe stato previsto in anticipo.\nL'iniziale risposta alla nuova bolla fu piuttosto fredda e ci volle la notizia che Luigi VII di Francia avrebbe partecipato alla spedizione per destare un maggior interesse. Luigi VII aveva considerato anche una nuova spedizione indipendente dal papa che annunci\u00f2 alla sua corte durante il Natale del 1145 a Bourges. \u00c8 discusso se Luigi stesse progettando una sua propria crociata o in realt\u00e0 un pellegrinaggio, in quanto voleva adempiere al voto fatto da suo fratello Filippo, deceduto prematuramente, di recarsi in Terra Santa. \u00c8 probabile che Luigi abbia preso questa decisione indipendentemente da essere stato a conoscenza della bolla \"Quantum praedecessores\". In ogni caso, Sugerio di Saint-Denis e altri nobili non si dimostrarono favorevoli ai piani di Luigi, poich\u00e9 la crociata lo avrebbe allontanato dal regno per diversi anni. Luigi si consult\u00f2 con Bernardo da Chiaravalle, che lo accompagn\u00f2 dal Papa il quale appoggi\u00f2 con entusiasmo l'idea del re della crociata. Una nuova bolla pontificia modificata fu promulgata da Eugenio il 1\u00ba marzo 1146 e, rifacendosi all'appello del suo predecessore papa Urbano II, vi si dichiar\u00f2 che la perdita di Edessa fosse da imputare solo ai peccati dei cristiani e perci\u00f2 esortava tutti a combattere contro i nemici di Cristo, in qualsiasi luogo essi si trovassero. Ribad\u00ec, inoltre, che i privilegi dei crociati erano l'indulgenza plenaria, la sospensione da eventuali processi in corso, la moratoria sugli interessi dei debiti, la protezione della persona del crociato e dei suoi beni da parte della Chiesa. Inoltre il papa autorizz\u00f2 Bernardo a predicare la chiamata alla crociata in tutta la Francia.\nSan Bernardo di Chiaravalle.\nPapa Eugenio III commission\u00f2 all'abate e teologo francese Bernardo di Chiaravalle (Bernard de Clairvaux) di predicare la seconda crociata e concesse le medesime indulgenze che papa Urbano II aveva accordato ai partecipanti della prima crociata. Venne convocata una riunione a V\u00e9zelay in Borgogna nel 1146 e Bernardo predic\u00f2 davanti all'assemblea il 31 marzo. Luigi VII di Francia, la moglie Eleonora d'Aquitania, i principi e i signori presenti si prostrarono ai piedi di Bernardo per ricevere la croce dei pellegrini. Bernardo si rec\u00f2 poi in Germania e i racconti dei miracoli che si moltiplicavano quasi a suo ogni passo, contribuirono indubbiamente al successo della sua missione. A Spira, Corrado III di Svevia e suo nipote, il futuro imperatore del Sacro Romano Impero Federico Barbarossa, ricevettero la croce dalla mano di Bernardo. Papa Eugenio si rec\u00f2 personalmente in Francia a incoraggiare l'impresa.\nBernardo di Chiaravalle teorizz\u00f2, in risposta alla difficolt\u00e0 per un cristiano di conciliare la guerra non difensiva con la parola di Dio, la teoria del malicidio: chi uccide un uomo intrinsecamente cattivo, quale \u00e8 chi si oppone a Cristo, non uccide in realt\u00e0 un uomo, ma il male che \u00e8 in lui; dunque egli non \u00e8 un omicida bens\u00ec un malicida. Questa episodica giustificazione, in risposta a un espresso quesito dei cavalieri templari, non assunse tuttavia il carattere di giustificazione generalizzata di quella che fu, in effetti, una campagna per la riconquista di Edessa.\nBernardo non era per natura n\u00e9 un bigotto n\u00e9 un persecutore. Come nella prima crociata, la predicazione inavvertitamente comport\u00f2 attacchi agli ebrei: un fanatico monaco francese, chiamato Rodolfo, probabilmente fu l'ispiratore dei massacri degli ebrei nella Renania, di Colonia, di Magonza, di Worms e di Spira, sostenendo che gli ebrei non contribuissero finanziariamente al salvataggio della Terra Santa. Bernardo, l'arcivescovo di Colonia e l'arcivescovo di Magonza furono fortemente contrari a queste persecuzioni tanto che lo stesso Bernardo viaggi\u00f2 dalle Fiandre verso la Germania per affrontare le violenze e calmare le folle. Bernardo trov\u00f2 poi Rodolfo a Magonza e riusc\u00ec a farlo confinare nel suo monastero.\nCrociata dei Venedi.\nQuando fu indetta la seconda crociata, molti tedeschi del sud si offrirono come volontari per partire alla volta della Terra Santa, mentre i sassoni del nord si rivelarono pi\u00f9 riluttanti. Essi, in occasione della Dieta di Francoforte del 13 marzo 1147, parlarono a Bernardo della loro intenzione di combattere contro gli \"slavi dell'Elba\" (Venedi o Vendi), popolazioni pagane stanziate fra i fiumi Elba, Trave e Oder, prevalentemente nel territorio dell'attuale Meclemburgo-Pomerania Anteriore e in quelli circostanti. Tale richiesta venne accolta favorevolmente e papa Eugenio emise il 13 aprile una bolla papale conosciuta come \"divina dispensatione\" in cui si afferm\u00f2 che non ci sarebbero state differenze, in termini di ricompense spirituali, tra i diversi crociati. Coloro che si offrirono volontariamente alla crociata contro i Venedi furono principalmente i principi sassoni, danesi e polacchi, anche se ve furono alcuni provenienti dalla Boemia. Il legato papale, Anselmo da Havelberg, venne posto al comando generale mentre la campagna venne guidata dalle casate sassoni degli Ascanidi, dei Wettin e degli Schauenburgers.\nDopo aver espulso gli Obodriti (un sottogruppo della stirpe slava dei Venedi) dal territorio cristiano, i crociati puntarono sul forte di Dobin am See e a quello di Demmin. Le forze che attaccano Dobin furono quelle dei danesi Canuto V e Sweyn III, l'arcivescovo di Brema Adalberto II e il duca Enrico il Leone di Sassonia. L'esercito di quest'ultimo si ritir\u00f2 dopo che il capo pagano, Niklot, accett\u00f2 che fosse battezzata la guarnigione di Dobin.\nA seguito del mancato successo nell'assediato di Demmin, un contingente di crociati venne inviato ad attaccare la Pomerania. Essi fecero il loro arrivo nella citt\u00e0 cristiana di Stettino dove incontrarono il vescovo Adalberto di Pomerania e il principe Ratibor I di Pomerania e quindi si dispersero. Secondo la predicazione di Bernardo di Chiaravalle, l'obiettivo della crociata era quello di combattere gli slavi pagani \"fino a quando, con l'aiuto di Dio, essi saranno convertiti o annientati\".\nTuttavia, la crociata non riusc\u00ec a raggiungere l'obbiettivo di convertire la maggior parte dei Venedi. Inizialmente i sassoni ottennero profondi cambiamenti a Dobin, tuttavia quando gli eserciti cristiani si ritirarono, gli slavi tornarono alle loro precedenti credenze pagane. Alberto di Pomerania ha spiegato: \"Se si volesse rafforzare la loro fede cristiana... si dovrebbe farlo con la predicazione, non con le armi\".\nAlla fine della crociata, la campagna di Meclemburgo e di Pomerania fu saccheggiata e spopolata con notevoli spargimenti di sangue, in particolare dovuti all'azione delle truppe comandate da Enrico il Leone. Gli slavi autoctoni persero anche gran parte delle loro infrastrutture produttive, comportando una loro limitata capacit\u00e0 di resistenza per il futuro.\n\"Reconquista\" e presa di Lisbona.\nNella primavera del 1147, il Papa autorizz\u00f2 l'espansione della crociata nella penisola iberica nel contesto della cosiddetta \"Reconquista\". Inoltre, autorizz\u00f2 Alfonso VII di Le\u00f3n e Castiglia a uguagliare le sue campagne contro i mori con il resto della seconda crociata. Nel maggio dello stesso anno i primi contingenti di crociati partirono da Dartmouth, in Inghilterra, alla volta della Terra Santa. Il 16 giugno, le cattive condizioni meteorologiche costrinsero le navi ad approdare sulla costa portoghese, pi\u00f9 precisamente nella citt\u00e0 settentrionale di Porto, con la convinzione che l\u00ec avrebbero incontrato re Alfonso I del Portogallo.\nI crociati stipularono un solenne accordo con il re in cui si impegnavano ad aiutarlo ad attaccare Lisbona in cambio della possibilit\u00e0 di saccheggiare i beni della citt\u00e0 e di far proprio il denaro proveniente dai riscatti dei prigionieri. L'assedio di Lisbona dur\u00f2 dal 1\u00ba luglio al 25 ottobre 1147, quando, dopo quattro mesi i governanti moreschi accettarono di arrendersi, soprattutto per via della carestia che stava mettendo in ginocchio la citt\u00e0. La maggior parte dei crociati decisero di stabilirsi a Lisbona ma altri proseguirono verso la Terra Santa. Molti di quelli che si fermarono, contribuirono poi alla conquista di Santar\u00e9m, all'inizio dello stesso anno, e successivamente alla presa di Sintra, Almada, Palmela e Set\u00fabal, e vennero autorizzati a stabilirsi definitivamente nelle terre conquistate.\nQuasi contemporaneamente, altrove sulla penisola iberica, Alfonso VII di Le\u00f3n, Raimondo Berengario IV di Barcellona e altri nobili condussero un esercito misto di catalani, leonesi, castigliani e crociati francesi contro la ricca citt\u00e0 portuale di Almer\u00eda. Grazie anche al sostegno di una flotta genovese-pisana, la citt\u00e0 venne occupata nell'ottobre del 1147.\nRaimondo Berengario successivamente invase i Regni di Taifa degli Almoravidi di Valencia e Murcia. Nel dicembre del 1148 conquist\u00f2 Tortosa dopo un assedio di cinque mesi grazie all'aiuto dei crociati francesi, anglo-normanni e genovesi. L'anno successivo, Fraga, Lleida e Mequinenza, citt\u00e0 poste nella confluenza dei fiumi Segre ed Ebro, caddero al suo esercito.\nForze in campo.\nEserciti islamici.\nIn questo periodo le forze islamiche erano composte da piccoli corpi di truppe professionali che, in occasione della guerra, vennero ingranditi da volontari e comandanti. Il pi\u00f9 grande degli Stati musulmani dell'epoca, il sultanato selgiuchide che governava su gran parte dei territori appartenenti ai moderni Stati dell'Iran e dell'Iraq, vantava circa 10\u00a0000 soldati a tempo pieno. Il numero di truppe disponibili per gli Stati siriani era molto pi\u00f9 piccolo. Il nucleo delle truppe professionali era il \"ghilm\u0101n\" o i mamelucchi, addestrati alla guerra sin dall'infanzia. Il costo dell'educazione e dell'addestramento di un mamelucco era di circa 30 dinari (a titolo di confronto, un buon cavallo in Siria poteva costare circa 100 dinari).\nPer compensare il loro scarso numero, gli Stati musulmani cercarono di privilegiare qualitativamente. I soldati professionisti appartenenti agli Stati musulmani, solitamente turchi, tendevano a essere molto ben addestrati ed equipaggiati. Il sistema militare mediorientale islamico era il sistema \"Iqta\u02bf\"' di feudi che sostenevano un certo numero di truppe per ogni distretto. In caso di guerra, le milizie \"a\u1e25dath\" con sede nelle citt\u00e0 sotto il comando del \"ra\u02be\u012bs\" (capo) e solitamente di etnia araba, venivano chiamate per aumentare il numero delle proprie truppe. La milizia \"a\u1e25dath\", anche se meno ben addestrata rispetto alle truppe regolari turche, si dimostrava spesso fortemente motivata da motivi religiosi, in particolare sul concetto di \"jih\u0101d\". Un ulteriore sostegno veniva dai turchi e dagli ausiliari curdi, che avrebbero potuto essere mobilitati in tempo di guerra; tuttavia queste forze erano inclini a una scarsa disciplina.\nIl principale comandante islamico era Mu\u02bf\u012bn al-D\u012bn Onor, l\"atabeg\" di Damasco tra il 1138 e il 1149. Damasco presumibilmente era governata dai Buridi, ma Onur, che comandava l'esercito, fu il vero governatore della citt\u00e0. Lo storico David Nicolle ha descritto Unur come un generale capace e diplomatico, noto anche come un patrono delle arti. Poich\u00e9 la dinastia dei Buridi venne sostituita nel 1154 dalla dinastia dei Zengidi, il ruolo di Anur nella controffensiva alla seconda crociata venne in gran parte sminuito dagli storici e dai cronisti fedeli agli Zangidi, che dettero maggior risalto al rivale di Onor, \u2018Im\u0101d al-D\u012bn Zang\u012b, \"atabeg\" di Aleppo.\nEserciti crociati.\nA differenza di quello che avvenne nella prima crociata, questa volta risposero due importanti sovrani, e non pi\u00f9 semplici nobili di maggiore o minor caratura: l'Imperatore germanico Corrado III di Svevia (che in realt\u00e0 non fu per\u00f2 mai incoronato come tale) e il sovrano francese capetingio Luigi VII di Francia, col loro seguito di mogli e cortigiani.\nIl contingente tedesco comprendeva circa 2\u00a0000 cavalieri mentre quello francese circa 700 provenienti dai domini reali a cui si aggiunsero alcuni nobili. Il Regno di Gerusalemme poteva mettere in campo circa 550 cavalieri e 6\u00a0000 fanti.\nSia i contingenti francesi sia quelli tedeschi potevano disporre di un numeroso seguito, la maggior parte del quale non sopravvisse alla crociata. Come not\u00f2 il monaco Odo di Deuil, \"i deboli e gli indifesi sono sempre un onere per i loro comandanti e una fonte di preda per i loro nemici\".\nI cavalieri francesi preferivano combattere a cavallo, mentre i cavalieri tedeschi erano pi\u00f9 inclini al combattimento a piedi. Lo storico bizantino Giovanni Cinnamo scrisse: \"I francesi sono particolarmente abili di cavalcare in buon ordine e attaccare con la lancia e la loro cavalleria supera quella tedesca in velocit\u00e0. I tedeschi, tuttavia, sono in grado di combattere a piedi meglio dei francesi ed eccellono nell'utilizzo della grande spada\".\nCorrado III \u00e8 considerato un cavaliere coraggioso, sebbene spesso descritto come indeciso nei momenti pi\u00f9 critici. Luigi VII era un devoto cristiano con un lato sensibile, spesso attaccato da contemporanei come Bernardo di Chiaravalle, poich\u00e9 mostrava pi\u00f9 interesse verso sua moglie Eleonora d'Aquitania che verso la guerra o le faccende politiche.\nCrociata in Oriente.\nDopo che Zangi venne assassinato, Joscelin cerc\u00f2 di riprendere Edessa ma trov\u00f2 l'opposizione delle forze di Norandino che lo sconfissero nel novembre 1146. Il 16 febbraio 1147, i crociati francesi si incontrarono a \u00c9tampes per discutere sul loro itinerario. I tedeschi avevano gi\u00e0 deciso di viaggiare via terra attraverso l'Ungheria, poich\u00e9 la rotta attraverso il mare era politicamente impraticabile per via dell'inimicizia tra Ruggero II di Sicilia e Corrado III. Molti dei nobili francesi diffidarono anche della via di terra che li avrebbe condotti attraverso l'Impero bizantino in cui persisteva la cattiva reputazione sui partecipanti della prima crociata. Ciononostante, venne deciso di seguire Corrado e di partire il 15 giugno. Ruggero II si offese e si rifiut\u00f2 di partecipare ulteriormente alla spedizione. In Francia, l'abate Sugerio di Saint-Denis e il conte Guglielmo II di Nevers vennero eletti come reggenti mentre il re sarebbe stato in crociata. In Germania, Adamo di Ebrach si dedic\u00f2 a un'altra predicazione e Ottone di Frisinga prese la croce. I tedeschi decisero cos\u00ec di aggregarsi alla crociata per Pasqua, ma poi non partirono fino a maggio.\nViaggio dei tedeschi.\nL'esercito crociato tedesco, accompagnato dal legato pontificio e dal cardinale Teodovino, programm\u00f2 di incontrarsi con i francesi a Costantinopoli. Ottocaro III di Stiria si un\u00ec a Corrado a Vienna e la nemica di Corrado, G\u00e9za II d'Ungheria, gli permise di attraversare i suoi possedimenti senza problemi. Quando i crociati tedeschi, forti di 20\u00a0000 uomini, arrivarono nel territorio bizantino, l'imperatore Manuele I Comneno temette di essere attaccato e truppe bizantine furono inviate per assicurarsi che ci\u00f2 non avvenisse. Vi fu una breve schermaglia con alcuni dei soldati tedeschi pi\u00f9 indisciplinati nei pressi di Filippopoli e Adrianopoli, dove il generale bizantino Prosch\u00e8 si scontr\u00f2 con il nipote di Corrado, il futuro imperatore Federico I Barbarossa. A rendere le cose pi\u00f9 difficili, all'inizio di settembre alcuni dei soldati tedeschi rimasero uccisi a causa di un'alluvione. Il 10 settembre, tuttavia, fecero finalmente il loro arrivo a Costantinopoli, dove i rapporti con Manuele si dimostrarono freddi, sfociando in una battaglia, che convinse i tedeschi ad attraversare l'Asia Minore il pi\u00f9 rapidamente possibile.\nCos\u00ec Corrado decise di non aspettare i francesi e marci\u00f2 verso Konya, capitale del Sultanato Selgiudiche di Rum. Gran parte dell'autorit\u00e0 dell'Impero bizantino nelle province occidentali dell'Asia Minore era pi\u00f9 nominale che reale, con la maggioranze delle province che erano terra di nessuno controllate dai nomadi turchi. Corrado sottovalut\u00f2 la durata della marcia verso l'Anatolia e suppose che l'autorit\u00e0 dell'imperatore Manuele fosse maggiore rispetto a quella di fatto. Per questo, egli port\u00f2 con s\u00e9 solo i cavalieri e le migliori truppe a seguire la strada battuta, mentre invi\u00f2 gli aiutanti di campo, guidati da Ottone di Frisinga, a seguire la strada costiera. La divisione guidata dal re venne quasi totalmente distrutta il 25 ottobre 1147 nella seconda battaglia di Dorylaeum.\nIn questa battaglia, i turchi utilizzarono la loro tipica tattica di fingere di ritirarsi e poi tornare ad attaccare la cavalleria tedesca che si era separata dall'esercito principale per inseguirli. Corrado inizi\u00f2, dunque, un lento ritiro da Costantinopoli costeggiato da molestie quotidiane da parte dei turchi, che attaccarono i disertori e distrussero la retroguardia. Anche Corrado venne ferito in uno scontro con loro. L'altra divisione, guidata dal fratellastro del re, il vescovo Ottone di Frisinga, aveva marciato verso sud fino alla costa mediterranea dove venne anch'esso sconfitto all'inizio del 1148. Gli uomini guidati da Ottone si ritrovarono con scarse vettovaglie mentre si apprestavano ad attraversare una campagna inospitale e qui subirono un'imboscata da parte dei turchi Selgiudichi, nei pressi di Laodicea, il 16 novembre 1147. La maggior parte dei crociati di Ottone caddero in battaglia o vennero catturati e venduti come schiavi.\nViaggio dei francesi.\nI crociati francesi partirono da Metz nel giugno del 1147, guidati da Luigi VII, Teodorico di Alsazia, Rinaldo I, conte di Bar, Amedeo III di Savoia e suo fratellastro Guglielmo V del Monferrato, Guglielmo VII di Alvernia e altri, insieme agli eserciti provenienti dalla Lorena, Bretagna, Borgogna e Aquitania. Un contingente proveniente dalla Provenza, guidato da Alfonso di Tolosa, scelse di aspettare fino ad agosto e di attraversare il mare. A Worms, Luigi si un\u00ec con i crociati provenienti dalla Normandia e dall'Inghilterra.\nFin dai primi negoziati tra Luigi e Manuele I, quest'ultimo interruppe la sua campagna militare contro il Sultanato Selgiuchide di Rum, firmando una tregua con il suo nemico, il sultano Mas'ud I. In questo modo Manuale sarebbe stato libero di concentrarsi sulla difesa del proprio impero dai crociati, i quali si erano guadagnati la non felice reputazione di essere stati protagonisti di tradimenti e furti durante la crociata precedente e quindi vennero ampiamente sospettati di avere sinistre intenzioni nei confronti di Costantinopoli. Tuttavia, i rapporti di Manuele con l'esercito francese si rivelarono migliori rispetto a quelli con i tedeschi e Luigi trascorse un periodo felice a Costantinopoli. Alcuni francesi si sentirono oltraggiati dalla tregua di Manuele con i Selgiudichi e chiesero un'alleanza con Ruggero II e un attacco contro Costantinopoli, ma furono distolti da queste intenzioni da Luigi.\nQuando gli eserciti di Savoia, di Alvernia e di Monferrato si unirono a Luigi presso Costantinopoli, dopo aver percorso l'Italia e passando da Brindisi a Durazzo, l'intero esercito attravers\u00f2 il Bosforo in Asia Minore. I greci furono incoraggiati dalle voci che riportavano la conquista di Konya da parte dei tedeschi, ma Manuele rifiut\u00f2 di fornire qualsiasi truppa bizantina a Luigi. L'impero di Bisanzio era appena stato invaso da Ruggero II di Sicilia e tutto l'esercito di Manuele fu stanziato nel Peloponneso. Sia i tedeschi sia i francesi, dunque, entrarono in Asia senza alcun aiuto bizantino, differentemente da quello che era successo agli eserciti della prima crociata. Come fece anche il nonno Alessio I Comneno, Manuele chiese ai francesi di giurare che avrebbero consegnato all'Impero alcuni dei territori conquistati.\nI francesi incontrarono i resti dell'esercito di Corrado a Lopadion e quest'ultimi si unirono a Luigi. I due eserciti seguirono l'itinerario di Ottone di Frisinga avvicinandosi alla costa mediterranea e arrivarono a Efeso nel mese di dicembre, dove si accorsero che i turchi erano in procinto di attaccarli. Inoltre, Manuele mand\u00f2 ambasciatori a lamentarsi dei saccheggi che le truppe di Luigi compirono lungo il tragitto e quindi non vi fu alcuna garanzia che i Bizantini sarebbero corsi in loro aiuto contro i turchi. Nel frattempo, Corrado si ammal\u00f2 e fece ritorno a Costantinopoli, dove Manuele lo accolse personalmente e Luigi, senza prestare attenzione agli avvertimenti circa l'imminente attacco turco, marci\u00f2 da Efeso con i sopravvissuti francesi e tedeschi. I turchi aspettarono il momento migliore per attaccare, ma poi vennero sconfitti nella battaglia di Efeso. I francesi, dunque, si batterono con successo in occasione di un altro agguato turco nei pressi del fiume Meander.\nGiunsero a Laodicea al Lico, all'inizio del gennaio 1148, circa nello stesso periodo in cui l'esercito di Otto di Frisinga veniva distrutto nella stessa zona. Riprendendo la marcia, l'avanguardia guidata da Amedeo di Savoia si separ\u00f2 dal resto dell'esercito presso il monte Cadmus e le truppe di Luigi subirono pesanti perdite a causa degli attacchi dei turchi. Lo stesso Luigi, secondo Odo di Deuil, salito su una roccia fu ignorato dai turchi che non lo riconobbero. I turchi non si preoccuparono di attaccare ulteriormente e i francesi marciarono ad Adalia, continuamente molestati da lontano dai turchi, che avevano anche bruciato la terra per impedire ai francesi di ricostituire il loro cibo, sia per s\u00e9 stessi sia per i loro cavalli. Luigi non voleva pi\u00f9 continuare a terra, e fu deciso di raccogliere una flotta ad Adalia e navigare per Antiochia. Dopo essere stato ritardato per un mese da tempeste, la maggior parte delle navi promesse non arriv\u00f2 affatto. Luigi e i suoi colleghi hanno sostenuto le navi per s\u00e9 stesse, mentre il resto dell'esercito ha dovuto riprendere la lunga marcia ad Antiochia. L'esercito fu quasi completamente distrutto, dai turchi o dalla malattia.\nViaggio a Gerusalemme.\nDopo aver ritardato anche a causa di tempeste, Luigi finalmente giunse ad Antiochia il 19 marzo; Amedeo di Savoia era morto a Cipro durante il viaggio. Qui venne accolto da Raimondo di Poitiers il quale si aspettava che cos\u00ec avrebbe potuto ricevere aiuto nella difesa contro i turchi e che Luigi lo avrebbe accompagnato in una spedizione contro Aleppo, la citt\u00e0 musulmana che costituiva la porta per la via di Edessa. Tuttavia dovette ricevere il rifiuto del re francese che prefer\u00ec invece proseguire per il suo pellegrinaggio verso Gerusalemme piuttosto che dedicarsi all'aspetto militare del crociata. La regina Eleonora apprezz\u00f2 il soggiorno presso Antiochia, tuttavia suo zio la esort\u00f2 ad allargare i possedimenti familiari e a divorziare da re Luigi se egli si fosse rifiutato di adempiere alla causa militare della crociata. Durante questo periodo circolarono voci riguardo a una relazione tra Raimondo ed Eleonora, una situazione che caus\u00f2 delle tensioni tra quest'ultima e il re. Cos\u00ec Luig\u00ec abbandon\u00f2 velocemente Antiochia per recarsi a Tripoli.\nNel frattempo, Ottone di Frisinga e il resto delle sue truppe fecero il loro arrivo a Gerusalemme all'inizio di aprile, seguite subito dopo da Corrado. Fulcherio di Angoul\u00eame, patriarca latino di Gerusalemme, fu inviato anche incontro a Luigi per convincerlo a lasciare Tripoli per unirsi a loro. La flotta che sost\u00f2 a Lisbona giunse anch'essa, cos\u00ec come i provenzali che si incamminarono dall'Europa sotto la guida di Alfonso Giordano conte di Tolosa. Tuttavia, Alfonso stesso non riusc\u00ec a giungere a Gerusalemme in quanto mor\u00ec avvelenato a Caesarea. Nonostante l'obiettivo principale della crociata fosse stata la citt\u00e0 di Edessa, ora, Baldovino III e i cavalieri templari si dimostrarono pi\u00f9 propensi per dirigersi verso Damasco.\nIn risposta all'arrivo dei crociati, il reggente di Damasco, Mu'in al-Din Unur, inizi\u00f2 una febbrile attivit\u00e0 preparatoria alla guerra, rafforzando le fortificazioni, radunando truppe e distruggendo o deviando le fonti d'acqua che si trovavano lungo la strada perla citt\u00e0. Unur cerc\u00f2 aiuto dai governanti Zangidi di Aleppo e Mosul (normalmente i suoi rivali), tuttavia le truppe di questi regni non arrivarono in tempo per prendere parte ai combattimenti fuori Damasco. \u00c8 quasi certo che i governanti di Zangidi avessero ritardato volontariamente l'invio delle loro truppe nella speranza che il loro rivale Unur potesse perdere la sua citt\u00e0 in favore dei crociati.\nConcilio di Acri.\nLa nobilt\u00e0 di Gerusalemme accolse l'arrivo delle truppe provenienti dall'Europa e venne annunciato un concilio dove si sarebbe dovuto decidere quale fosse il miglior obiettivo per i crociati. Ci\u00f2 avvenne il 24 giugno 1148, quando l'Alta corte di Gerusalemme si incontr\u00f2 con i crociati recentemente arrivati dall'Europa presso Palmarea, nei pressi di Acri, una grande citt\u00e0 facente parte del Regno di Gerusalemme; fu la pi\u00f9 ampia assemblea di nobili nella storia di Gerusalemme. La seconda crociata venne proclamata per riconquistare Edessa, ma a Gerusalemme re Baldovino III e i cavalieri templari miravano a Damasco. Anche Corrado III e Luigi VII furono persuasi della necessit\u00e0 di attaccare Damasco, sebbene molti dei nobili di Gerusalemme considerassero folle un tale piano, visto che la dinastia buride di Damasco, per quanto musulmana, era alleata coi crociati e fortemente intenzionata a fronteggiare la minaccia rappresentata dalla dinastia zengide.\nTuttavia, l'importanza strategica di Damasco per l\"Outremer\" fu tutta nella sua collocazione lungo la sua frontiera orientale e nella sua capacit\u00e0 di impedire che si saldasse il cerchio anti-crociato da parte delle forze musulmane ostili. Cos\u00ec, a luglio, gli eserciti crociati si riunirono a Tiberiade e presero la strada per Damasco passando da Baniyas. Si stima che l'esercito fosse composto da circa 50\u00a0000 soldati in totale.\nAssedio di Damasco.\nI crociati decisero di attaccare Damasco da ovest, dove la presenza di frutteti avrebbe garantito una costante fornitura di cibo. Pertanto, il 23 luglio fecero il loro arrivo a Darayya. Il giorno seguente i musulmani contrattaccarono con forza l'esercito cristiano che avanzava attraverso i frutteti. Gli assediati trovarono l'aiuto di Saif ad-Din Ghazi I di Mosul e Nur ad-Din di Aleppo, quest'ultimo guid\u00f2 personalmente uno dei tanti attacchi al campo crociato.\nSecondo Guglielmo di Tiro, il 27 luglio i crociati decisero di proseguire verso la pianura posta sul lato orientale della citt\u00e0, considerata meno fortificata ma anche priva della possibilit\u00e0 di approvvigionarsi di cibo e acqua. Intanto Nur ad-Din e Saif ad-Din giunsero a difesa della citt\u00e0 e per i crociati non fu pi\u00f9 possibile fare ritorno alla loro posizione migliore. Vista la difficile situazione, intrappolati tra le mura che non riuscivano a infrangere e gli eserciti musulmani, i signori crociati locali si rifiutarono di continuare con l'assedio e i tre re non ebbero davanti a s\u00e9 altra scelta che abbandonare la citt\u00e0 e l'assedio. Il primo a ripiegare fu Corrado che fece ritorno a Gerusalemme il 28 luglio. Anche la ritirata non fu facile in quanto per tutto il tragitto vennero seguiti da arcieri turchi che li aggredirono frequentemente.\nConseguenze.\nCiascuna delle forze cristiane si sent\u00ec tradita dall'altra. Venne ideato un nuovo piano per attaccare Ascalona e Corrado inizi\u00f2 a radunare le sue truppe; tuttavia non gli arriv\u00f2 alcun aiuto a causa della ormai perdita di fiducia nell'impresa scaturita dal fallito assedio. Questa reciproca diffidenza influ\u00ec profondamente per un'intera generazione nella rovina dei regni cristiani in Terra Santa. Dopo aver abbandonato Ascalona, Corrado fece ritorno a Costantinopoli per tentare di allargare la sua alleanza con Manuele; Luigi rimase a Gerusalemme fino al 1149. La disfatta si ripercosse anche sul matrimonio tra Luigi ed Eleonora che and\u00f2 in frantumi durante la crociata, tanto che i due regnanti di Francia fecero ritorno, nell'aprile del 1149, nelle loro terre su navi diverse.\nBernardo di Chiaravalle si sent\u00ec umiliato dal fallimento della crociata e consider\u00f2 un suo preciso dovere inviare una lettera di scuse al Papa, uno scritto che in seguito inserir\u00e0 nella seconda parte del suo \"Libro di riflessione\". In esso spieg\u00f2 come i peccati dei crociati furono la causa della loro disgrazia e dei loro fallimenti. In seguito tent\u00f2 invano di predicare una nuova crociata dissociandosi dal precedente fallimento.\nIn Germania, la crociata fallita venne vista come un evento molto disastroso e molti monaci asserirono che solo l'opera del diavolo sarebbe stata capace di provocare ci\u00f2. Un anonimo monaco autore della cronaca \"Annales Herbipolenses\", racconta che per decenni le nobili famiglie tedesche dovettero pagare riscatti per liberare i propri congiunti cavalieri catturati in Anatolia. Gli altri soldati e gli aiutanti di campo che furono fatti prigionieri non ebbero la stessa fortuna, in quanto finirono per essere venduti come schiavi dai turchi. Nonostante la diffusa riluttanza riguardo al mantenere memoria dell'infelice spedizione, essa ebbe comunque un notevole impatto sulla letteratura tedesca del tempo, tanto che molte poesie epiche del tardo XII secolo raccontano scene di battaglie chiaramente ispirate dai combattimenti avvenuti durante la seconda crociata.\nIn Francia l'impatto culturale della seconda crociata fu ancora maggiore; molti trovatori rimasero affascinati dalla presunta storia d'amore tra Eleonora e Raimondo, e ci\u00f2 contribu\u00ec a ispirare temi riguardanti l'amor cortese. A differenza di Corrado, l'immagine di Luigi benefic\u00f2 dalla crociata in quanto molti dei suoi sudditi lo videro come un re pellegrino sofferente che accett\u00f2 in silenzio le punizioni inferte da Dio.\nLe relazioni tra l'Impero Romano d'Oriente e la Francia furono gravemente compromesse dall'esito della crociata. Luigi e gli altri condottieri francesi accusarono apertamente l'imperatore Manuele I di aver favorito gli attacchi turchi subiti durante la marcia attraverso l'Asia Minore. All'interno dell'impero, invece, la crociata fu ricordata come un capolavoro della diplomazia. Nell'elogio per l'imperatore Manuele pronunciato dell'arcivescovo Eustazio di Tessalonica venne dichiarato:\nLa crociata vendica ottenne risultati contrastanti. Mentre i sassoni poterono affermare il loro possesso di Wagria e Polabia, i pagani mantennero il controllo delle terre Odobrite a est di Lubecca. I sassoni ricevettero, inoltre, il tributo dal capo Niklot, che permise di colonizzare la Diocesi di Havelberg e di liberare alcuni prigionieri danesi. Tuttavia, i comandanti cristiani nutrirono ingenti sospetti tra di loro e si accusarono reciprocamente di sabotare la campagna.\nNella penisola iberica, le campagne di Spagna, insieme all'assedio di Lisbona, furono alcune delle poche vittorie ottenute dai cristiani nel corso della seconda crociata. Queste, tuttavia, si possono considerare come battaglie inserite in un pi\u00f9 vasto contesto conosciuto come \"Reconquista\", una serie di azioni militari che si conclusero nel 1492 con la scacciata dei musulmani dalla penisola.\nIn Oriente, per i cristiani, la situazione si fece molto pi\u00f9 critica. In Terra Santa, la seconda crociata ebbe conseguenze a lungo termine disastrose che coinvolsero la stessa Gerusalemme. Nonostante Baldovino III avesse esteso l'influenza cristiana in Egitto, le relazioni con l'Impero bizantino erano oramai compromesse e dall'Europa si potevano contare scarsissimi rinforzi. Nel 1171 Saladino, nipote di uno dei generali di Nur ad-Din venne proclamato sultano d'Egitto, unendo sotto il suo unico comando Egitto e Siria e, di conseguenza, circondando completamente il regno crociato. Nel frattempo, nel 1180, con la morte dell'imperatore Manuele I si concluse l'alleanza con i bizantini. Nel 1187 Gerusalemme capitol\u00f2 a Saladino. In seguito, le forze musulmane dilagarono a nord conquistando tutte le citt\u00e0, tranne le capitali degli Stati crociati, gettando le basi per la proclamazione della terza crociata."}
{"id": "116507", "revid": "287204", "url": "https://it.wikipedia.org/wiki?curid=116507", "title": "Simulatore di guida", "text": "Simulatore di guida o videogioco di guida (in inglese racing game) \u00e8 il termine adottato per indicare i videogiochi in cui il giocatore deve pilotare un veicolo, ad esempio auto o moto, in un'ambientazione virtuale. I software cercano di rappresentare le varie gare di corse motoristiche pi\u00f9 o meno fedelmente, spesso simulando con un motore fisico in modo molto complesso il comportamento reale di un veicolo in ogni situazione.\nDistinzioni.\nQuesto genere \u00e8 diviso in due categorie principali:\nLe periferiche di controllo, a seconda del grado di realismo ricercato, vanno dalla semplice tastiera o controller agli appositi volanti con pedaliera e force feedback.\nStoria del genere Arcade.\nAnni '70.\nNel 1973 la statunitense Atari immette nel mercato dei videogames \"Space Race,\" primo videogioco del genere arcade, cui fa seguito nel 1974 da \"Gran Trak 10\". \nNel 1974 la giapponese Taito pubblica \"Speed Race\" realizzato da Tomohiro Nishikado (meglio conosciuto come autore di \"Space Invaders\"), conosciuto negli Stati Uniti come Wheels e Wheels II. Pietra miliare del genere, con 10.000 copie vendute, risulta il \"videogioco arcade\" pi\u00f9 venduto del 1975.\nNel 1976, Sega propone \"Moto-Cross\", conosciuto negli Stati Uniti come \"Fonz\", comparso nella popolarissima sitcom \"Happy Days\". Il gioco si presenta con grafica 3D e interfaccia aptica, che causa vibrazioni in risposta alla collisione con gli altri veicoli. Nel 1976, la Atari pubblica \"Night Driver\" con punto di vista in prima persona. Nello stesso anno la Exidy distribuisce \"Death Race,\" primo videogioco arcade a suscitare scandalo per i contenuti violenti, che ne incrementano la popolarit\u00e0.\nNel 1977, \"Super Bug\", edito dalla Atari, \u00e8 il primo simulatore di guida (e primo videogioco in assoluto) ad offrire un'area da gioco a scorrimento multiplo.\nLa societ\u00e0 giapponese Sega pubblica \"Twin Course T.T.\", videogioco di motociclette a due giocatori. \nAnni 2000.\nNel 2000, Angel Studios introduce ' per PlayStation 2 and Game Boy Advance. Il videogioco consente ai giocatori di guidare ovunque nelle ricostruzioni virtuali di Londra e New York. Nel 2003, \"Midnight Club II\" fu il primo simulatore di guida ad offrire entrambe le opzioni: automobili/motocicli. Altri videogiochi di significativa importanza in questi anni sono: ' (per GameCube), \"Grand Prix Legends\", iRacing, \"NetKar Pro\", \"GTR2\", \"rFactor\" \"e altri...\""}
{"id": "116510", "revid": "198277", "url": "https://it.wikipedia.org/wiki?curid=116510", "title": "Matt Czuchry", "text": "Biografia.\n\u00c8 cresciuto a Johnson City in Tennessee. Suo padre, Andrew Czuchry, \u00e8 un professore alla East Tennessee State University di origine ucraina e sua madre, Sandra, \u00e8 una casalinga. Ha due fratelli pi\u00f9 grandi, AJ e Mike e una sorella pi\u00f9 grande, Karen.\nLaureatosi con lode nel 1999 al College of Charleston con un Bachelor of Arts in storia e scienze politiche. Nel 1998 \u00e8 stato nominato Mr. College of Charleston.\nCarriera.\nOttiene la popolarit\u00e0 sul piccolo schermo entrando nel cast principale di alcune serie di successo: in particolare interpreta il ruolo di Logan Huntzberger nella serie televisiva \"Una mamma per amica\". \u00c8 anche apparso in serie televisive come \"Settimo cielo\", \"Veronica Mars\" e \"The Practice - Professione avvocati\". Nel 2009 interpreta Tucker Max in \"I Hope They Serve Beer In Hell\", tratto dall'omonimo libro di Tucker Max.\nDal 2009 al 2016 \u00e8 stato impegnato a interpretare il ruolo di Cary Agos nella serie tv \"The Good Wife\", trasmessa in America dalla CBS, insieme con Julianna Margulies.\nNel 2016 ha preso parte al revival di \"Una mamma per amica\", sempre nei panni di Logan Huntzberger.\nDal 2017 \u00e8 il protagonista del nuovo medical drama \"The Resident\", che va in onda su Fox. \nDoppiatori italiani.\nNelle versioni in italiano dei suoi film, Matt Czuchry \u00e8 stato doppiato da:"}
{"id": "116511", "revid": "12449", "url": "https://it.wikipedia.org/wiki?curid=116511", "title": "Intel Pentium M", "text": ""}
{"id": "116513", "revid": "1543377", "url": "https://it.wikipedia.org/wiki?curid=116513", "title": "Space Shuttle Challenger", "text": "Lo Space Shuttle \"Challenger\" (denominazione NASA: OV-99) fu uno Space Shuttle della NASA, il secondo a prendere servizio (dopo il \"Columbia\") e venne costruito utilizzando lo \"Structural Test Article\" (STA-099), che inizialmente era stato prodotto per essere usato per svariati test. Inizialmente non era stato pensato per eseguire viaggi spaziali: fu destinato al volo dopo che fu scoperto che era pi\u00f9 economico ricostruire il STA-099 piuttosto che adattare lo Space Shuttle \"Enterprise\" (OV-101).\nIl viaggio inaugurale avvenne il 4 aprile 1983 e successivamente comp\u00ec altri otto viaggi di andata e ritorno verso un'orbita terrestre bassa, prima di essere distrutto durante il lancio della sua decima missione (STS-51-L) il 28 gennaio 1986 (disastro dello Space Shuttle Challenger). Il \"Challenger\" \u00e8 uno dei due Shuttle persi in missione, l'altro \u00e8 il \"Columbia\". I detriti raccolti sono depositati in silos missilistici decommissionati alla base aerea di Cape Canaveral.\nVoli.\nLo Space Shuttle \"Challenger\" effettu\u00f2 dieci voli, rimase 62,41 giorni in orbita, completando 995 orbite intorno alla Terra e percorrendo 41.527.416\u00a0km in totale, inclusa la missione finale."}
{"id": "116514", "revid": "1149807", "url": "https://it.wikipedia.org/wiki?curid=116514", "title": "Categnaccio", "text": ""}
{"id": "116517", "revid": "1437331", "url": "https://it.wikipedia.org/wiki?curid=116517", "title": "Torba", "text": "La torba \u00e8 un deposito composto da resti vegetali sprofondati e impregnati d'acqua che, a causa dell'acidit\u00e0 dell'ambiente, non riescono a decomporsi interamente. All'interno della torba possono trovarsi molti altri tipi di materiale organico, come carcasse di insetti ed altri animali.\nLa torba si accumula in suoli pi\u00f9 o meno saturi d'acqua e in assenza di ossigeno. Rappresenta lo stadio iniziale della formazione del carbone: la sua carbonizzazione si \u00e8 arrestata in seguito a grandi sconvolgimenti avvenuti verso la fine dell'era terziaria, all'inizio del quaternario, che hanno riportato a contatto con l'aria dei resti vegetali ancora in gran parte ricchi di idrogeno e ossigeno.\nDato che il processo di fossilizzazione non \u00e8 ancora completato, da un punto di vista commerciale le torbe non sono pi\u00f9 incluse tra i carboni fossili. Solo sotto certe condizioni la torba si trasforma in carbone di lignite nel corso di milioni di anni.\nClassificazione delle torbe.\nLa classificazione delle torbe pu\u00f2 avvenire secondo il loro stato di decomposizione o grado di maturazione.\nAllo scopo si utilizza la seguente scala di Von Post che per convenzione classifica le torbe in classi da 1 a 10, precedute dalla lettera H:\nDistribuzione.\nI depositi di torba si trovano in varie parti del mondo, come in Islanda, Russia, Bielorussia, Irlanda, Finlandia, Estonia, Scozia, Polonia, Germania settentrionale, nei Paesi Bassi, in Scandinavia, Nuova Zelanda e in America del Nord, soprattutto in Canada, Michigan, Minnesota, nelle \"Everglades\" della Florida e in certe aree della California.\nCirca il 60% delle zone umide della Terra \u00e8 costituito da torba. I depositi di torba coprono un totale di circa il 3% delle terre emerse (da 3.850.000 a 4.100.000\u00a0km\u00b2) e contengono circa 550 miliardi di tonnellate di carbone.\nUtilizzi.\nLa torba \u00e8 soffice e si comprime facilmente. Se pressata, l'acqua contenuta all'interno fuoriesce.\nCombustibile.\nIn alcuni Paesi, come l'Irlanda e la Finlandia, e in zone povere di alberi, la torba viene usata come combustibile fossile, in particolare per cucinare e per riscaldamento. Pile di torba da essiccare, ricavate dalle torbiere, possono ancora essere notate in certe zone rurali di tali paesi.\nAffumicatura ed essiccamento.\nIl processo di affumicatura mediante la torba, praticato soprattutto in Scozia, conferisce un aroma particolarmente forte e caratteristico. Con la torba viene affumicato il salmone e, soprattutto, il malto utilizzato per alcuni scotch whisky \"single malt\", detti per l'appunto \"torbati\". Questo conferisce al distillato un caratteristico sapore, molto apprezzato dagli amanti della bevanda.\nGiardinaggio.\nLa torba \u00e8 il principale substrato vivaistico per la produzione di ogni tipo di pianta ornamentale e da frutto. A livello amatoriale e non vivaistico si utilizza soprattutto in giardinaggio e agricoltura, come ammendante ricco di sostanza organica, acidi umici e fulvici e nutrienti per il suolo. \u00c8 venduta in sacchi di telo plastico di vari formati, quasi sempre in miscela tra i diversi tipi di torbe e con altri elementi come argilla, sabbia o fertilizzanti. Nel suolo favorisce la permeabilit\u00e0, la radicazione delle piante, l'aerazione ed aumenta la leggerezza e la sofficit\u00e0, fungendo anche da pacciamatura e da cappotto termoregolatore. \nLa torba venduta in commercio \u00e8 di tre tipi principali: torba per piante acidofile, torba mista neutralizzata e torba bionda acida di sfagno.\nI tre terricci hanno una struttura chimica diversa: la torba per acidofile \u00e8 una terra dal pH acido (4,5 - 5,5) e con fertilizzanti incorporati. \nLa torba neutralizzata \u00e8 una miscela di varie torbe a pH neutro adatta per l'uso con tutte le piante (acidofile escluse). \nLa torba bionda acida di sfagno \u00e8 una torba purissima dal pH bassissimo (3 - 3,5), quasi priva d'azoto e sali minerali, perfetta per le piante carnivore che vivono nelle torbiere.\nMetallurgia.\nI depositi di torba hanno avuto un'importanza storica nel campo della metallurgia. Durante l'alto medioevo, i vichinghi usavano il ferro di torba per produrre spade e armature.\nCosmetici.\nLa torba \u00e8 usata anche nei trattamenti cosmetici, perch\u00e9 contiene acidi capaci di venire assorbiti dalla pelle e incrementare il metabolismo.\nImpatto ambientale dell'uso di torba.\nAl pari del carbone, la torba non \u00e8 una risorsa rinnovabile. A causa dell'elevato impatto ambientale che comporta la sparizione delle torbiere, e del lento ma progressivo esaurirsi dei giacimenti, molte ditte produttrici ed enti pubblici agrari hanno svolto studi sulla sua sostituzione con materiali simili, senza trovare, per\u00f2, soluzioni che dessero risultati accettabili per tutte le coltivazioni. Sono comunque in commercio prodotti senza torba adatti alla maggior parte degli usi."}
{"id": "116520", "revid": "536103", "url": "https://it.wikipedia.org/wiki?curid=116520", "title": "Argilla", "text": "Argilla \u00e8 il termine che definisce un sedimento non litificato estremamente fine (le dimensioni dei granelli sono inferiori a 2\u00a0\u03bcm di diametro) costituito principalmente da alluminosilicati idrati appartenenti alla classe dei fillosilicati. I minerali che compongono l'argilla sono tutti appartenenti alla sottoclasse dei fillosilicati e definiti collettivamente minerali argillosi.\nGenesi e propriet\u00e0 fisico-chimiche delle argille.\nLa genesi dei minerali argillosi nelle rocce \u00e8 secondaria, per alterazione chimica (in ambiente acido o alcalino) di rocce magmatiche silicee, per deposizione da soluzioni idrotermali, metamorfismo di basso grado (nel caso delle cloriti).\nLa formazione delle argille come sedimenti clastici sciolti, come suoli, avviene per dilavamento di rocce contenenti minerali argillosi, con la concentrazione del sedimento fine, a seguito di un lungo trasporto prevalentemente in acqua, in ambienti lacustri, marini, lagunari.\nI minerali argillosi hanno caratteristiche fisico-chimiche peculiari, quali la dimensione micrometrica dei cristalli che comportano notevoli capacit\u00e0 di assorbimento d'acqua, scambio ionico e fissazione di cationi. Queste caratteristiche conferiscono al sedimento argilloso una sensibile plasticit\u00e0 se miscelato con acqua e refrattariet\u00e0 se disidratato, propriet\u00e0 che hanno permesso lo sviluppo dell'industria laterizia e ceramica.\nLe argille, a causa della ridottissima dimensione delle particelle e alla elevata capacit\u00e0 di assorbimento, sono, assieme ai limi e limi argillosi, rocce pseudocoerenti, ovvero rocce le cui caratteristiche meccaniche sono determinate dalla coesione fra le particelle (e quindi dallo stato di idratazione) piuttosto che dall'attrito fra le stesse.\nRocce e sedimenti argillosi caratteristici.\nArgillite: roccia sedimentaria con tessitura clastica a grana finissima che si forma per litificazione di un sedimento argilloso spesso eterogeneo (costituito da minerali argillosi delle varie classi summenzionate). Pu\u00f2 contenere una percentuale ridotta di sedimenti fini costituiti da quarzo e minerali non silicei quali carbonati, ossidi di ferro, evaporiti. \nDi colore molto variabile (varie tonalit\u00e0 di grigio, fino a quasi nera se organica; rosso bruna, violacea, verde), deriva dai minerali argillosi che la compongono, la facile fissilit\u00e0 in lamine.\nLa genesi \u00e8 prevalentemente sedimentaria in ambiente marino, lagunare, lacustre.\nVarva: una roccia argillosa caratterizzata da una fitta alternanza di strati bicolore, chiari e scuri, e a differente granulometria, sabbioso-limosi i primi, argillosi i secondi. L'alternanza degli strati riflette il differente periodo di deposizione del materiale (nel caso specifico, un sedimento lacustre di trasporto glaciale). I sedimenti pi\u00f9 grossolani sono originati nel periodo primaverile-estivo, in seguito all'aumento dell'acqua di fusione del ghiacciaio, quelli pi\u00f9 fini e scuri, argillosi e ricchi di materiale organico, sono di deposizione invernale.\nCreta: argilla-calcarea, caratterizzata da una struttura farinosa, di colore chiaro fino ad essere bianca, risulta essere facilmente plasmabile e utilizzata principalmente per i vasellami\nVariet\u00e0 locali.\nCaranto: una argilla sovraconsolidata pleistocenica, estremamente compatta, di colore grigio-grigio brunastro con fiammature ocra. \u00c8 un livello-guida della transizione Pleistocene-Olocene nella laguna di Venezia ed aree circostanti.\nQuick Clay (argilla rapida, detta anche argilla di Norvegia): un particolare tipo di argilla marina, tipica dei suoli ghiacciati di Norvegia, Canada e Svezia. Estremamente compatta e anche particolarmente sensibile alla velocit\u00e0 di applicazione di un carico. Se disturbata, caricandola velocemente, subisce un processo quasi istantaneo di perdita di coesione simile alla liquefazione delle sabbie.\nUtilizzo.\nMateria modellabile.\nL'argilla \u00e8 malleabile quando idratata e pu\u00f2 quindi essere facilmente lavorata con le mani. Quando \u00e8 asciutta diventa rigida, e quando \u00e8 sottoposta a un intenso riscaldamento subisce una trasformazione irreversibile, diventando permanentemente solida e compatta.\nQueste propriet\u00e0 rendono l'argilla uno dei materiali pi\u00f9 economici e largamente usati nella produzione ceramica fin dall'antichit\u00e0. Le prime testimonianze di utilizzo di questo materiale da parte dell'uomo per creare manufatti risalgono al periodo neolitico, quando i primi oggetti di argilla (ciotole, vasi, ecc.) venivano cotti direttamente sul fuoco.\nVari popoli, tra i quali si annoverano gli antichi Egizi, i Persiani e i Cinesi con le loro porcellane e i celadon, hanno utilizzato l'argilla per la produzione di manufatti. In Italia, diverse localit\u00e0 hanno o hanno avuto il toponimo Figline, che indica un luogo di lavorazione dell'argilla: tra cui l'attuale Figline Valdarno e Forl\u00ec, detta Figline in alcuni secoli del Medioevo.\nGi\u00e0 nell'antichit\u00e0 gli uomini avevano imparato ad aggiungere una polvere silicea al prodotto argilloso prima di effettuare una seconda cottura, allo scopo di migliorarne l'aspetto e la robustezza. Per ottenere questi capolavori \u00e8 stato necessario provare a variare sia la potenza del fuoco sia l'atmosfera in cui si realizzava la cottura.\nL'argilla, attualmente, oltre che nella ceramica, \u00e8 usata anche in molti processi industriali, come nell'industria della carta, nella produzione di cemento, laterizi e filtri chimici.\nCosmesi.\nL'argilla \u00e8 talvolta utilizzata per usi esterni cosmetici, come ad es. la \"maschera\" a base di argilla, che molte persone applicano sulla pelle.\nIl principio secondo cui agisce \u00e8 la sua variabile consistenza a contatto con l'acqua; l'argilla disciolta parzialmente in acqua viene applicata come \"fango\", con uno spessore dell'ordine di millimetri, su una zona della pelle (tipicamente sul viso, ma anche su tutto il corpo). L'argilla dopo un periodo nell'ordine di decine di minuti si asciuga completamente divenendo un film rigido aderente perfettamente ad ogni asperit\u00e0. La parte dello strato della pelle pi\u00f9 esterna (strato \"corneo\" dell'epidermide) lentamente si \"scolla\" dallo strato \"granuloso\" dell'epidermide e resta attaccata all'argilla la quale, venendo rimossa (ad esempio con acqua), \"esfolia\" questo piccolo strato di \"cellule morte superficiali\" che abbandonano il corpo del soggetto. Come risultato la pelle appare al tatto (ed otticamente) notevolmente pi\u00f9 liscia e morbida. Questo accorgimento estetico \u00e8 stato usato empiricamente per millenni da varie culture antiche, fino a giungere pressoch\u00e9 invariato ai giorni nostri.\nVivaistica.\nNell'orticoltura e floricoltura \"indoor\", spesso vengono utilizzati materiali o miscele di materiali in sostituzione o per la replicazione del suolo; a queste applicazioni viene adattata un tipo di argilla trattata denominata \"argilla espansa\"\".\nSi tratta di granuli, o sferette rozzamente irregolari, ottenute principalmente mediante trattamento termico di piccole quantit\u00e0 di argilla. A seconda del diametro, o \"granulometria\", vengono utilizzate per diversi tipi di colture. La principale caratteristica per cui viene apprezzata l\"argilla espansa\" \u00e8 il \"drenaggio\" che \u00e8 possibile ottenere col suo utilizzo come suolo puro o miscelato con altro terriccio. I granuli sono a bassa densit\u00e0 poich\u00e9 immagazzinano al loro interno una quantit\u00e0 di aria che li rende molto leggeri ma possono immagazzinare anche una quantit\u00e0 di umidit\u00e0 quando vengono bagnati, divenendo pi\u00f9 pesanti.\nMedicina alternativa.\nUn altro utilizzo dell'argilla, anch'esso derivato dal passato, \u00e8 nel campo della medicina alternativa. In particolare viene utilizzata per uso interno, (seguendo particolari accorgimenti ed utilizzando argilla appositamente filtrata e ripulita) per curare disturbi dell'apparato digerente (ad esempio acidit\u00e0 di stomaco). In queste pratiche, non validate dal metodo scientifico, vi sono dei rischi riconducibili soprattutto all'assunzione orale continuativa, prolungata nei mesi, o derivanti dall'utilizzo di alcune tipologie di argilla."}
{"id": "116521", "revid": "1442080", "url": "https://it.wikipedia.org/wiki?curid=116521", "title": "Jared Padalecki", "text": "\u00c8 noto principalmente per il ruolo di Sam Winchester nella serie televisiva \"Supernatural\" e di Dean Forester in \"Una mamma per amica\".\nBiografia.\nPrimi anni.\nJared Padalecki \u00e8 nato il 19 luglio a San Antonio, Texas, da Jerry e Sherri Padalecki. Suo padre ha origini polacche, mentre sua madre ha origini tedesche, scozzesi, francesi e inglesi.\nFormazione scolastica.\nEra un candidato nel 2000 per il Presidential Scholars Program. Nel 1998, Padalecki e il suo partner Chris Cardenas hanno vinto il campionato nazionale della National Forensic League in Duo Interpretation. Sebbene avesse inizialmente pianificato di frequentare l'Universit\u00e0 del Texas dopo essersi diplomato al liceo nel 2000, Jared decise invece di trasferirsi nella Contea di Los Angeles, in California, per intraprendere la carriera di attore.\nCarriera.\nNel 1999 Padalecki vinse il \"Claim to Fame Contest\" della Fox Broadcasting e successivamente \u00e8 apparso ai Teen Choice Awards, dove ha incontrato un agente. Il suo primo ruolo come attore \u00e8 stato un ruolo secondario nel film del 1999 \"Me and Dad\". Nel 2000, \u00e8 stato scelto per interpretare Dean Forester nella serie televisiva \"Una mamma per amica\", ruolo che ha recitato fino al 2005. Durante i primi anni 2000, \u00e8 apparso in diversi film per la televisione, tra cui \"Silent Witness\" e il Disney Channel Original Movie \"Vicky e i delfini\".\nNel 2003, Padalecki ha interpretato non accreditato il ruolo del bullo delle superiori nella commedia \"Una scatenata dozzina\". Accett\u00f2 il ruolo dopo che gli era stato chiesto dall'amico e collega attore Tom Welling, che nel film interpretava Charlie Baker, e dal regista del film, che voleva qualcuno pi\u00f9 grande di Charlie che se la prendesse con lui. Padalecki originariamente fece il provino per il ruolo di Welling, ma lasci\u00f2 perdere per recitare in \" Young MacGyver\", episodio pilota di una serie mai realizzata.\nNel 2004 \u00e8 apparso nella commedia di Mary-Kate e Ashley Olsen \"Una pazza giornata a New York\" nel ruolo di Trey Lipton, un ragazzo carino da cui sono attratti i personaggi interpretati dalle gemelle Olsens. Ha anche ottenuto un breve ruolo nel thriller \"Il volo della fenice\" al fianco di Dennis Quaid e Hugh Laurie. Nel 2005 Padalecki ha recitato al fianco di Elisha Cuthbert, Chad Michael Murray e Paris Hilton in \"La maschera di cera\" nel ruolo di Wade. Nel 2005 \u00e8 apparso in \"\", un altro film horror, nel ruolo di Tom.\nIn quello stesso anno, Padalecki \u00e8 stato scelto per interpretare il ruolo di Sam Winchester nella serie televisiva della WB \"Supernatural\". Sam e suo fratello Dean (Jensen Ackles) viaggiano per gli Stati Uniti a caccia di predatori paranormali, combattendo demoni e angeli e affrontando ogni sorta di creature apparse nelle opere di genere fantasy e di fantascienza. La serie \u00e8 attualmente alla sua quindicesima ed ultima stagione sul CW e detiene il titolo della serie di fantascienza nordamericana pi\u00f9 longeva della storia.\nNel 2007 Jared \u00e8 stato l'ospite della serie horror reality di MTV, \"Room 401\", che \u00e8 stata interrotta dopo solo otto episodi a causa di valutazioni scarse.\nNel 2008 ha interpretato il ruolo di Thomas Kinkade nel film \"Christmas Cottage\", al fianco di Peter O'Toole.\nHa anche avuto un ruolo principale nella versione del 2009 di \"Venerd\u00ec 13\" nel ruolo di Clay Miller, un personaggio che si dirige a Camp Crystal Lake in cerca della sorella scomparsa.\nIl 23 settembre 2019 \u00e8 stato scelto per il ruolo di protagonista nella serie televisiva \"Walker\", reboot di \"Walker Texas Ranger\". Il reboot \u00e8 stato ordinato in serie nel gennaio 2020.\nVita privata.\nIl fidanzamento di Padalecki con Genevieve Cortese venne annunciato nel gennaio 2010: i due si sono conosciuti quando l'attrice entr\u00f2 nel cast di \"Supernatural\" nella quarta stagione nel ruolo del demone Ruby; Padalecki si dichiar\u00f2 nell'ottobre 2009 davanti al loro quadro preferito, \"Giovanna d'Arco\" di Jules Bastien-Lepage, al Metropolitan Museum of Art di New York. La coppia si \u00e8 sposata il 27 febbraio 2010 nella citt\u00e0 natale della Cortese, Sun Valley, e il 10 ottobre 2011 ha annunciato di essere in attesa del loro primo figlio. Il loro primogenito, Thomas Colton Padalecki, \u00e8 nato il 19 marzo 2012 mentre il 22 luglio 2013 viene annunciata la seconda gravidanza della Cortese, che il 22 dicembre 2013 d\u00e0 alla luce Austin Shepherd \"Shep\" Padalecki. Il 17 marzo 2017 \u00e8 nata la loro terza figlia, Odette Elliott Padalecki. La coppia risiede ad Austin.\nPadalecki e i suoi colleghi di \"Supernatural\" Jensen Ackles e Misha Collins hanno supportato Beto O'Rourke per le elezioni del Senato del 2018 in Texas.\nPadalecki \u00e8 il proprietario di \"Stereotype\", un bar a tema anni '90 ad Austin, aperto nel 2018; il 27 ottobre 2019 \u00e8 stato arrestato con l'accusa di aggressione e ubriachezza pubblica a seguito di un alterco al bar.\n\"Always Keep Fighting\".\nNel marzo 2015 Padalecki ha lanciato la campagna \"Always Keep Fighting\" attraverso il sito Represent.com. La sua prima campagna ha raccolto fondi per To Write Love On Her Arms, che sostiene le persone che lottano contro la depressione, la dipendenza, l'autolesionismo e il suicidio. La causa \u00e8 particolarmente vicina a Padalecki, che ha parlato apertamente pi\u00f9 volte della sua lotta con la depressione. Per la seconda campagna della serie \"Always Keep Fighting\" dell'aprile 2015, Padalecki ha collaborato con il collega Jensen Ackles per creare una maglietta con i loro volti a beneficio del nuovo fondo di beneficenza comune; ne sono state vendute oltre 70.000. Pi\u00f9 recentemente, Padalecki ha lanciato una terza campagna vendendo altre 40.000 camicie.\nDurante il San Diego Comic-Con 2015, oltre 6.000 fan hanno sorpreso Padalecki al pannello \"Supernatural\" alzando candele per lui, dopo la rivelazione della sua battaglia contro la depressione all'inizio dell'anno.\nDoppiatori italiani.\nNelle versioni in italiano dei suoi film, Jared Padalecki \u00e8 stato doppiato da:\nDa doppiatore \u00e8 sostituito da:"}
{"id": "116522", "revid": "110157", "url": "https://it.wikipedia.org/wiki?curid=116522", "title": "Equazione differenziale di Abel", "text": "In matematica, l'equazione differenziale di Abel, che prende il nome dal matematico Niels Abel, \u00e8 un'equazione differenziale ordinaria della forma:\ndove formula_2. Se formula_3 e formula_4, oppure formula_5 e formula_4, l'equazione si riduce all'equazione di Bernoulli, mentre se formula_7 diventa l'equazione di Riccati.\nEquazione del secondo tipo.\nLa sostituzione formula_8 produce una seconda equazione differenziale di Abel detta \"del secondo tipo\":\nche si trova in letteratura anche senza il termine al cubo:\nda non confondere con l'equazione di Riccati. Sostituendo in quest'ultima:\nl'equazione assume la forma:\nIntroducendo la variabile indipendente:\nl'equazione si riduce alla forma canonica:\nLa funzione formula_15 \u00e8 definita parametricamente da:\nRidotta in forma canonica, sono noti in letteratura molti casi risolvibili."}
{"id": "116526", "revid": "33689", "url": "https://it.wikipedia.org/wiki?curid=116526", "title": "Pentium Pro", "text": "Il Pentium Pro \u00e8 un microprocessore x86 di sesta generazione prodotto da Intel, inizialmente destinato a rimpiazzare completamente il predecessore Pentium, poi relegato al ruolo di chip per computer \"desktop\" di fascia alta. Fu introdotto il 1\u00ba novembre 1995 con l'enorme socket 8 ed \u00e8 stato poi sostituito da Intel con i pi\u00f9 recenti Xeon.\nA dispetto del nome, questo processore \u00e8 molto differente dal predecessore, dato che si basa sulla nuova architettura P6 che sarebbe stata poi alla base anche dei successivi Pentium II, Pentium III, e Pentium M. Il Pentium Pro \u00e8 stato il primo processore di tipo i686.\nPer informazioni approfondite sulle caratteristiche di questa architettura si consiglia di consultare direttamente la voce Intel P6.\nScarse prestazioni in ambito desktop.\nLe prestazioni relative al codice a 32 bit erano eccellenti; tuttavia, il Pentium Pro spesso era pi\u00f9 lento di un normale Pentium nel far girare codice a 16 bit e i sistemi operativi. Fu questo a deludere molti utenti domestici, data la dominanza a quel tempo di Windows 3.1, interamente a 16 bit. Windows 95 era gi\u00e0 stato prodotto quando fu lanciato il Pentium Pro, ma la maggior parte delle applicazioni per Windows ed alcune parti di Windows 95 stesso erano ancora a 16 bit.\nTutte le versioni del processore erano molto costose, in quanto il processore e la cache erano su die differenti, integrati insieme nello stesso involucro, e connessi da un bus cloccato alla velocit\u00e0 del processore. Questo significava che un singolo, piccolo difetto in una delle due parti rendeva necessario scartare l'intero insieme. Questa \u00e8 una delle ragioni della bassa efficienza del processo di produzione del Pentium Pro.\nIn seguito alle pianificazioni stilate con Microsoft riguardo ai prodotti futuri, Intel aveva deciso di ottimizzare il Pentium Pro per il codice a 32 bit. Di conseguenza non era competitivo nell'operare con del codice a 16 bit, e quando Windows 95 si rivel\u00f2 in gran parte a 16 bit, il Pro non si ritrov\u00f2 in una buona posizione per competere sul mercato desktop. Introdotto sul mercato server per operare con Windows NT e UNIX, entrambi a 32 bit, era ormai destinato a rimanere su quella zona di mercato. Intel riemp\u00ec allora il vuoto lasciato dal Pro aggiornando il Pentium originale e creando il Pentium MMX.\nIl sogno degli \"overclockers\".\nIl Pentium Pro era cloccato a velocit\u00e0 di 150\u00a0MHz, 166\u00a0MHz, 180\u00a0MHz e 200\u00a0MHz con un BUS a 60\u00a0MHz o 66\u00a0MHz. Molti utenti scelsero di portare il processore in overclock, portando la versione a 200\u00a0MHz a 233\u00a0MHz, e la 150\u00a0MHz a 166\u00a0MHz. Questo processore fu molto usato per architetture SMP multiprocessore e server e workstation con due o quattro Pentium Pro divennero piuttosto comuni.\nModelli arrivati sul mercato.\nLa tabella seguente mostra i modelli di Pentium Pro arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Pentium Pro fu sostituito dal Pentium II, in sostanza una versione del Pentium Pro migliorata con funzionalit\u00e0 MMX e maggiore ottimizzazione per il codice a 16 bit. Intel produsse anche un Pentium II a 333\u00a0MHz con socket 8 per permettere l'aggiornamento di sistemi basati sul Pro."}
{"id": "116528", "revid": "125083119", "url": "https://it.wikipedia.org/wiki?curid=116528", "title": "Limo", "text": "Il limo (o silt) \u00e8 un inerte di granulometria fine, compreso tra quello delle sabbie, pi\u00f9 grosso (D&gt;63 \u00b5m), e quella delle argille, pi\u00f9 sottile (D&lt;4 \u00b5m), che viene trasportato in sospensione dai fiumi e si deposita sul letto dei corsi d'acqua o sui terreni che hanno subito inondazioni.\n\u00c8 presente anche in stagni e paludi. Pu\u00f2 derivare dagli impianti di lavorazione degli inerti e, pi\u00f9 esattamente, dalla sedimentazione delle acque di lavaggio degli inerti stessi.\nCaratteristiche.\nClassico \u00e8 il deposito alluvionale lasciato nelle piene stagionali dai grandi fiumi, tra i quali esempio tipico \u00e8 il limo lasciato dal Nilo dopo le sue periodiche inondazioni, che apportava terreno fertile per le coltivazioni degli antichi Egizi.\nDal punto di vista geotecnico, il limo \u00e8 la frazione fine di terreno naturale sciolto che, a differenza dell'argilla, non possiede coesione e pertanto non ha un comportamento plastico inoltre nel limo \u00e8 presente frazione organica favorente la fertilit\u00e0. La distinzione tra limo e argilla \u00e8 pertanto legata, oltre che alla granulometria, al comportamento del materiale (plastico o non plastico), generalmente accertata con la determinazione dei limiti di Atterberg; ci\u00f2 nonostante molte norme tecniche tendono a definirlo anche dal punto di vista della dimensione dei grani, pur riconoscendo che la distinzione tra limo e argilla dal punto di vista granulometrico \u00e8 meno significativa rispetto a quella condotta secondo la prova di plasticit\u00e0.\nGeneralmente il limo comprende la frazione di terreno avente grani di diametro equivalente sferico inferiore ai 75 micron e superiore a 2 micron.\nPu\u00f2 trovarsi in numerose saline, di cui ricopre le vasche, come nelle Saline di Cervia.\nLa diagenesi del limo porta alla formazione delle siltiti."}
{"id": "116530", "revid": "741864", "url": "https://it.wikipedia.org/wiki?curid=116530", "title": "Pino Rauti", "text": "Biografia.\nIl gruppo de \"La Sfida\".\nGiovanissimo volontario nella RSI fu inquadrato nella Guardia Nazionale Repubblicana. Dopo la prigionia nel 1947 si ritrov\u00f2 a Roma dove milit\u00f2 sia nei FAR sia al \"Fronte giovanile\" del MSI (poi \"Raggruppamento giovanile studenti e lavoratori\"). Presto entr\u00f2 in polemica con la dirigenza del partito e il 17 luglio 1947, in un convegno intitolato \"Non siamo socialisti\", contest\u00f2 le tesi di coloro che vedevano nel fascismo una sorta di \"socialismo nazionale\" invece che un'ideologia che oltrepassava i classici significati di destra e sinistra. Il concetto, poi approfondito da Enzo Erra su \"Rivolta Ideale\", costitu\u00ec la base di partenza della concezione \"spiritualista\" che fu a lungo maggioritaria nel mondo giovanile missino. Spiega Rauti: \"Non eravamo una forza conservatrice n\u00e9 un filone del socialismo: avevamo una filosofia specifica e originale, una nostra concezione della vita\".\nDal gennaio 1948 Rauti collabor\u00f2 a 'La Sfida', la rivista dei giovani missini. La rivista fu fortemente influenzata dalle tesi del filosofo Massimo Scaligero che in seguito introdusse i giovani missini alla lettura dei testi di Julius Evola. Insieme con Enzo Erra, alla maggior parte del movimento giovanile, al I Congresso missino di Napoli Rauti si schier\u00f2 in opposizione ai vecchi schieramenti contrapposti tra destra e sinistra o tra Unione Sovietica e Stati Uniti d'America, oppure tra socialismo e capitalismo. Su \"Rivolta Ideale\" pochi mesi prima scrisse:\nJulius Evola e il processo contro i nuovi FAR.\nApprofondita la conoscenza di Evola, Rauti ed Erra chiudono il giornale \"La Sfida\" e nel gennaio 1950 fondano una nuova rivista \"Imperium\".\nNello stesso anno numerosi furono i dibattiti organizzati dal Partito Comunista Italiano, favoriti da Enrico Berlinguer, all'epoca segretario della FGCI, cui erano invitati i giovani missini. A molti di questi fu invitato direttamente Rauti.\nLa rivista \"Imperium\" vide la pubblicazione di soli quattro numeri e fu sospesa nel dicembre 1950 per l'arresto di Rauti, De Perini, Lucci Chiarissi, Serpieri, Brandi, Pozzo ed Erra che facevano parte del gruppo di redattori in relazione alle indagini sui nuovi FAR. Gli arrestati furono accusati, da una fonte che rest\u00f2 sempre anonima, di due attentati dinamitardi avvenuti il 16 novembre 1950 contro il PRI e il PSU, i due partiti che avevano proposto lo scioglimento del MSI. In realt\u00e0, in relazione agli attentati non emerse mai nulla ma il rinvenimento dello statuto dei FAR in casa di De Perini e di una lettera in possesso di Rauti indirizz\u00f2 le indagini principalmente sull'accusa di ricostituzione del disciolto Partito Fascista. Pur incarcerato Rauti continu\u00f2 a far uscire articoli per la rivista \"Asso di bastoni\", facendoli uscire dal carcere con l'aiuto del cappellano. Il 12 marzo 1951, in piena questione triestina, gli attentati proseguirono nonostante gli arresti di Rauti e di Erra e a Roma furono fatte brillare bombe contro il Ministero degli Esteri, l'ambasciata statunitense e la sede della delegazione jugoslava il 12 marzo 1951. Ai primi di maggio, fu fatta uscire una edizione apocrifa di \"Imperium\", preparata stavolta da Fausto Gianfranceschi e Clemente Graziani e il 24 maggio 1951 scattarono numerosi gli arresti fra cui quelli di Fausto Gianfranceschi, Clemente Graziani, Franco Petronio, Egidio Sterpa e Franco Dragoni. La retata scatt\u00f2 dopo che l'ufficio politico di Federico Umberto D'Amato della questura di Roma aveva scoperto che l'ultimo numero di \"Imperium\" era stato stampato nella stessa tipografia in cui erano stati stampati i volantini di rivendicazione firmati \"Legione Nera\". Il 6 luglio diversi arrestati, tra cui Egidio Sterpa, furono rilasciati.\nTra gli arrestati anche il filosofo Julius Evola, considerato l'ispiratore del gruppo, che fu prelevato e portato a Regina Coeli. Il processo si apr\u00ec il 10 ottobre ma le scarse prove raccolte indebolirono l'accusa al processo e lo stesso pubblico ministero Vincenzo Sangiorgi ammise che non vi erano legami tra la rivista \"Imperium\" e l'organizzazione dei FAR-Legione Nera.\nIl 20 novembre 1951 la corte d'assise stabil\u00ec che anche la semplice appartenenza ai FAR implicava il reato di ricostituzione del disciolto Partito Fascista oltre a considerare anche le singole posizioni degli imputati, pertanto tutti coloro per cui non fu assodata la militanza nei FAR furono scagionati: Graziani, Gianfranceschi e Dragoni furono condannati a un anno e undici mesi e altri dieci imputati a pene minori. Tutti gli altri furono assolti. Tra loro Rauti, Erra ed Evola, che fu difeso gratuitamente dall'avvocato Francesco Carnelutti. Con la fine del processo si concluse definitivamente anche l'adozione della sigla FAR. La vicenda fu mitizzata dai giovani di destra e provoc\u00f2 un maggiore afflusso alle riunioni che gi\u00e0 si tenevano a casa di Evola.\nRauti partecip\u00f2 al III Congresso missino a L'Aquila nel 1952, la corrente evoliana fu per l'occasione battezzata con l'ironico soprannome di \"Figli del Sole\" che li indicava come giovani caratterizzati per la \"loro intransigenza dottrinale\". Dopo il congresso il sodalizio con Enzo Erra cominci\u00f2 a incrinarsi per la scelta di quest'ultimo di avvicinarsi alla corrente moderata di Augusto De Marsanich e di Arturo Michelini. La rottura si consum\u00f2 il 5 luglio 1953 quando i due giovani missini si trovarono a votare in Comitato centrale due diversi ordini del giorno, Erra a favore della segreteria di Marsanich e Rauti uno contrario.\nLa fondazione del Centro Studi Ordine Nuovo.\nIl 14 novembre 1953 Rauti si dimise dal suo incarico in seno al comitato centrale e il 15 novembre tenne la prima riunione del gruppo di \"Ordine nuovo\" strutturata come una componente interna del MSI.\nNel gennaio 1954 nel corso del IV Congresso di Viareggio ad Augusto De Marsanich succedette a segretario di Arturo Michelini. Nel corso del Congresso, Rauti, Nicosia e Erra, che erano tra i pi\u00f9 noti rappresentanti del gruppo giovanile, proposero lo spostamento del partito su posizioni pi\u00f9 intransigenti e la rivisitazione del Fascismo in chiave pi\u00f9 critica ricollegandosi soprattutto all'impostazione tradizionalista-spiritualista di Evola e in particolare al saggio \"Orientamenti\", pubblicato per la prima volta nel 1950 dalla rivista \"Imperium\". Dopo il Congresso di Viareggio Rauti si pose su posizioni estremamente critiche verso la nuova classe dirigente ritenendo che il partito avesse perso ogni aspirazione rivoluzionaria.\nNel novembre 1956, Arturo Michelini al V Congresso di Milano fu nuovamente, seppur di stretta misura, riconfermato segretario. Al fine di contrastarne l'elezione la corrente spiritualista, che ormai ha assunto il nome di \"Ordine Nuovo\", si present\u00f2 alleata con la sinistra missina ma inutilmente. Rauti non accettandone ideologicamente la strategia dell'inserimento, alla guida della corrente \"spiritualista\" di Ordine Nuovo usc\u00ec dal MSI. Il 14 gennaio 1957 i dirigenti di Ordine Nuovo inviarono una dura lettera al segretario nazionale contestandone la linea e di fatto dando il via alla scissione. Il gruppo scissionista, guidato da Rauti, in cui figuravano Clemente Graziani, Paolo Signorelli, Stefano delle Chiaie, Giuliano Bracci e Marcello Perina, fond\u00f2 ufficialmente il Centro Studi Ordine Nuovo.\nOrdine Nuovo apr\u00ec in breve tempo diverse sedi in Italia, che nel 1966 arriv\u00f2 ad avere 3.500 iscritti, utilizzando come simbolo l'ascia bipenne. Il Centro Studi Ordine Nuovo si impegn\u00f2 in attivit\u00e0 esclusivamente culturale tenendosi anche lontano dalle competizioni elettorali. Unica concessione fu fatta ai giovani guidati da Delle Chiaie che per le elezioni politiche del 1958 lanci\u00f2 la campagna, per primo in Italia, a favore della scheda bianca, ma senza utilizzare la sigla di \"Ordine Nuovo\". Nel 1959 Delle Chiaie, in polemica con Rauti che non voleva impostare il Centro Studi come un movimento politico, usc\u00ec con il proprio gruppo denominato \"Avanguardia Nazionale Giovanile\".\nL'impostazione data al gruppo da Rauti si discost\u00f2 totalmente dalla tradizione fascista, ricercando nuovi autori di riferimento anche all'estero come Corneliu Codreanu, Giuseppe Tucci, Pio Filippani Ronconi e Ren\u00e9 Gu\u00e9non e cominciando a immaginare, contrapposta alla dicotomia USA-URSS, una \"Europa Nazione\".\nIn breve tempo l'influenza culturale di Ordine Nuovo, con la sua visione eroica e aristocratica di impostazione evoliana esercit\u00f2 una forte influenza sui giovani militanti di destra rimasti nel MSI che non rinunciarono a richiederne la partecipazione ufficiale ai Convegni del movimento giovanile come quello di Perugia del gennaio 1967 organizzato dal FUAN.\nNel maggio del 1965 l'istituto di studi militari Alberto Pollio organizza un convegno sulla \"guerra rivoluzionaria\", a Roma all'Hotel Parco dei Principi, che viene finanziato dallo Stato Maggiore dell'esercito: si trattava di un raduno fra fascisti, alte cariche dello Stato e imprenditori: Rauti presenta una relazione su \"La tattica della penetrazione comunista in Italia\".\nNel frattempo, a parte un breve guizzo con la battaglia di Valle Giulia, le piazze italiane furono dominate dal movimento del Sessantotto. Con l'arrivo alla segreteria del MSI nel 1969 di Giorgio Almirante che il 10 luglio 1969 aveva lanciato un appello rivolto soprattutto a Ordine Nuovo \"ai camerati che hanno abbandonato il partito\", buona parte dei dirigenti rientr\u00f2 nel partito e Rauti fu immediatamente inserito in direzione nazionale. La decisione di rientrare nel MSI provoc\u00f2 contestazioni all'interno di Ordine Nuovo e Rauti giustific\u00f2 la propria decisione con la \"necessit\u00e0 vitale di inserirsi dalla finestra nel sistema da cui eravamo usciti dalla porta, per poter usufruire delle difese che il sistema offre attraverso il Parlamento\". Anni dopo spieg\u00f2 i motivi:\nQuasi tutti i dirigenti rientrarono nel MSI mentre una minoranza, sotto la guida carismatica di Clemente Graziani, il 21 dicembre fondarono Ordine Nuovo.\nSuccessivamente Giorgio Freda e altri esponenti di estrema destra entreranno a far parte di Ordine Nuovo. Negli anni 1960 e anni 1970, il nome di questa organizzazione verr\u00e0 usato per rivendicare una serie di attentati, cui Rauti risulter\u00e0 sempre estraneo.\nLe indagini giudiziarie.\nIl 4 marzo 1972 il giudice Stiz, di Treviso, emette mandato di cattura contro Rauti per gli attentati ai treni dell'8 e 9 agosto 1969. Successivamente l'incriminazione si estender\u00e0 agli attentati del 12 dicembre (tra cui la strage di Piazza Fontana), per cui fu anche incarcerato alcuni giorni, venendo scarcerato il 24 aprile 1972, prima di essere eletto deputato. Nel 1974, con la rivoluzione dei garofani in Portogallo, viene scoperta l'organizzazione eversiva internazionale fascista Aginter Press, con la quale ha stretti rapporti anche Rauti attraverso l'agenzia Oltremare per la quale lavora.\nNessuna di queste inchieste ha mai accertato qualche reato a suo carico.\nSuccessivamente Pino Rauti fu inquisito per la strage di Piazza della Loggia a Brescia e in merito il 15 maggio 2008 \u00e8 stato rinviato a giudizio. Assolto \"per non aver commesso il fatto\", il 16 novembre 2010 con la sentenza numero 2 della Corte d'Assise di Brescia ai sensi dell'articolo 530, comma 2 del codice di procedura penale. Nelle richieste del pm Roberto Di Martino, per quanto concerne la posizione di Pino Rauti, il pm chiede l'assoluzione, affermando che la sua \u00e8 una \"responsabilit\u00e0 morale, ma la sua posizione non \u00e8 equiparabile a quella degli altri imputati dal punto di vista processuale. La sua posizione \u00e8 quella del predicatore di idee praticate da altri ma non ci sono situazioni di responsabilit\u00e0 oggettiva. La conclusione \u00e8 che Rauti va assolto perch\u00e9 non ha commesso il fatto\".\nLa sinistra interna al MSI.\nRauti sosteneva che il fascismo fosse stato un movimento non di destra, bens\u00ec di sinistra.\nNel 1972 Rauti fu eletto deputato alla Camera nelle file del MSI nella circoscrizione del Lazio, dove verr\u00e0 sempre rieletto fino alle elezioni del 1992. Dopo la forte avanzata elettorale del 1972 il MSI nelle elezioni successive del 1976 sub\u00ec un arretramento. Rauti che gi\u00e0 alcuni mesi prima delle elezioni aveva cominciato a considerare conclusa l'esperienza della \"Destra Nazionale\", fortemente voluta da Almirante, si spost\u00f2 su posizioni di sinistra seguito da tutto il gruppo che proveniva da Ordine Nuovo rappresentando in sostanza l'unica corrente di opposizione interna nel MSI. Fautore di una svolta movimentista, divenne animatore della \"sinistra\" del MSI-DN, seguito in questo soprattutto dal movimento giovanile. Rauti ha insistito nel corso degli anni su temi quali l'anticapitalismo e il terzomondismo, opponendosi alle posizioni conservatrici dell'ala di maggioranza lanciando anche messaggi all'elettorato di sinistra. Secondo Rauti infatti l'avanzata elettorale del 1972 aveva beneficiato dell'apporto di parte dell'elettorato di sinistra che per\u00f2 all'indomani del lancio del progetto di \"grande destra\" accarezzato da Almirante era nuovamente rifluito a sinistra. La lotta contro il comunismo secondo Rauti, avrebbe dovuto quindi spostarsi dai vecchi motivi nazionalisti a posizioni alternative di destra, contendendo l'elettorato alla sinistra sui temi sociali. Nel 1973 lanci\u00f2 altre due riviste \"Civilt\u00e0\" e \"Alternativa\" con l'intento di riaggregare intorno a esse gli intellettuali in dissenso con la linea ufficiale del partito.\nNel corso dell'XI Congresso tenuto a Roma nel 1977 la componente spiritualista di \"Linea Futura\" che faceva capo a Rauti appoggi\u00f2 la componente considerata di sinistra guidata da Almirante contrapposta alla destra micheliniana. La vittoria di Almirante comport\u00f2 la scissione dell'ala moderata di Democrazia Nazionale che lasci\u00f2 il partito. Si rafforz\u00f2 pertanto l'anima di sinistra pi\u00f9 antisistema dei rautiani che gi\u00e0 durante il congresso arrivarono a porre in dubbio anche l'etichetta di \"Destra\" del MSI-DN. La vittoria almirantiana comport\u00f2 una sorta di divisione dei compiti, Almirante si impegn\u00f2 a rigalvanizzare la base dopo la sconfitta elettorale del 1976 e all'ala rautiana di impostare le strategie politiche di pi\u00f9 ampio respiro spesso discostandosi dalle linee pi\u00f9 tradizionali del partito e impostando la posizione anticomunista non pi\u00f9 come contrapposizione ideologica poich\u00e9 la destra \"\"deve assumere il suo risvolto sociale, protestatario, di alternativa\" incominciando una politica aggressiva verso la sinistra non pi\u00f9 in difesa dei ceti borghesi spaventati dal disordine ma in favore del sottoproletariato urbano con particolare attenzione verso quello meridionale, sintetizzata dallo slogan \"Destra, Protesta, Libert\u00e0\". Il MSI in questa fase fu caratterizzato anche dall'opposizione ostruzionistica insieme con i radicali nel 1978 alle modifiche in senso restrittivo della Legge Reale accusata di essere \"liberticida\" e poi all'abrogazione della stessa nel referendum nello stesso anno. La componente rautiana esercit\u00f2 una notevole influenza sul movimento giovanile del partito che ebbe la sua consacrazione nei tre Campi Hobbit il primo dei quali nel 1977, dando cos\u00ec inizio a una stagione di rinnovamento dentro il partito e lanciando il quindicinale \"Linea\"\" (1979-1981), e organizzazioni parallele, dal Movimento giovani disoccupati, ai Gruppi Ricerca Ecologica.\nLa corrente rautiana si distinse invece dal partito nel 1980 per l'opposizione alla campagna per la reintroduzione della pena di morte in Italia che in quei giorni aveva lanciato una fortunata campagna che aveva visto l'adesione anche di avversari politici come il deputato Matteo Matteotti. La campagna per la pena di morte per\u00f2 in parte alien\u00f2 le simpatie del movimento giovanile.\nLa componente di \"SpazioNuovo\".\nNel 1979, al XII Congresso di Napoli la corrente rautiana denominata \"\"SpazioNuovo\" e quella almirantiana si scontrarono e il dibattito si focalizz\u00f2 sulla valutazione storica del Fascismo. Secondo la maggioranza guidata da Pino Romualdi rimaneva valida e centrale l'esperienza fascista mentre per la minoranza rautiana del Fascismo si doveva cogliere soprattutto l'afflato antiborghese e rivoluzionario \"non riconducibile alla destra\". La vittoria congressuale di Romualdi, alleato di Almirante fu schiacciante ma ci\u00f2 nonostante l'influenza culturale di Rauti sul partito non fu scalfita e si estese sempre pi\u00f9 soprattutto nel movimento giovanile grazie anche alle numerose riviste di riferimento, alle case editrici e discografiche. Si riscoprirono autori come Mircea Eliade, Schmitt e la Nouvelle Droite francese di Alain de Benoist.\nNel XIII Congresso di Roma, del 1982 Rauti si propose nuovamente come alternativa ad Almirante pur conscio di non avere prospettive essendosi la sua componente indebolita per l'uscita dal partito di diversi dirigenti. La nuova mozione congressuale di Rauti presentata da \"SpazioNuovo\"\", pur riprendendo le tesi gi\u00e0 espresse nel Congresso di Roma del 1977, divenne la pi\u00f9 compiuta analisi socio-politica della societ\u00e0 contemporanea effettuata dalla destra politica, che distaccandosi dalla tradizione fascista tent\u00f2 di dare risposte moderne alle sfide della nuova societ\u00e0. Si ha un rilancio dei temi ecologisti, terzomondisti e antiamericani con particolare attenzione alla difesa della cultura locale inoltre si ha pi\u00f9 attenzione per la cosiddetta \"seconda societ\u00e0\" rappresentata dai portatori di handicap, le casalinghe, le famiglie dei drogati e i consumatori. Si propose inoltre la penetrazione nella societ\u00e0 civile tramite una maggiore preparazione politica giovanile con l'istituzione delle \"scuole di partito\" ma anche di momenti aggreganti con cineforum, feste e spettacoli ma anche con la creazione di circoli culturali. Come gi\u00e0 nel 1979 i rautiani furono sconfitti.\nLo scioglimento della componente rautiana comport\u00f2 la cooptazione di Rauti alla vicesegreteria e l'ingresso di numerosi dirigenti rautiani in direzione nazionale.\nAl XV congresso del MSI a Sorrento nel 1987 vi fu la successione ad Almirante, ormai gravemente malato. Rauti si ripresent\u00f2 alla guida della propria rinata corrente denominata \"\"Andare oltre\" scontrandosi con il giovane Gianfranco Fini sostenuto dal segretario uscente. Rauti, pur sconfitto, insieme con la corrente di Beppe Niccolai, raccolse quasi la met\u00e0 dei consensi e la componente \"Andare Oltre\" ottenne la maggioranza relativa con il 28%.\nI punti programmatici esposti da Rauti rimasero sostanzialmente gli stessi gi\u00e0 espressi nei congressi precedenti; in particolare pose una maggiore attenzione circa il \"risveglio arabo\"\".\nAlle elezioni europee del 1989 il MSI sub\u00ec un calo elettorale e Fini perse il supporto di alcuni suoi grandi elettori.\nSegretario del partito.\nAl XVI Congresso di Rimini del 1990, coalizzandosi con la componente di Domenico Mennitti, Rauti vinse su Fini nello scontro per la segreteria. A questo punto Rauti, pi\u00f9 intellettuale che politico, non riusc\u00ec ad arrestare l'emorragia di voti dopo la morte di Almirante. Inoltre un infortunio all'anca gli imped\u00ec di svolgere a tempo pieno le mansioni di segretario, dovendo delegare Mennitti. Nel 1991 inoltre scoppi\u00f2 la Guerra del Golfo, che vide contrapposta una coalizione internazionale all'Iraq di Saddam Hussein e stranamente la sua segreteria, momentaneamente retta da Mennitti, si schier\u00f2 con gli americani, provocando una spaccatura nella sua stessa corrente.\nDopo la sconfitta alle amministrative e alle elezioni regionali in Sicilia del 1991 il MSI arriv\u00f2 elettoralmente al suo minimo storico e la componente di Fini richiese un nuovo Congresso. Il Comitato centrale del partito, cui Rauti si era presentato gi\u00e0 dimissionario, decise di procedere al nuovo reincarico. Lo scontro tra Mennitti e Fini fu vinto da quest'ultimo con il 53% dei voti e Fini ritorn\u00f2 alla segreteria dal luglio 1991.\nLa svolta di Fiuggi e il MSFT.\nEuroparlamentare dal 1994 fino al giugno 1999, dopo il congresso di Fiuggi del 1995, che trasforma il Movimento Sociale in Alleanza Nazionale (scelta di cui fu strenuo oppositore), Rauti fond\u00f2 insieme con gli ex senatori Giorgio Pisan\u00f2 e Cesare Biglia e all'ex deputato Tommaso Staiti di Cuddia il Movimento Sociale Fiamma Tricolore, dopo che una sentenza del Tribunale Civile di Roma impedisce ai rautiani di utilizzare il nome e il simbolo storici del MSI-DN, mentre viene velocemente scartata l'ipotesi di chiamare il nuovo sodalizio politico \"Partito della Rifondazione Missina\". Il partito, presentatosi da solo, riesce a eleggere un senatore con il recupero proporzionale, il penalista siciliano Luigi Caruso che ottiene quasi il 20% dei voti nel collegio n. 19 della Sicilia (Avola).\nPer alcuni anni il Movimento Sociale Fiamma Tricolore, fu l'unico partito che riusc\u00ec a coagulare tutta la destra rimasta dichiaratamente fascista in un movimento ben strutturato con percentuali non insignificanti risultando determinante per la vittoria del centro-destra di Berlusconi alle elezioni regionali del 2000 in Abruzzo e in Calabria. Alla guida del MSFT, Rauti si candid\u00f2 a sindaco di Roma alle elezioni amministrative del 1997.\nAlle elezioni politiche italiane del 2001 con tutta una serie di desistenze, Rauti ottenne la rielezione del senatore Luigi Caruso nel collegio di Avola, che si present\u00f2 questa volta, sempre come rappresentante della Fiamma Tricolore, nella lista della Casa delle Libert\u00e0, risultando vincitore nel collegio uninominale con la percentuale di circa il 42% dei voti validi.\nNell'ottobre 2003, il Tribunale Civile di Roma accoglie un ricorso presentato da alcuni iscritti alla Fiamma Tricolore e stabilisce d'invalidare l'elezione del comitato centrale adottato dall'assemblea del partito nel 2000, che confermava Rauti come presidente. A seguito di quella sentenza, Rauti \u00e8 stato espulso dalla Fiamma Tricolore e ha fondato, nel 2004, il Movimento Idea Sociale.\nIl MIS, l'ultima creatura.\nIl MIS di Rauti ha partecipato alle elezioni europee del 2004 raccogliendo lo 0,1% dei consensi, ma alle elezioni regionali del 2005 trov\u00f2 un accordo con la Casa delle Libert\u00e0 ottenendo lo 0,5% di media nazionale. Il Movimento Idea Sociale \u00e8 rimasto nell'orbita della Casa delle Libert\u00e0 fino ai primi mesi del 2006, il MIS non \u00e8 poi pi\u00f9 riuscito, al contrario di altre formazioni della destra radicale come Alternativa Sociale e Fiamma Tricolore, a trovare un accordo con la coalizione di centro-destra. Il movimento ha deciso allora di presentare liste autonome, raccogliendo per\u00f2 le firme necessarie a partecipare alla competizione elettorale solo nella regione Puglia, dove ha poi ottenuto circa 3.000 voti che corrispondono allo 0,008% di media nazionale.\nIn quella circostanza, tuttavia, a seguito di disaccordi con gli altri vertici (in particolare il segretario nazionale Giuseppe Incardona), Rauti ha presentato liste con il nome \"MIS con Rauti\", che furono contestate da coloro che si consideravano i veri dirigenti del Movimento Idea Sociale. Nel 2008 il suo MIS (Rauti non si \u00e8 candidato) partecipa alle elezioni politiche nazionali sotto il simbolo del partito di Roberto Fiore (Forza Nuova) avendo siglato un accordo elettorale, e mantenendo in piedi il \"Patto d'Azione\". Al secondo turno delle elezioni comunali di Roma Rauti esprime il suo appoggio al candidato del PDL Gianni Alemanno, suo genero, che fu poi eletto sindaco della citt\u00e0. Scompare il 2 novembre 2012 all'et\u00e0 di 85 anni.\nFamiglia.\nPino Rauti era il suocero del sindaco di Roma, Gianni Alemanno, del Popolo della Libert\u00e0. La figlia di Rauti, Isabella, \u00e8 anch'ella impegnata in politica, prima nel Fronte della Giovent\u00f9 e nel MSI, successivamente nel Movimento Sociale Fiamma Tricolore, in Alleanza Nazionale, nel PdL (per il quale fu anche consigliera regionale del Lazio) e infine in Fratelli d'Italia, partito con cui \u00e8 stata eletta senatrice nel 2018.\nDopo la morte di Rauti le figlie Isabella e Alessandra (quest'ultima giornalista e conduttrice del GR), con cadenza annuale organizzano a Roma un convegno rievocativo."}
{"id": "116538", "revid": "2108263", "url": "https://it.wikipedia.org/wiki?curid=116538", "title": "Boemondo I d'Antiochia", "text": "Biografia.\nOrigine e nome.\nBoemondo fu il figlio primogenito di Roberto il Guiscardo, duca di Puglia e di Calabria, nato dal matrimonio di quest'ultimo con Alberada di Buonalbergo, che fu pi\u00f9 tardi ripudiata. Fu battezzato col nome di \"Marco\" in onore del santo patrono di San Marco Argentano, ma venne scherzosamente \"ribattezzato\" dal padre \"Boemondo\", come un mitico mostro gigantesco (Behemoth), a causa della sua notevole statura sin da bambino, e cos\u00ec divenne noto.\nFino al 1098 firmava i documenti semplicemente come \"Roberti ducis filius\". Suo figlio e successore si riferiva a lui semplicemente come \"magnus Boamundus\". Inoltre, a causa della sua controversia con il fratello per il ducato di Puglia, fu chiamato \"dux Apuliae\" da alcuni cronisti. Tuttavia, il titolo utilizzato pi\u00f9 frequentemente dagli altri capi crociati durante la sua vita ed in seguito fu Principe d'Antiochia (\"Antiocenus princeps\"). Inoltre, Boemondo viene citato da Torquato Tasso nel VII canto della \u201cGerusalemme liberata\u201d con l'appellativo di Conte di Cosenza.\nScontri con i Bizantini.\nServ\u00ec sotto suo padre nel grande attacco ai Balcani contro l'Impero bizantino (1080-1085) e comand\u00f2 l'esercito normanno durante l'assenza del Guiscardo (1082-1084), penetrando in Tessaglia cos\u00ec come a Larissa, venendo per\u00f2 respinto da Alessio I Comneno. Quest'antica reciproca ostilit\u00e0 ebbe grande influenza nel determinare il corso della politica del regno dell'Imperatore nel periodo che va dall'epoca di Boemondo (che suo padre aveva destinato al trono di Costantinopoli) a quella di Ruggero II.\nQuando Roberto il Guiscardo mor\u00ec nel 1085, mentre il suo fratellastro minore Ruggero Borsa ereditava la Puglia e altri territori italiani, Boemondo avrebbe dovuto ereditare i possedimenti balcanici di suo padre, che tuttavia furono persi subito per mano dei Greci. I fratellastri pervennero cos\u00ec ad un aperto contrasto che fu infine risolto grazie alla mediazione di papa Urbano II, il quale ottenne per Boemondo il riconoscimento di alcuni possedimenti intorno a Taranto. Boemondo quindi riceveva da parte della matrigna Sichelgaita un piccolo principato (un possedimento allodiale) come compenso per la rinuncia ai suoi diritti sul ducato di Puglia. Ma egli mirava a conseguire un prestigio assai maggiore per s\u00e9: il cronista Romualdo Guarna disse di Boemondo che \"\u00abegli sempre cercava l'impossibile\u00bb\".\nNel 1096 Boemondo, insieme a suo zio Ruggero I il Gran Conte di Sicilia, stava assediando Amalfi che s'era rivoltata contro il duca Ruggero, allorch\u00e9 bande di Crociati cominciarono ad attraversare l'Italia per dirigersi in Terra Santa. Lo zelo crociato conquist\u00f2 Boemondo: \u00e8 possibile che egli abbia visto nella Prima Crociata l'opportunit\u00e0 di realizzare la politica paterna di una espansione verso oriente e avesse sperato, in una prima fase, di ritagliare per se stesso un principato orientale. Goffredo Malaterra con schiettezza afferma che Boemondo prese la Croce con l'intenzione di razziare e conquistare terre greche.\nLa partecipazione alla Prima Crociata e conquista di Antiochia.\nAl Terzo concilio di Melfi, dal 10 al 17 settembre 1089, il Papa Urbano II propose la prima Crociata. Il Pontefice, insieme ai fratellastri normanni Ruggero Borsa e Boemondo I, gett\u00f2 le basi per costituire una lega allo scopo di liberare dai musulmani la Terra Santa. Inizi\u00f2, cos\u00ec, la predicazione per la crociata, che fu formalmente indetta, in seguito, a Clermont.\nBoemondo radun\u00f2 un contingente normanno, forse la miglior compagine dello stuolo crociato, nonostante i numeri modoesti (il suo contingente assommava all'incirca a 500 uomini su un totale di circa 35.000 crociati). Alla testa del suo esercito egli travers\u00f2, partendo da Trani, il Mare Adriatico e, dopo essere sbarcato a Durazzo, si diresse per la Via Egnatia alla volta di Costantinopoli percorrendo, sotto la prudente scorta di Peceneghi inviatagli incontro dall'Imperatore di Costantinopoli, la via che egli aveva tentato di seguire nel 1084. Fece grande attenzione a osservare un atteggiamento \"corretto\" nei confronti di Alessio e quando arriv\u00f2 a Costantinopoli nell'aprile 1097 rese omaggio feudale all'Imperatore.\nMentre Baldovino di Boulogne e Tancredi d'Altavilla si dirigevano verso est dall'Asia Minore per stabilirsi nella Contea di Edessa, l'esercito principale della Prima Crociata continu\u00f2 verso sud per assediare Antiochia. Boemondo fu il primo a prender posizione davanti ad Antiochia (ottobre 1097) e prese parte in modo massiccio all'assedio della citt\u00e0, sconfiggendo i tentativi dei musulmani di portar soccorso da est e mantenendo i collegamenti a ovest degli assedianti col porto di San Simeone e con le navi genovesi che erano alla fonda. Con oltre quattrocento torri, la citt\u00e0 era quasi impenetrabile. L'assedio si protrasse per tutto l'inverno, con grandi difficolt\u00e0 tra i crociati, che furono spesso costretti a mangiare i propri cavalli, o, secondo la leggenda, i corpi dei loro compagni cristiani che non sopravvivevano.\nComunque, Boemondo convinse una guardia di una torre, un cristiano convertito di nome Firouz, a permettere ai Crociati di entrare in citt\u00e0. Questo accadde il 3 giugno 1098, e segu\u00ec un grande massacro di musulmani. Solo quattro giorni dopo, un esercito musulmano proveniente da Mosul guidato dall'atabeg Kerbogha arriv\u00f2 ad assediare gli stessi Crociati. Alessio I Comneno, l'Imperatore bizantino, stava venendo in soccorso dei cristiani, ma torn\u00f2 indietro quando gli giunse notizia che la citt\u00e0 era gi\u00e0 stata riconquistata dai musulmani.\nTuttavia, i Crociati stavano ancora fronteggiando l'assedio, con l'aiuto di un mistico chiamato Pietro Bartolomeo. Pietro annunci\u00f2 di aver avuto una visione di Sant'Andrea Apostolo, che gli avrebbe detto che la lancia di Longino, che aveva trafitto il costato di Cristo sulla croce, si trovava ad Antiochia. Si scav\u00f2 sotto la cattedrale di San Pietro, e la lancia fu trovata da Pietro stesso. Anche se molto probabilmente questa era stata messa l\u00ec da lui stesso (questa era l'opinione anche di Ademaro di Le Puy, legato papale), ci\u00f2 risollev\u00f2 il morale dei crociati. Con la reliquia appena scoperta alla testa dell'esercito, Boemondo marci\u00f2 incontro a Kerbogha, che fu miracolosamente sconfitto \u2014 miracolosamente perch\u00e9, secondo i Crociati, un esercito di santi apparve sul campo di battaglia in loro aiuto.\nIl controllo della citt\u00e0 fu oggetto di una lunga disputa. Vi erano nell'esercito dei Franchi nove conti preposti al loro comando, Boemondo li raccolse a consiglio e domand\u00f2 a chi dovesse andare Antiochia una volta conquistata, e, dato che ognuno la richiedeva per s\u00e9, si accordarono a guidare l'assedio una settimana per ciascuno, concordando che essa sarebbe andata a chi, nella sua settimana, fosse riuscito ad espugnarla. A seguito del corrompimento della guardia Firouz ci riusc\u00ec Boemondo e fu cos\u00ec nominato Principe dagli altri capi crociati.\nBoemondo fece valere le sue pretese contro Raimondo IV, che sosteneva i diritti di Alessio e ottenne il pieno possesso di Antiochia nel gennaio 1099. Si trattenne quindi nelle vicinanze della citt\u00e0 conquistata per rendere sicure le proprie posizioni, mentre gli altri Crociati si spostavano a sud per la conquista di Gerusalemme.\nIl declino e la morte.\nSi rec\u00f2 a Gerusalemme nel Natale del 1099, quando Dagoberto da Pisa fu eletto patriarca, forse al fine di impedire la crescita di un forte potere lotaringio nella citt\u00e0. Tutto faceva sembrare che Boemondo fosse destinato a gettare le fondamenta di un grande principato ad Antiochia che avrebbe potuto contenere Gerusalemme. Aveva un buon territorio, una buona posizione strategica e un esercito forte. Doveva per\u00f2 fronteggiare due grandi forze: l'Impero bizantino, che reclamava tutti i suoi territori appoggiato nella sua pretesa da Raimondo di Tolosa, e le forti municipalit\u00e0 musulmane del nord-est della Siria. Contro queste forze egli fall\u00ec.\nNel 1100, nella battaglia di Melitene fu catturato dai Danishmendidi di Sivas e langu\u00ec in prigione fino al 1103. Il cugino\nTancredi prese il suo posto ma nel frattempo Raimondo s'installava con l'aiuto di Alessio a Tripoli e riusciva cos\u00ec a contenere l'espansione verso sud di Antiochia.\nTancredi era figlio di Oddone Bonmarchis, detto Marchisius \"il Buon Marchese\", della famiglia dei signori del Monferrato, e di Emma di Altavilla sorella di Roberto il Guiscardo. - Emma era anche il nome di una sorella di Boemondo I d'Altavilla, la cui omonimia ha spesso creato confusione in alcuni autori, i quali, confondendo il grado di parentela tra i due rampolli della casa normanna, hanno erroneamente indicato Tancredi quale nipote di Boemondo principe di Antiochia, anzich\u00e9 suo cugino - Da: Tancredus di Rodolfo di Caen.\nRiscattato nel 1103 dalla generosit\u00e0 del principe armeno Kogh Vasil, Boemondo ebbe come suo primo obiettivo quello di attaccare le vicine potenze musulmane per garantirsi i rifornimenti. Nell'attaccare tuttavia Harran nel 1104 egli fu severamente sconfitto sul fiume Balikh, presso al-Raqqa, sull'Eufrate. La disfatta fu decisiva, rendendo irrealizzabile quel grande principato orientale che Boemondo aveva progettato. Segu\u00ec un attacco greco in Cilicia e, disperando delle sue proprie risorse, Boemondo torn\u00f2 in Europa per cercare rinforzi al fine di difendere la sua posizione. Giunto a Roma, Boemondo riusc\u00ec a convincere il papa Pasquale II della \"perfidia Graecorum\" e cos\u00ec il legato pontificio Bruno di Segni (che accompagn\u00f2 Boemondo in Francia) ricevette l'incarico di predicare la guerra santa contro Bisanzio. A Saint-L\u00e9onard-de-Noblat davanti all'urna di san Leonardo Boemondo depose delle catene d'argento in ricordo di quelle che per tre anni gli avevano torturato il corpo nella prigione di G\u00fcm\u00fc\u015ftekin. Poi si trov\u00f2 a Chartres con il re di Francia Filippo I.\nLa sua personalit\u00e0 affascinante gli fece guadagnare la mano di Costanza, la figlia del sovrano francese Filippo I, che spos\u00f2 a Chartres nel 1106. Di questo matrimonio Sugerio di Saint-Denis scrisse:\nIn questo modo Boemondo pot\u00e9 reclutare col consenso regio un vasto esercito. Abbagliato dal suo successo, Boemondo decise di usare il suo esercito non per difendere Antiochia contro i Greci, ma per attaccare Alessio. Cos\u00ec fece, ma Alessio aiutato dai Veneziani si dimostr\u00f2 troppo forte e Boemondo dovette sottomettersi a una pace umiliante col trattato di Devol del 1108, che lo rese vassallo di Alessio, piegandosi a ricevere la sua ricompensa col titolo di \"Sebastos\", con la promessa di rinunciare ai territori disputati e di ammettere un patriarca greco ad Antiochia. D'allora in poi Boemondo fu un uomo finito.\nTorn\u00f2 quindi in Italia nella speranza di trovare mezzi e uomini che gli consentissero di proseguire con efficacia e determinazione la sua politica in Terra Santa, ma nel 1111 mor\u00ec a Bari e fu sepolto a Canosa di Puglia.\nMatrimonio e figli.\nBoemondo spos\u00f2 nel 1106 a Chartres, Costanza figlia del re di Francia Filippo I, dalla quale ebbe due figli:\nNella letteratura.\nBoemondo compare spesso in cronache e resoconti della prima crociata. Inoltre figura tra i co-protagonisti di opere letterarie che hanno come sfondo quell'epopea (come la \"Gerusalemme liberata\" del Tasso).\nBoemondo compare anche nella novella fantastica \"Pilgermann\" di Russell Hoban."}
{"id": "116542", "revid": "1522738", "url": "https://it.wikipedia.org/wiki?curid=116542", "title": "K.u.k.", "text": "Nell'Impero austro-ungarico k.u.k. era l'acronimo di kaiserlich und k\u00f6niglich (dal tedesco: \"imperiale e regio\"), vale a dire il prefisso di tutti gli enti, istituti e unit\u00e0 militari che facevano capo all'amministrazione pubblica austro-ungarica dal 1867 al 1918.\nStoria.\nIl termine \"k.u.k.\" (che in tedesco si pronuncia ) venne introdotto nell'ambito della monarchia asburgica nel momento in cui l'imperatore d'Austria (individuato con tale titolo dal 1806) assunse la corona del Regno di Ungheria il 15 agosto 1867 a seguito dell\"'Ausgleich\" (compromesso), fondendo in unione personale i due regni danubiani. L'acronimo non fu per\u00f2 adottato contemporaneamente da tutti gli enti comuni dell'Impero. Ad esempio l'esercito comune lo introdusse nell'ottobre 1889 su specifico ordine dell'imperatore Francesco Giuseppe. Il ministero della guerra lo adott\u00f2 addirittura soltanto nel 1911 e si chiam\u00f2 fino a quell'anno ministero imperiale della guerra (\"Reichskriegsministerium\").\nSpesso tale acronimo viene confuso con la sigla \"k.k.\" (acronimo di \"kaiserlich \u00f6sterreichisch, k\u00f6niglich b\u00f6hmisch\", tedesco per \"imperiale austriaco, reale boemo\", resa nelle fonti italiane dell'epoca con \"i.r.\"), che si riferiva invece alle istituzioni della sola parte austriaca dell'impero.\nNella cultura di massa.\nNe \"L'uomo senza qualit\u00e0\", Robert Musil chiama scherzosamente Cacania l'impero in cui \u00e8 ambientato il romanzo: ci\u00f2 per l'associazione fonetica con \"la formula \u201cimperiale e regia\u201d nella forma abbreviata tedesca \u201cK. und K.\u201d\"."}
{"id": "116543", "revid": "33689", "url": "https://it.wikipedia.org/wiki?curid=116543", "title": "Avventura in 3D", "text": ""}
{"id": "116546", "revid": "767487", "url": "https://it.wikipedia.org/wiki?curid=116546", "title": "La vita futura", "text": "La vita futura (\"Things to Come\") \u00e8 un film del 1936 diretto da William Cameron Menzies.\nSi tratta di un film di fantascienza, prodotto da Alexander Korda, liberamente tratto dal romanzo di H. G. Wells \"The Shape of Things to Come\" (1933), il quale ebbe un grado di supervisione su ogni aspetto del film. Nelle locandine viene infatti indicato il titolo \"La vita che verr\u00e0 - di H. G. Wells\", con il nome del produttore indicato in piccolo.\nLa pellicola narra una serie di eventi futuri che ripercorrono un intero secolo, dal 1936 - anno di distribuzione del film - fino al 2036. Ritenuta una delle pi\u00f9 importanti pellicole di fantascienza, \"profetizza le devastazioni dell'imminente seconda guerra mondiale ed anticipa una realt\u00e0 dominata dalla tecnocrazia.\" Malgrado lo scarso successo all'epoca, fu la pi\u00f9 ambiziosa e costosa produzione fantascientifica degli anni trenta.\nIn Italia \u00e8 stato distribuito una prima volta nel 1937 dalla Mander Film e una seconda volta nel 1953, con il titolo Nel 2000 guerra o pace? (vita futura), dalla Minerva Film.\nAllo stesso romanzo di Wells si ispirer\u00e0, assai liberamente, anche il film \"Il pianeta ribelle\" (\"The Shape of Things to Come\") del 1979.\nTrama.\nNell'immaginaria citt\u00e0 anglosassone di Everytown, nel 1940, si assiste allo scoppiare di una seconda guerra mondiale. Un conflitto che durer\u00e0 decenni, cos\u00ec a lungo che i sopravvissuti non saranno in grado di ricordare i motivi per i quali esso era iniziato. I bombardamenti strategici da entrambe le parti hanno completamente devastato la civilt\u00e0 umana, che \u00e8 tornata in una nuova era buia dove il livello tecnologico \u00e8 pari a quello medioevale, con le carcasse delle automobili trainate dai cavalli. In questo scenario scoppia una pandemia misteriosa chiamata \u00abLa piaga errante\u00bb o \"la febbre vagante\".\nNel 1970 Everytown viene guidata da un signore della guerra locale, Rudolph o il Capo, in costante guerra con il popolo delle colline e ossessionato dall'idea di conquistare alcuni giacimenti di petrolio che potranno produrre carburante per far nuovamente volare gli aerei fermi da tempo. L'equilibrio verr\u00e0 alterato dall'arrivo di una macchina volante guidata da uno scienziato, John Cabal, peraltro gi\u00e0 noto prima dello scoppio della guerra, che porta la notizia di una nuova civilt\u00e0 scientifica creata nel nord da scienziati e tecnici sopravvissuti. Il Capo non crede a queste parole ma pensa si tratti solo di nemici infiltrati, e rinchiude in carcere il nuovo venuto. Questi verr\u00e0 liberato dall'arrivo di altre macchine volanti, che faranno uso di gas soporifero, sconfiggendo il tiranno che trover\u00e0 accidentalmente la morte. La popolazione verr\u00e0 integrata nella nuova societ\u00e0 libera e tecnologicamente avanzata.\nCon un balzo di alcuni anni, negli anni 2000, in cui si descrive l'evolvere della nuova societ\u00e0 tecnologica e democraticamente avanzata (i costumi ricordano l'antica Grecia) si descrive infine, all'alba di un'avventura spaziale, la lotta tra chi non sopporta pi\u00f9 una tecnologica sfrenata e chi invece vuol fare entrare anche i sentimenti nel governo della nazione. Una piccola rivoluzione dar\u00e0 un volto pi\u00f9 umano ad una societ\u00e0 comunque tesa verso il futuro.\nProduzione.\nLo scrittore H. G. Wells ebbe un quasi totale controllo sulle riprese della pellicola, un potere di cui nessuno sceneggiatore aveva mai potuto usufruire. Tuttavia la versione finale del film presenta molti tagli di scene volute dallo scrittore. Gli eventi rappresentati rispecchiano le preoccupazioni dei profeti della guerra aerea, che per l'epoca aveva scarsi precedenti nella prima guerra mondiale. Wells era uno di questi profeti, descrivendo la guerra aerea nei suoi romanzi \"Anticipations\" (1901) e \"La guerra nell'aria\" (\"The War in the Air\", 1908) e l'uso della bomba atomica ne \"La liberazione del mondo\" (\"The World Set Free\", 1914).\nLa colonna sonora, composta da Arthur Bliss, \u00e8 parte integrante del film. Wells inizialmente intendeva registrare prima le musiche e quindi girare il film intorno ad esse, ma questo era ritenuto troppo radicale, cos\u00ec l'adattamento fu fatto in modo pi\u00f9 tradizionale. La musica del film \u00e8 divenuta popolare e nel 2003 si potevano contare ancora una mezza dozzina di edizioni.\nGli effetti speciali furono molto curati per gli standard dell'epoca. Durante la sequenza della ricostruzione della citt\u00e0, per oltre cinque minuti si vedono macchine misteriose lavorare, spesso a tempo con le musiche scritte da Bliss.\nL'artista ungherese, pittore e fotografo, L\u00e1szl\u00f3 Moholy-Nagy venne ingaggiato per le realizzazione di alcune scenografie di Everytown, ma soltanto 90 secondi della sua produzione su pellicola appaiono nel film.\nDistribuzione.\nLa durata della pellicola, in origine di circa 130 minuti, venne poi ridotta a 117' dalla censura britannica. Arriv\u00f2 poi negli Stati Uniti d'America ulteriormente accorciato a 96 minuti.\nNel 1936 circol\u00f2 in Regno Unito una ulteriore edizione della durata di 98'. Per la successiva ristampa del 1943 sub\u00ec ulteriori tagli, arrivando a soli 72 minuti di durata.\nLa versione italiana, uscita inizialmente col titolo \"Vita futura\", non superava gli 80 minuti.\nLa pellicola \u00e8 diventata di pubblico dominio negli Stati Uniti nel 1964. Mentre \u00e8 ancora soggetta a copyright in Gran Bretagna, Europa e alcuni altri paesi.\nHome Video.\nCuriosamente, negli Stati Uniti fu distribuita una versione a colori di 92 minuti. Se ne occup\u00f2 il maestro della stop-motion Ray Harryhausen per la Legend Films, che pubblic\u00f2 il DVD agli inizi del 2007.\nNel maggio dello stesso anno fu pubblicata nel Regno Unito l'edizione restaurata di quella da 96 minuti ad opera della Network, contenente anche una \"Virtual Extended Version\" comprendente immagini e fotografie di come poteva essere la versione completa. Nel 2011 fu ripubblicata in versione HD un'edizione in Blu-ray.\nNel 2013 venne alla luce un'ultima edizione (Blu-ray e DVD) con il restauro eseguito dalla Criterion sulla versione da 96 minuti.\nEdizione Italiana.\n\u00c8 stato pubblicato in DVD, per la prima volta, nel 2006 con il titolo \"Things to Come: Vita futura\", nella versione da 96 minuti. Ripubblicato nel 2011, dalla Pulp Video, con le stesse caratteristiche ma con il titolo italiano \"La vita futura\".\nSuccessivamente, nel 2014, distribuito in Blu-ray sempre dalla Pulp Video utilizzando il master restaurato dalla Criterion.\nUn'ultima pubblicazione (DNA) risale all'anno 2015.\nAccoglienza e critica.\nLa pellicola riscosse scarso successo alla sua uscita, malgrado fosse la pi\u00f9 ambiziosa e costosa produzione fantascientifica degli anni trenta; in seguito \u00e8 stata rivalutata come uno dei pi\u00f9 importanti film del genere."}
{"id": "116549", "revid": "984922", "url": "https://it.wikipedia.org/wiki?curid=116549", "title": "JAJC", "text": "Just Another Jabber Client (JAJC) \u00e8 un client XMPP per Microsoft Windows scritto in Delphi da Mikel Ivanow.\nCaratteristiche.\nAlcune delle funzioni di JAJC:"}
{"id": "116550", "revid": "124156121", "url": "https://it.wikipedia.org/wiki?curid=116550", "title": "Goffredo di Buglione", "text": "Dopo il riuscito assedio di Gerusalemme nel 1099, Goffredo divenne il primo sovrano del nuovo Stato crociato, il Regno di Gerusalemme; rifiut\u00f2 tuttavia il titolo di \"Re\", secondo la leggenda perch\u00e9 credeva che il vero Re di Gerusalemme fosse Cristo, preferendo il titolo di Difensore del Santo Sepolcro (in latino: \"Advocatus Sancti Sepulchri\"). \u00c8 anche conosciuto come il \"Barone del Santo Sepolcro\" e il \"Re crociato\"\nLa tradizione lo esalt\u00f2 a figura leggendaria, tanto che Dante Alighieri lo inser\u00ec tra gli spiriti guerrieri e giusti del cielo di Marte del Canto XVIII del \"Paradiso\" e Torquato Tasso ne fece il protagonista della sua opera pi\u00f9 famosa, la \"Gerusalemme liberata\".\nBiografia.\nIn Europa.\nGoffredo fu designato da suo zio, Goffredo il Gobbo, suo successore in Bassa Lorena, ma nel 1076 l'Imperatore Enrico IV gli assegn\u00f2 la sola marca di Anversa, che faceva parte della signoria di Buglione, riprendendosi il feudo della Bassa Lorena, visto che suo zio non aveva discendenti n\u00e9 eredi maschi diretti. Ci\u00f2 nonostante il suo ducato si estendeva dal Brabante al Lussemburgo, comprendendo le regioni dell'Hainaut, del Limburgo, del Namur e parte delle attuali Fiandre. Goffredo, ora di Buglione, combatt\u00e9 per Enrico sia a Elster sia nell'assedio di Roma e nel 1082 gli fu finalmente affidato il ducato della Bassa Lorena.\nLa Lorena era stata fortemente influenzata dai riformatori cluniacensi e Goffredo sembra sia stato un uomo pio.\n\"Appena i vescovi, dopo il trionfo della Riforma cluniacense e la lotta per le investiture smisero di appoggiare gli Imperatori germanici, la provincia immediatamente si ridusse in piccoli domini feudali\" (\"Catholic Encyclopedia\", \"Lorraine\").\nIl fatto che egli avesse servito sotto Enrico IV contro il papato, lo ascriveva nel novero di quei nobili europei fortemente compromessi dopo la vittoria della riforma gregoriana. Perci\u00f2 Goffredo ritenne utile liquidare letteralmente la maggior parte di quanto possedeva (soprattutto ai vescovi di Liegi e di Verdun) e unirsi alla prima crociata, proclamata da Urbano II al Concilio di Clermont (1095).\nLa Prima Crociata.\nCoi suoi fratelli Eustachio e Baldovino di Boulogne (il futuro Baldovino I di Gerusalemme) Goffredo part\u00ec dalla Lorena nell'agosto 1096 alla testa di un'armata forte di circa 12.000 uomini, seguendo la strada \"di Carlo Magno\" (attraverso la valle del Danubio e i Balcani), che sembra Urbano II avesse chiamato (secondo il cronista Roberto il Monaco) la \"Strada di Gerusalemme\". Dopo alcune difficolt\u00e0 in Ungheria, dove egli non fu in grado di impedire ai suoi uomini di saccheggiare i correligionari cristiani, Goffredo giunse a Costantinopoli nel novembre. Fu il primo dei crociati ad arrivare ed entr\u00f2 in conflitto quasi subito con l'Imperatore bizantino Alessio I che pretendeva da Goffredo un giuramento di fedelt\u00e0 all'Impero bizantino. Goffredo alla fine giur\u00f2 nel gennaio 1097, imitato da molti altri baroni, garantendo la restituzione all'Impero dei territori strappati dalle proprie truppe ai turchi. Quest'azione assicur\u00f2 ai crociati l'attraversamento in sicurezza degli stretti situati dopo Costantinopoli.\nAll'inizio del 1099 Goffredo era una figura secondaria nella crociata, con Baldovino, Boemondo di Taranto, Raimondo IV di Tolosa e Tancredi d'Altavilla che determinavano il corso degli eventi. Goffredo fu il primo a presentarsi all'assedio di Nicea ma il suo solo risultato significativo in questa parte della crociata fu il soccorso prestato all'esercito di Boemondo durante la Battaglia di Dorileo allorch\u00e9 questi s'era dovuto arrendere ai turchi selgiuchidi di Qilij Arslan I. L'esercito di Goffredo, in realt\u00e0, fu anch'esso costretto alla resa finch\u00e9 non giunse un altro gruppo di crociati agli ordini di Ademaro, vescovo di Le Puy che attacc\u00f2 l'accampamento selgiuchide.\nNel 1099, dopo la conquista di Antiochia al termine di un lungo assedio, i Crociati si divisero su cosa avrebbero dovuto fare. Molti fanti volevano proseguire verso sud alla volta di Gerusalemme ma Raimondo, a quel tempo considerato il capo della Crociata, era esitante nel proseguire la marcia. Goffredo, che sembra fosse influenzato da motivi religiosi piuttosto che politici, convinse Raimondo a condurre l'esercito a Gerusalemme. Goffredo fu attivo nell'assedio della citt\u00e0 e il 15 luglio fu tra i primi a entrare coi suoi Lotaringi in citt\u00e0 che vide un massacro generale di musulmani ed ebrei, secondo i canoni d'assedio vigenti all'epoca. I cronisti riportano alcune note sul suo carattere: coraggioso e valoroso, ma anche ripiegato su s\u00e9 stesso, tormentato, talvolta indeciso, forse ammalato nel fisico.\nQuesta sua debolezza fu forse ci\u00f2 che convinse gli altri crociati a affidargli la corona gerosolimitana, non subendo il veto di alcuna compagine (a differenza per esempio dell'energico Raimondo IV di Tolosa, osteggiato dai normanni). Si cercava infatti un personaggio non di spicco, vista la rinuncia di Raimondo a brigare il titolo regio, e Goffredo sembr\u00f2 il candidato ideale, tanto che quando venne incoronato, il 22 luglio, egli decise di prendere il titolo di \"Advocatus\" (cio\u00e8 difensore, ossia protettore laico) del Santo Sepolcro. Questo attributo inoltre era tipico di chi reggeva beni ecclesiastici, per cui sottintendeva che la Terra santa appartenesse alla Santa Sede.\nIl Regno di Gerusalemme.\nGoffredo rifiut\u00f2 dunque di essere incoronato \"re\" nella citt\u00e0 in cui il Cristo era morto, assumendo il meno tronfio titolo di \"Advocatus Sancti Sepulchri\", \"difensore del Santo Sepolcro\".\nPer tale scopo, egli fond\u00f2 l'Ordine equestre del Santo Sepolcro di Gerusalemme.\nNel corso del suo breve regno di appena un anno, Goffredo dovette difendere il nuovo Regno di Gerusalemme dai Fatimidi d'Egitto, che in agosto furono sconfitti nella Battaglia di Ascalona. Fronteggi\u00f2 anche l'opposizione di Dagoberto da Pisa, il Patriarca di Gerusalemme, che s'era alleato con Raimondo. Raimondo, secondo alcune fonti, avrebbe impedito a Goffredo di conquistare Ascalona dopo la battaglia ma altre fonti sostengono che le gelosie erano in realt\u00e0 reciproche e che, anzi, gli abitanti della citt\u00e0 costiera islamica avrebbero preferito di gran lunga arrendersi a Raimondo (di cui era ben nota la fedelt\u00e0 alla parola data) anzich\u00e9 a Goffredo e che, a causa della contrapposizione fra i due comandanti crociati, alla fine non se ne fece pi\u00f9 nulla. Ascalona rest\u00f2 cos\u00ec con le sue porte sbarrate, approvvigionata regolarmente dalla flotta fatimide che in quella parte del Mediterraneo non aveva ancora rivali.\nNel 1100 Goffredo fu in grado d'imporre la sua autorit\u00e0 ad Acri, Arsuf, Giaffa e Caesarea. Nel frattempo il contrasto con Dagoberto continuava: Goffredo e Boemondo avrebbero preferito Arnolfo di Chocques come Patriarca ma Dagoberto voleva trasformare il Regno in una teocrazia, col Papa alla sua guida. Dagoberto riusc\u00ec a forzare Goffredo a una tregua e si concord\u00f2 che Gerusalemme e Giaffa sarebbero state assegnate alla Chiesa se i Crociati avessero potuto conquistare Il Cairo per trasferirvisi. Tuttavia Goffredo mor\u00ec il 18 luglio senza aver conquistato l'Egitto e la questione di chi avrebbe dovuto governare su Gerusalemme rimase senza risposta. I sostenitori di una monarchia secolare chiamarono il fratello di Goffredo, Baldovino (diventato nel frattempo conte di Edessa), affinch\u00e9 assumesse la corona. Dagoberto \u2013 che era fuori Gerusalemme con Tancredi per assistere alla conquista di Acri e al massacro della sua popolazione di fede israelita \u2013 dovette piegarsi e con riluttanza incoron\u00f2 Baldovino re il 25 dicembre 1100.\nGoffredo nella storia e nella leggenda.\nPer essere stato il primo governante di Gerusalemme, Goffredo \u00e8 stato idealizzato nei racconti pi\u00f9 tardi. Fu descritto come il capo dei Crociati, il re di Gerusalemme e il legislatore che presiedeva le Assise di Gerusalemme e fu incluso fra i cavalieri ideali, conosciuti come i Nove Prodi. In realt\u00e0 egli non fu nulla di tutto ci\u00f2. Ademaro di Monteil, Raimondo IV di Tolosa, Boemondo di Taranto e Tancredi d'Altavilla furono i capi della Crociata; suo fratello Baldovino di Boulogne fu il primo vero re di Gerusalemme; le Assise furono il risultato di un graduale processo.\nIl ruolo di Goffredo nella Crociata \u00e8 stato descritto da Alberto di Aquisgrana, dall'anonimo autore delle \"Gesta Francorum\" e da Raimondo di Aguilers.\nNella letteratura fantastica, Goffredo fu l'eroe delle due Francie nel ciclo della crociata, il complesso di \"chansons de geste\" connesse con la Crociata, tra cui la \"Chanson d'Antioche\" e la \"Chanson de J\u00e9rusalem\".\nAnche la sua famiglia e la prima parte della sua vita divennero soggetto di leggende. La leggenda del Cavaliere del Cigno, pi\u00f9 nota oggi come soggetto dell'opera di Wagner \"Lohengrin\", si riferiva originariamente al nonno di Goffredo, Elia, che arriv\u00f2 su un misterioso battello a forma di cigno per difendere il casato di Buglione e impalmare la nonna di Goffredo.\nPresente anche in Gerusalemme liberata, l'opera pi\u00f9 famosa di Torquato Tasso e a lui si riferisce nel proemio:\nNella Divina Commedia Dante colloca Goffredo fra i principi saggi e giusti (Paradiso, XVIII, 47).\nIl nome di Goffredo di Buglione si inserisce storicamente tra coloro che avrebbero contribuito alla spiegazione del toponimo \"Goffredo\", riferito alla citt\u00e0 di Castel Goffredo, in provincia di Mantova.\nOpere d'arte.\nFin da met\u00e0 del XIX secolo una statua equestre di Goffredo di Buglione si erge al centro della Piazza Reale (Fr.: \"place Royale\", Ol.: \"Koningsplein\") a Bruxelles, Belgio. La statua fu scolpita da Eug\u00e8ne Simonis e inaugurata il 24 agosto 1848."}
{"id": "116552", "revid": "125634434", "url": "https://it.wikipedia.org/wiki?curid=116552", "title": "Aida", "text": "Aida \u00e8 un'opera in quattro atti di Giuseppe Verdi, su libretto di Antonio Ghislanzoni, basata su un soggetto originale dell'archeologo francese Auguste Mariette, primo direttore del Museo Egizio del Cairo.\nIsma'il Pasci\u00e0, khediv\u00e9 d'Egitto, commission\u00f2 a Verdi un inno per celebrare l'apertura del Canale di Suez (1869) offrendo un compenso di , ma Verdi rifiut\u00f2, sostenendo come era solito di non essere uso a scrivere musica d'occasione. Nell'ambito delle stesse celebrazioni era stato inaugurato il Teatro khediviale dell'Opera del Cairo con una rappresentazione di \"Rigoletto\". Ma il khediv\u00e9 insisteva per avere un'opera originale di un celebre maestro europeo. E la prima scelta era ovviamente Giuseppe Verdi. Se Verdi avesse rifiutato, l'offerta sarebbe stata rivolta a Charles Gounod o a Richard Wagner. Incaricato della trattativa era Auguste Mariette, il quale a sua volta si rivolse come intermediario a Camille du Locle, direttore dell'Op\u00e9ra-Comique e gi\u00e0 autore del libretto di Don Carlos. Mariette scriveva a du Locle: \u00abCi\u00f2 che il Vicer\u00e9 vuole \u00e8 un'opera egiziana esclusivamente storica. Le scene saranno basate su descrizioni storiche, i costumi saranno disegnati avendo i bassorilievi dell'alto Egitto come modello\u00bb.\nLo scetticismo iniziale di Verdi fu vinto infine dalla lettura dello scenario approntato dallo stesso Mariette, che trov\u00f2 valido, decidendosi ad accettare la proposta a patto di avere un completo controllo sull'allestimento e sulla scelta del cast, e pattuendo un compenso notevole, 150.000 franchi. La prima, concordata per il gennaio 1871, fu ritardata a causa dell'assedio prussiano a Parigi durante la guerra franco-prussiana, che imped\u00ec l'accesso ai laboratori dell'Op\u00e9ra dove erano stati realizzati costumi e scenografie. Ancora oggi \"Aida\" continua ad essere una delle opere liriche pi\u00f9 famose. Alla prima del Cairo colp\u00ec l'utilizzo, nella \"Marcia trionfale\", di lunghe trombe, del tipo delle trombe egiziane o delle buccine romane (\"\u00ab [...] com'erano le Trombe nei tempi antichi\u00bb\"), appositamente ricostruite per l'occasione secondo un probabile schema di strumento antico, con un unico pistoncino nascosto da un panno a forma di vessillo o gagliardetto.\nStoria delle interpretazioni.\nLa prima al Cairo e il successo iniziale in Italia.\nOriginariamente, Verdi scelse di scrivere un breve preludio all'inizio del primo atto. Per l'allestimento del 1872 a MIlano pens\u00f2 di sostituirlo con una sinfonia, appositamente composta: tuttavia all'ultimo momento decise di non far eseguire questa sinfonia a causa \u2013 secondo quanto ammise egli stessi \u2013 della sua \"pretenziosa insipidezza\". Questa sinfonia \u00e8 stata eseguita da Arturo Toscanini con la NBC Symphony Orchestra il 30 marzo 1940, senza inciderla, e in tempi recenti da John Eliot Gardiner e da Riccardo Chailly, che l'ha registrata nel 2003. \n\"Aida\" ebbe grandi consensi all'inaugurazione del Cairo il 24 dicembre 1871. I costumi e gli accessori per la prima sono stati disegnati da Auguste Mariette, che ha anche curato il disegno delle scene (realizzate dai pittori di scena dell'Op\u00e9ra di Parigi Auguste-Alfred Rub\u00e9 e Philippe Chaperon per gli atti 1 e 4, \u00c9douard Desplechin e Jean-Baptiste Lavastre per gli atti 2 e 3, e poi spediti nella capitale egiziana). Anche se Verdi non partecip\u00f2 alla prima, era molto insoddisfatto del fatto che il pubblico fosse composto solamente da personalit\u00e0, politici e critici invitati. Anche per questo, oltre che per il fatto di non averne potuto seguire l'allestimento in prima persona, considerava decisiva la prima italiana (ed europea), tenutasi alla Scala di Milano l'8 febbraio 1872.\nVerdi aveva anche scritto il ruolo di Aida per la voce di Teresa Stolz, che la cant\u00f2 per la prima volta alla prima milanese. Il compositore aveva chiesto al fidanzato della cantante, Angelo Mariani, di dirigere la prima del Cairo, ma lui rifiut\u00f2. Cos\u00ec la scelta cadde su Giovanni Bottesini. L'interprete di Amneris a Milano, Maria Waldmann, era la sua favorita per il ruolo e continuer\u00e0 a interpretare il personaggio in tutti gli allestimenti seguiti da Verdi, fino a che non si ritir\u00f2 dalle scene nel 1876.\nAnche a Milano \"Aida\" fu accolta con grande entusiasmo. In seguito fu allestita nei principali teatri d'opera di tutta Italia, tra cui il Teatro Regio di Parma (20 aprile 1872, il cui allestimento fu seguito da Verdi in persona), il Teatro di San Carlo di Napoli (30 marzo 1873, anch'essa seguita da Verdi in persona), La Fenice di Venezia (11 giugno 1873), il Teatro Regio di Torino (26 dicembre 1874), il Teatro Comunale di Bologna (30 settembre 1877, con Giuseppina Pasqua nel ruolo di Amneris e Franco Novara in quello del Re) e il Teatro Costanzi di Roma (8 ottobre 1881, con Theresa Singer come Aida e Giulia Novelli come Amneris), tra gli altri.\nEsibizioni del XX secolo e oltre.\nUna versione completa dell'opera \u00e8 stata realizzata a New York nel 1949. Diretta da Toscanini con Herva Nelli nel ruolo di Aida e Richard Tucker in quello di Radam\u00e8s, \u00e8 stata trasmessa in televisione sulla rete televisiva NBC. A causa della lunghezza, l'opera \u00e8 stata divisa in due trasmissioni televisive, conservate su cinescopi e successivamente pubblicato in video da RCA e Testament. La parte audio della trasmissione, compresi alcuni rifacimenti nel giugno del 1954, fu pubblicata su LP e CD da RCA Victor. Altre performance degne di nota di questo periodo includono una performance del 1955 di Tullio Serafin con Maria Callas interprete di Aida e Richard Tucker come Radam\u00e8s e uno spettacolo del 1959 diretto da Herbert von Karajan con Renata Tebaldi nei panni di Aida e Carlo Bergonzi nel ruolo di Radam\u00e8s.\nTrama.\nAtto I.\nAida, principessa e figlia del Re di Etiopia [Amonasro], vive a Menfi come serva; gli Egizi l'hanno catturata durante una spedizione militare contro l'Etiopia ignorando la sua vera identit\u00e0, e suo padre ha organizzato un'incursione in Egitto per liberarla dalla prigionia. Ma fin dalla sua cattura, Aida \u00e8 innamorata, ricambiata, del giovane guerriero Radam\u00e8s. Ha per\u00f2 una pericolosa rivale, Amneris, la figlia del Faraone d'Egitto. Giunta Aida, Amneris intuisce che la serva possa essere la fiamma di Radam\u00e8s e falsamente la consola dal suo pianto. Appare il Faraone assieme agli ufficiali e Ramfis che introduce un messaggero recante le notizie dal confine. Aida \u00e8 preoccupata: suo padre sta marciando contro l'Egitto. Il Faraone dichiara che Radam\u00e8s \u00e8 stato scelto da Iside come comandante dell'esercito che combatter\u00e0 contro Amonasro. Il cuore di Aida \u00e8 diviso tra l'amore per il padre e il suo paese e l'amore per Radam\u00e8s.\nCerimonie solenni e danza delle sacerdotesse. Investitura di Radam\u00e8s come comandante in capo.\nAtto II.\nScena I: \"Stanza di Amneris\"\nAmneris riceve la sua schiava Aida e ingegnosamente la spinge a dichiarare il suo amore per Radam\u00e8s, mentendole dicendo che egli \u00e8 morto in battaglia; la reazione di Aida alla notizia la tradisce rivelando l'amore segreto per il guerriero. Amneris cos\u00ec la minaccia essendo la figlia del Faraone e potendo tutto a differenza della povera serva, ma con orgoglio Aida rivela che anche lei \u00e8 di nobile rango, ma se ne pente ben presto e cerca il perdono. Risuonano da fuori le trombe della vittoria, e Amneris obbliga la disperata Aida a vedere con lei il trionfo dell'Egitto e la sconfitta del suo popolo.\nRadam\u00e8s torna vincitore, e il faraone decreta che egli potr\u00e0 avere tutto quello che desidera. I prigionieri etiopi sono condotti alla presenza del Re; tra loro figura Amonasro, e Aida accorre subito ad abbracciare il padre, ma le loro vere identit\u00e0 sono ancora sconosciute agli Egizi, poich\u00e9 Amonasro dichiara che il Re etiope \u00e8 stato ucciso in battaglia. Istigato dal suo amore per Aida, Radam\u00e8s desidera che i prigionieri siano liberati, e il Re d'Egitto, a lui grato, lo proclama suo successore al trono concedendogli la mano della figlia Amneris e fa inoltre rilasciare i prigionieri; su consiglio di Ramfis, fa per\u00f2 restare Aida e Amonasro come ostaggi per assicurare che gli etiopi non cerchino di vendicare la loro sconfitta.\nAtto III.\nTenuto in ostaggio insieme alla figlia Aida, il Re etiope medita una vendetta per la sconfitta subita e costringe la figlia a farsi rivelare da Radam\u00e8s la posizione dell'esercito egizio. Radam\u00e8s ha solo apparentemente consentito di diventare il marito di Amneris e, fidandosi di Aida, durante la conversazione in cui decidono di fuggire insieme, le rivela per incauta confidenza le informazioni richieste dal padre. Rimasto nei paraggi origliando la conversazione, Amonasro rivela la sua identit\u00e0 e, all'arrivo delle guardie, fugge con Aida. Disperato per avere involontariamente tradito il suo Faraone e la sua patria, Radam\u00e8s si consegna prigioniero al sommo sacerdote.\nAtto IV.\nVolendo salvare Radam\u00e8s di cui conosce l'innocenza, Amneris lo supplica di discolparsi, ma egli rifiuta. Il di lui processo ha luogo fuori dal palcoscenico; egli tace e senza difendersi, mentre Amneris, che rimane sul palco, si appella ai sacerdoti affinch\u00e9 gli mostrino piet\u00e0. Radam\u00e8s viene condannato a morte per alto tradimento e sar\u00e0 sepolto vivo, e Amneris maledice i sacerdoti mentre Radam\u00e8s viene portato via.\nRadam\u00e8s crede di essere solo, ma pochi attimi dopo si accorge che Aida si \u00e8 nascosta nella cripta per morire con lui. I due amanti accettano il loro terribile destino, confermano l'amore l'un per l'altro, dicono addio al mondo e alle sue pene e aspettano l'alba, mentre Amneris piange e prega sopra la loro tomba durante le cerimonie religiose e la danza di gioia delle sacerdotesse.\nOrganico orchestrale.\nLa partitura di Verdi prevede l'utilizzo di:\nDa suonare sul palco o internamente:\nDiscografia (selezione).\n1957 Maria Curtis Verna, Miriam Pirazzini, Franco Corelli, Giangiacomo Guelfi - Angelo Questa - Cetra\nCinema.\nNel 1953 fu prodotto \"Aida\", trasposizione cinematografica dell'opera diretta da Clemente Fracassi, con Sophia Loren nel ruolo di Aida e con la voce di Renata Tebaldi.\nAll'opera \u00e8 liberamente ispirato anche \"Aida degli alberi\", film d'animazione del 2001 prodotto dalla Lanterna Magica con la regia di Guido Manuli e la voce di Olivia Manescalchi."}
{"id": "116553", "revid": "547034", "url": "https://it.wikipedia.org/wiki?curid=116553", "title": "Avventura grafica", "text": "L'avventura grafica (in inglese \"graphic adventure game\") \u00e8 un genere di videogioco d'avventura dotato di una interfaccia utente di tipo grafico e nato come evoluzione delle avventure testuali.\nPunta e clicca.\nComunemente le avventure grafiche rientrano nel sottogenere punta e clicca (scritto anche punta-e-clicca, dall'inglese \"point-and-click\"), una classe di giochi in cui si controlla un personaggio mostrato in terza persona nello scenario del gioco, utilizzando principalmente il mouse. L'espressione \"punta e clicca\" deriva dalla classica azione eseguibile nei giochi di questo tipo: puntare il cursore presente nella schermata di gioco verso determinati punti sensibili (come oggetti, personaggi, luoghi) e cliccare per eseguire una particolare azione su di essi.\nSi osservi comunque che esistono anche avventure grafiche che non hanno bisogno del mouse ma utilizzano altri dispositivi di puntamento.\nCaratteristiche.\nLe avventure grafiche permettono al giocatore di selezionare le azioni da compiere e gli oggetti da utilizzare grazie a un'interfaccia grafica. Dunque l'aggettivo \"grafica\" sottolinea sia l'interazione tra il software e l'utente, sia l'estetica del gioco.\nInfatti anche tra le meno evolute avventure testuali ci sono molti titoli dotati di illustrazioni grafiche di accompagnamento, ma la sola presenza di grafica estetica non interattiva non le fa rientrare tra le avventure grafiche (per questi casi si usava a volte il termine \"avventure semigrafiche\").\nIl protagonista, comandato tramite un semplice dispositivo di puntamento (mouse, joystick, joypad, pochi tasti della tastiera, touch screen), pu\u00f2 esplorare un mondo virtuale, visualizzato sullo schermo, raccogliere oggetti in un inventario e usarli, da soli o in combinazione con altri, per risolvere gli enigmi che il gioco presenta e, infine, interagire con i personaggi non giocanti che incontra, scegliendo le frasi da dire tra un insieme variabile di scelte possibili, navigando quindi in un \"albero dei dialoghi\".\nIn molte avventure grafiche l'identificazione degli oggetti e altri punti di interesse disponibili in ogni luogo dello scenario, ovvero cliccabili, \u00e8 facilitata poich\u00e9 quando il giocatore vi passa sopra il puntatore compaiono delle descrizioni testuali (stile tooltip) o altre forme di evidenziazione.\nLa produzione dei giochi ha seguito strade parallele, portando le software house alla creazione di \"engine\" (motori software) che facilitassero lo sviluppo (famosi sono il Sierra's Creative Interpreter o SCI della Sierra Entertainment e lo SCUMM delle avventure LucasArts) e che hanno permesso di spostare l'attenzione dall'aspetto prettamente tecnologico per incentrarla maggiormente sui fattori che influiscono sull'esperienza videoludica: scenografie, colonne sonore, personaggi e, soprattutto, sceneggiatura.\nVarianti.\nTalune avventure grafiche richiedono, a fianco degli enigmi, il superamento di determinate sequenze \"arcade\": si tratta di brevi intermezzi nei quali viene meno la vera natura dell\"'adventure\" e si lascia il giocatore misurarsi con minigiochi d'azione, nei quali debba prevalere la velocit\u00e0 delle dita piuttosto che l'ingegno; la riuscita della prova viene poi ricompensata con oggetti o indizi altrimenti irreperibili.\nLa maggior parte delle avventure grafiche sono in terza persona, ovvero si controlla un personaggio giocante visto dall'esterno. Gli scenari di sfondo si muovono seguendo i movimenti del personaggio sullo schermo. Ci sono per\u00f2 anche titoli con visuale in prima persona.\nIn molte avventure il protagonista non pu\u00f2 morire: in questi casi il mondo virtuale \u00e8 stato progettato in modo da non presentare pericoli o, in alternativa, il team di sceneggiatori ha ritenuto di alleviare il giocatore da questa preoccupazione e di impegnarlo solo con gli enigmi (ci\u00f2 si realizza, ad esempio, impedendo al personaggio di avvicinarsi troppo a un dirupo). In altre avventure questo rischio esiste e far\u00e0 parte dell'abilit\u00e0 risolutiva dell'utente evitare questa eventualit\u00e0 al suo \"alter ego\".\nStoria del genere.\nPrimi giochi.\nLa storia delle avventure grafiche inizia gi\u00e0 negli anni ottanta, come naturale evoluzione delle avventure testuali. Queste ultime richiedono di digitare i giusti verbi e i nomi degli oggetti, a volte con la difficolt\u00e0 di indovinare il corretto vocabolario; nelle prime avventure grafiche invece i verbi sono selezionabili direttamente cliccando da un elenco e gli oggetti cliccando l'inventario. L'evoluzione era come, per fare una metafora informatica, passare dai sistemi operativi a linea di comando a quelli a desktop grafico. Per il giocatore medio, rappresentava un'esperienza molto pi\u00f9 pratica e fruibile.\nL'avvio del genere si pu\u00f2 legare al lancio del Macintosh nel 1984, il primo personal computer con interfaccia grafica di diffusione significativa. Lo stesso anno usc\u00ec \"Enchanted Scepters\", la prima avventura punta e clicca per Macintosh. Era ancora basata su schermate grafiche statiche accompagnate da descrizioni testuali, ma i comandi sono selezionabili da men\u00f9 a tendina. Nel 1985 usc\u00ec \"D\u00e9j\u00e0 Vu\" per Mac, che introdusse un'interfaccia punta e clicca completa, con inventario di oggetti trascinabili e una lista di otto azioni selezionabili.\nAltro titolo innovativo fu \"Labyrinth\" uscito nel 1986 per Commodore 64, prima avventura della Lucasfilm Games (poi divenuta LucasArts). \"Labyrinth\" inizia con interfaccia testuale, ma evolve in grafica durante il gioco stesso; il Commodore 64 non \u00e8 dotato di mouse, ma una veloce interazione era possibile tramite joystick e tasti di accesso rapido a verbi e oggetti.\nAnni d'oro.\nNel 1987 sempre la Lucasfilm pubblic\u00f2 \"Maniac Mansion\", che secondo il designer Ron Gilbert diede vita effettivamente alle avventure punta-e-clicca, permettendo di puntare direttamente gli oggetti sullo scenario con il cursore. \"Maniac Mansion\" fu rilevante anche per l'introduzione del sistema SCUMM, un motore grafico e di gioco che permette lo sviluppo facilitato di avventure grafiche e la loro portabilit\u00e0. Ben presto queste caratteristiche sarebbero diventate imprescindibili per chi intenda programmare avventure grafiche.\nAltri capisaldi usciti alla fine degli anni '80 furono \"Zak McKracken and the Alien Mindbenders\", secondo gioco basato su SCUMM e prima avventura LucasArts con colonna sonora MIDI, e \"\", arricchito da minigiochi d'azione.\n\"Loom\" del 1990, sempre basato su SCUMM, introdusse la filosofia della \"non-morte\", poi divenuta una costante delle avventure LucasArts: il giocatore non pu\u00f2 mai perdere o finire in situazioni senza via d'uscita.\nLucasArts raggiunse l'apogeo lo stesso anno con \"The Secret of Monkey Island\", una parodia piratesca, molto rifinito sotto tutti gli aspetti. Il \u201cduello a insulti\u201d, ispirato dai classici film con Errol Flynn, fu una trovata geniale per rappresentare duelli pirateschi senza introdurre meccaniche d'azione e restando nel genere nell'avventura pura.\nLa principale rivale della LucasArts, Sierra Entertainment, nonostante il successo delle saghe di \"King's Quest\" e \"Leisure Suit Larry\", era rimasta indietro nello sviluppo del genere. Tuttavia, nello stesso 1990 in cui usc\u00ec \"Monkey Island\", pubblic\u00f2 ', primo punta e clicca puro della Sierra, che rese i propri giochi molto pi\u00f9 accessibili. Seguirono, con la stessa interfaccia, ', ' e '.\nNel 1991 usc\u00ec \"\", molto pi\u00f9 vasto e a struttura aperta del predecessore, introducendo tra l'altro il sistema iMUSE per una colonna sonora sensibile al contesto. Riusc\u00ec a superare il gi\u00e0 eccellente predecessore e rimane una delle avventure pi\u00f9 apprezzate di tutti i tempi.\nLo sviluppatore Westwood Studios entr\u00f2 pi\u00f9 tardi nel genere, con \"The Legend of Kyrandia\" (1992), e cos\u00ec anche la Revolution Software con \"Lure of the Temptress\" (1992). Quest'ultimo spiccava per il nuovo sistema Virtual Theatre, che popolava i luoghi di personaggi non giocanti liberamente mobili e impegnati attivamente nella loro vita quotidiana.\nLa Adventure Soft raggiunse il proprio apice nel 1993 con \"Simon the Sorcerer\", una parodia del fantasy, una delle prime avventure con la voce del protagonista, interpretato da Chris Barrie.\nNel frattempo LucasArts, forte del successo dei primi due \"Monkey Island\", continu\u00f2 con avventure SCUMM a budget pi\u00f9 elevato, come il grande \"Indiana Jones and the Fate of Atlantis\" (1992) e il seguito di \"Maniac Mansion\", \"\" (1993). I due \"Monkey Island\" furono anche grande fonte di ispirazione per il successo australiano \"Flight of the Amazon Queen\".\nAltri sviluppatori si cimentarono nei pi\u00f9 diversi ruoli con \"Cruise for a Corpse\", \"KGB\", \"Heart of China\", \"\".\nRevolution Software produsse il capolavoro cyberpunk \"Beneath a Steel Sky\" (1994), Adventure Soft torn\u00f2 con ' (1995) e l'autrice Jane Jensen debutt\u00f2 con ' (1993), primo di una trilogia insolitamente cupa e matura.\nA met\u00e0 degli anni '90 l'avventura grafica era giunta al suo apice. Si cominci\u00f2 a spingere al massimo le capacit\u00e0 grafiche dei PC pi\u00f9 potenti e della PlayStation, con elaborati intermezzi e video basati su CD-ROM, si citano in particolare \"Sam &amp; Max Hit the Road\", \"The Dig\" e \"Full Throttle\".\nAltri come \"\", \"Torin's Passage\" e \"The Last Express\" spinsero ancora pi\u00f9 verso il cartone animato interattivo, usando tecniche come il rotoscopio.\nAvvento del 3D.\nCon il diffondersi delle schede grafiche 3D e il crescente successo (in altri generi) di giochi come \"Doom\", emerse la necessit\u00e0 di passare al tridimensionale. Nel 1993 ci fu un'importante uscita: quella di \"Myst\", dotato di grafica 3D prerenderizzata su CD-ROM, che mostr\u00f2 che si poteva creare un mondo interattivo e immersivo con visuale in prima persona.\nAltro titolo ambizioso fu \"Blade Runner\", prima avventura del genere a usare modelli poligonali dei personaggi, notevole anche per il mondo di gioco che progrediva in tempo reale. Adventure Soft pubblic\u00f2 \"The Feeble Files\", dall'umorismo simile alla serie \"Simon\", ma fantascientifico.\nLa LucasArts pass\u00f2 dal motore SCUMM al nuovo motore GrimE con \"Grim Fandango\", influenzato dal gioco d'azione \"BioForge\" e basato, come \"Blade Runner\", su personaggi 3D posti su sfondi prerenderizzati. GrimE fu poi impiegato anche per la loro ultima avventura originale, \"Fuga da Monkey Island\" (2000).\nCrisi e ripresa.\nCon il nuovo millennio il genere sembr\u00f2 aver concluso la propria et\u00e0 dell'oro. Nonostante titoli come \"Grim Fandango\" e \"The Longest Journey\", graficamente impressionante, fossero molto apprezzati dalla critica, i prodotti ad alto budget declinarono..\nMolte delle case di produzione storiche, come la LucasArts, entrarono in crisi finanziaria; i seguiti di \"Full Throttle\" e \"Sam &amp; Max\" finirono annullati.\nDalla fine degli anni duemila l'avventura grafica ebbe una ripresa sul mercato, in quanto vennero proposte versioni rimasterizzate di molti grandi classici, tra cui i primi due \"Monkey Island\", \"Beneath a Steel Sky\", \"Gabriel Knight\", \"The Last Express\", \"Grim Fandango\" e i primi \"Broken Sword\".\nIl pubblico ha potuto apprezzare i classici, oltre che sui PC moderni, su nuove piattaforme come i dispositivi mobili iOS.\nLa Telltale Games ha acquisto i diritti di alcune serie storiche per riproporre nuove avventure ottenendo molto successo con \"Sam &amp; Max Season One\", \"Two\" e \"Three\" e \"Tales of Monkey Island\". Con \"The Walking Dead\" l'azienda \u00e8 stata acclamata dalla critica per aver puntato sulle scelte morali, che possono influenzare radicalmente la trama.\n\"L.A. Noire\", uno dei maggiori giochi del suo periodo (2011), \u00e8 sostanzialmente un'avventura grafica ad alto budget.\nAnche su Kickstarter hanno visto la luce titoli di rilievo di veterani del genere, come \"Broken Age\" di Tim Schafer e \"Thimbleweed Park\" di Ron Gilbert e Gary Winnick.\nGrazie al software gratuito ScummVM, su licenza delle case produttrici, \u00e8 possibile anche emulare sui computer moderni, che altrimenti avrebbero seri problemi di compatibilit\u00e0, le avventure grafiche del periodo classico (1987-1997). "}
{"id": "116554", "revid": "125798202", "url": "https://it.wikipedia.org/wiki?curid=116554", "title": "Raimondo IV di Tolosa", "text": "Appare come personaggio letterario nella \"Gerusalemme liberata\".\nOrigine.\nFiglio secondogenito del conte di Tolosa, conte di N\u00eemes e conte d'Albi, Ponzio e di Almodis de La Marche (come risulta dal \"Chronicon sancti Maxentii Pictavensis, Chroniques des Eglises d'Anjou\" e dalla Chronica Albrici Monachi Trium Fontium (1020-1071), figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.Ponzio II di Tolosa era il figlio primogenito del conte di Tolosa, duca di Settimania, conte di N\u00eemes e conte d'Albi, Guglielmo III Tagliaferro e di Emma di Provenza (come risulta da una donazione, del 999, che si trova negli \"Archives du Gard\" in cui Emma \u00e8 citata come moglie di Guglielmo III Tagliaferro e dove sono ricordati anche i figli, tra cui Ponzio), figlia del marchese di Provenza, Rotboldo III e di Ermengarda (come viene ribadito nel documento n\u00b0 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono gli ascendenti.Sua madre, Almodys era gi\u00e0 stata sposata, in prime nozze, con il signore di Lusignano, Ugo V detto \"il Pio\" (\u2020 1060), a cui aveva dato tre figli.\nBiografia.\nNel 1053, sua madre, Almodis era stata fatta rapire dal conte Raimondo Berengario I di Barcellona e dopo essere stata ripudiata dal padre di Raimondo, Ponzio, spos\u00f2, in terze nozze, il conte di Barcellona.\nNel 1060, alla morte del padre, divenne conte di Saint-Gilles, mentre suo fratello Guglielmo IV divenne conte d'Alb\u00ec e di Tolosa (Guglielmo figura come conte di Tolosa nel documento n\u00ba 260 del volume V delle \"Preuves de l'Histoire G\u00e9n\u00e9rale de Languedoc\" e nel documento n\u00ba 3392 delle \"Chartes de l'abbaye de Cluny\" del 1063).\nVerso il 1065, dopo la morte della cugina, Berta, Contessa di Rouergue e di G\u00e9vaudan, Guglielmo si appropri\u00f2 dei titoli delle due contee, riunendole alla contea di Tolosa, ma Raimondo gli contest\u00f2 il titolo di conte di Rouergue che riusc\u00ec ad ottenere il titolo, non molto tempo dopo, come attestano due documenti del volume V delle \"Preuves de l'Histoire G\u00e9n\u00e9rale de Languedoc\": il documento n\u00ba 273 par. I del 1066, dove Raimondo viene definito conte di Rouergue (\"Raimundum comitem de Rutenis\"); e il documento n\u00b0 312 par. II del 1074, che \u00e8 controfirmato dai due fratelli, uno conte di Tolosa e l'altro conte di Rouergue (\"domni G. comitis Tolosani et domni Raymundi fratris eius comitis Ruthen\u00e6\"). Infine nel documento n\u00ba 3410 delle \"Chartes de l'abbaye de Cluny\" del dicembre 1066, sua madre, Almodis, definisce Raimondo, oltre che conte di Saint-Gilles (\"comes Nemosensis\") e marchese di Gotia (\"comes Nemosensis\"), anche conte di Rouergue (\"Raimundus comes Rutenensis\").\nNel 1071, sua madre, Almodis, secondo il \"Gesta Comitum Barcinonensium\", fu assassinata (strangolata) dal figliastro, Pietro Raimondo (1050- dopo il 1073).\nNegli anni tra il 1071 e il 1085, Raimondo viene citato in alcuni documenti del volume V delle \"Preuves de l'Histoire G\u00e9n\u00e9rale de Languedoc\": nel n\u00b0 301, per una disputa con Raimondo Berengario I di Barcellona, per il possesso di un castello, nel 1071; nel n\u00ba 333, come giudice per un reclamo, nel 1078; nel n\u00ba 336, per una donazione, nel 1080; nel n\u00ba 359, per la rinuncia ai diritti sulla chiesa di Beziers, nel 1084;ed infine, nel n\u00ba 366, per la fondazione dell'abbazia di Saint-Pons-de-Thomi\u00e8res. In questo periodo ebbe contatti col Conte di Sicilia, Ruggero I, con cui fece un'alleanza e dal quale riusc\u00ec ad ottenere la mano della figlia, Matilde; inoltre partecip\u00f2 anche alla crociata contro i Mori della penisola iberica, collaborando col suo futuro suocero, Alfonso VI di Castiglia.\nNel 1088, suo fratello, Guglielmo IV part\u00ec per la Terra Santa, lasciando il governo delle proprie contee a Raimondo (nel documento n\u00b0 372 del volume V delle \"Preuves de l'Histoire G\u00e9n\u00e9rale de Languedoc\" Raimondo viene citato coi titoli di conte di Tolosa e marchese di Provenza, oltre che marchese di Gotia (\"Raimundus comes Tolosan\u00e6, dux Narbon\u00e6, marchio Provinci\u00e6\").Nel 1094, alla morte del fratello, ucciso in Terra Santa, Raimondo, interpret\u00f2 come abdicazione la sua rinuncia del 1088, usurp\u00f2 i diritti della nipote, Filippa, (ca. 1080- ca. 1117), che in quello stesso anno, aveva sposato il duca d'Aquitania, Guglielmo IX, e succedette a Guglielmo.\nAlla morte, nel 1093, del conte Bertrando II di Provenza, che rivendicava il titolo di marchese di Provenza, Raimondo riusc\u00ec ad accordarsi con la madre di Bertrando, Stefania (che da quel momento si fece chiamare Dolce), che governava per conto della nuova contessa, la figlia, Gerberga di Provenza; a Raimondo, secondo le \"M\u00e9moires pour servir \u00e0 l'histoire des comt\u00e9s de Valentinois et de Diois\", and\u00f2 il titolo di marchese di Provenza. A seguito di questo accordo Raimondo e Dolce (ex Stefania) fecero una donazione all'Abbazia di San Vittore (Marsiglia), controfirmata dalla moglie di Raimondo, Elvira, il 28 luglio 1094.\nRaimondo, dopo essere divenuto conte di Tolosa titolare, viene citato in due bolle papali di Urbano II, la prima del 18 febbraio 1095, per la restituzione di alcune reliquie al monastero di Saint-Gilles; la seconda del 22 luglio 1096, dove viene ricordato che Raimondo, riconosciuto marchese di Provenza (\"Provincie marchio\") anche dal papa, fu uno dei primi nobili che rispose positivamente all'appello di Papa Urbano II al Concilio di Clermont-Ferrand.\nSecondo una fonte armena, perse un occhio in un pellegrinaggio a Gerusalemme prima della Prima Crociata, ma questa dichiarazione probabilmente si riferisce al fatto che aveva un solo occhio (\"monoculus\").\nPrima Crociata.\nRaimondo era profondamente religioso e desiderava morire in Terra Santa e cos\u00ec quando fu lanciato l'appello per partecipare alla Crociata egli fu uno dei primi a rispondere positivamente. Il pi\u00f9 anziano e il pi\u00f9 ricco dei capi crociati, Raimondo, lasci\u00f2 Tolosa (dove non fece pi\u00f9 ritorno), alla fine di ottobre del 1096, con un grande seguito (fin dall'inizio il suo esercito fu il pi\u00f9 numeroso) che comprendeva la moglie Elvira e Ademaro, vescovo di Le Puy, legato pontificio, mentre il figlio Bertrando rimase a governare i suoi feudi nel sud della Francia.L'anno seguente (1097), approfittando del fatto che Raimondo era partito per la prima crociata, rivendicando i diritti della moglie, Filippa, nei confronti dello zio, nonostante i possedimenti dei crociati fossero sotto la tutela della chiesa e considerati sacri, suo marito, il duca d'Aquitania, Guglielmo IX il Trovatore, invase e occup\u00f2 la contea di Tolosa. L'occupazione di Tolosa \u00e8 confermata dalla donazione n\u00b0 291 del \"Cartulaire de l'Abbaye de Saint-Sernin de Toulouse\", del luglio 1098, fatta da Guglielmo e Filippa (\"Willelmus comes et uxor mea Philippia, filia Willelmi comitis Tolos\u00e6\") alla Basilica di Saint-Sernin di Tolosa.\nMarci\u00f2 verso Dyrrhachium, attraversando l'Italia del nord e poi la Dalmazia, dove perse parecchi uomini per il freddo, la fame e gli attacchi degli abitanti della zona; poi si diresse a oriente verso Costantinopoli, lungo lo stesso itinerario usato da Boemondo di Taranto, scontrandosi diverse volte coi mercenari greci che controllavano la marcia dei crociati. I Tolosani e Provenzali in Tracia, per rappresaglia, devastarono e saccheggiarono la cittadina di Roussa (oggi nel comune di Soufli), ma poi furono ignminosamente sconfitti e dispersi.Giunto a Costantinopoli, alla fine di aprile, del 1097 fu, unitamente a Tancredi d'Altavilla, l'unico comandante dei crociati a non giurare fedelt\u00e0 all'imperatore bizantino Alessio I, dichiarando che avrebbe accettato di sottoporsi ad Alessio solo se quest'ultimo si fosse messo a capo della spedizione. Nonostante ci\u00f2, in un secondo tempo, Raimondo assicur\u00f2 al \"basileus\" la propria leale amicizia, riconoscendo altres\u00ec che le terre conquistate agli infedeli in Asia minore ed in Siria sarebbero spettate all'imperatore d'oriente: in particolare, nella disputa sorta per il possesso di Antiochia, il conte offr\u00ec ad Alessio I il proprio appoggio contro Boemondo, nemico tanto del Provenzale quanto dell'Imperatore.\nTornando alla crociata, Raimondo fu presente all'assedio di Nicea, dove la distruzione di una grande torre sul lato sud della citt\u00e0 ad opera delle sue macchine e il successivo arrivo delle navi greche sul lago che lambiva la citt\u00e0 sul lato ovest, costrinsero alla resa i difensori musulmani. In seguito prese parte alla Battaglia di Dorileo, vinta dai crociati, sempre nel 1097, e assurse ad un ruolo di primissimo piano nell'ottobre del 1097 durante l'Assedio di Antiochia. I crociati avevano saputo da alcune voci che Antiochia era stata evacuata dai Turchi Selgiuchidi, cosicch\u00e9 Raimondo mand\u00f2 il suo esercito a occuparla, irritando Boemondo di Taranto che voleva la citt\u00e0 per s\u00e9. Il colpo di mano fu tuttavia inutile, dal momento che la citt\u00e0 era ancora occupata e solo dopo un difficile assedio, nel giugno del 1098, i crociati riuscirono a penetrarvi. Raimondo prese il \"palatium Cassiani\" (il \"palazzo di Hasan\", dell'emiro Yaghi-Siyan) ed il forte, edificato dai crociati, che sovrastava la porta di Antiochia di fronte al ponte sul fiume Oronte. Si ammal\u00f2 durante l'assedio musulmano di Antiochia (dall'8 al 28 giugno 1098) da parte di Kerboga, l'Atabeg (governatore) di Mosul dal 1096 al 1102; i crociati, circondati dal potente esercito del governatore, erano sfiduciati e tentati a disertare, e diversi crociati tra cui Stefano di Blois fuggirono da Antiochia. Fu in quei frangenti che venne alla luce la Santa Lancia di Longino, rinvenuta da un monaco provenzale di nome Pietro Bartolomeo il quale, scavando nel pavimento della chiesa di San Pietro in Antiochia, aveva ritrovato la reliquia.Il \"miracolo\" del ritrovamento sollev\u00f2 il morale dei crociati che, sotto il comando di Boemondo, uscirono dalla citt\u00e0 e inflissero una dura sconfitta alle truppe musulmane e costrinsero Kerboga a fuggire da Antiochia. La Santa Lancia che aveva trafitto secondo i cristiani il costato di Ges\u00f9 si trasform\u00f2 in una reliquia di grande importanza fra le persone che erano al seguito di Raimondo, malgrado lo scetticismo di Ademaro di Le Puy e l'incredulit\u00e0 e il dileggio di Boemondo.\nBoemondo si era impadronito di buona parte della citt\u00e0 di Antiochia, che secondo Raimondo avrebbero dovuto consegnare all'imperatore bizantino Alessio; Boemondo per\u00f2 sosteneva che Alessio non aveva il diritto di fare tale richiesta in quanto non era venuto in aiuto dei crociati come da loro richiesto; Raimondo allora rifiut\u00f2 di consegnare a Boemondo la parte della citt\u00e0 da lui occupata. La disputa alla fine si concluse con la vittoria di Boemondo che pot\u00e9 fondare il Principato di Antiochia, indipendente dall'impero bizantino. La disputa per Antiochia aveva rallentato la marcia verso Gerusalemme. Successivamente, nell'autunno del 1098. Raimondo avvi\u00f2 la campagna per la conquista di Ma'arrat al-Nu'man.\nDopo questi avvenimenti, i cavalieri Provenzali convinsero Raimondo a ripartire, nel gennaio del 1099 e il 14 febbraio 1099, assieme a Roberto II di Normandia e a Tancredi d'Altavilla (da parte di madre e cugino di Boemondo), cominciarono l'assedio di Arqa, una cittadina nei pressi di Tripoli. Qui le operazioni si protrassero pi\u00f9 a lungo di quanto Raimondo avesse previsto e cos\u00ec nel mese di maggio l'assedio fu abbandonato e si decise di riprendere la strada per Gerusalemme. La Citt\u00e0 Santa fu finalmente raggiunta il 7 giugno e, dopo circa un mese d'assedio, i Crociati la espugnarono il 15 luglio 1099. A Raimondo, che aveva conquistato con i suoi la Torre di David, fu inizialmente offerta la corona del nuovo Regno di Gerusalemme ma egli rifiut\u00f2, affermando di rabbrividire all'idea di essere chiamato \"Re di Gerusalemme\", la citt\u00e0 in cui Ges\u00f9 stesso aveva sofferto (ma egli era anche consapevole di non avere il supporto di tutti i capi della crociata, anche per l'aver risparmiato i difensori della torre di David). La corona, il 22 luglio 1099, and\u00f2 dunque a Goffredo di Buglione, che assunse il titolo di \"Difensore\" \"del Santo Sepolcro\" (\"advocatus Sancti Sepulchri\").\nSubito dopo la conquista di Gerusalemme Raimondo partecip\u00f2 alla battaglia di Ascalona, nella quale i Crociati respinsero un esercito fatimide proveniente dall'Egitto. A questo punto il conte di St-Gilles avrebbe voluto insignorirsi di Ascalona, mentre dal canto suo Goffred voleva assumerne il controllo: il risultato della disputa fu che Ascalona sfugg\u00ec alla conquista e sarebbe stata presa dai Crociati solo nel 1153. Goffredo rimprover\u00f2 inoltre Raimondo anche per la mancata conquista di Arsuf. Fu cos\u00ec quindi che quest'ultimo e altri crociati, per ambizioni personali, finirono per ostacolare l'opera di Goffredo che cercava di ampliare i territori del regno con la conquista dei porti di Acri e Giaffa per garantire la sicurezza dei mercati.\nUlteriori conquiste.\nRaimondo che aveva intenzione di creare un suo principato, lasci\u00f2 Gerusalemme per Gerico, nell'inverno del 1099-1100. la sua prima mossa fu contro Boemondo, al quale Raimondo sottrasse il porto di Laodicea che il principe Normanno aveva di recente strappato ad Alessio. Raimondo, da Laodicea si diresse poi a Costantinopoli, dove, nell'inverno del 1100-1101, fu ospite di Alessio I e, col quale sottoscrisse un'alleanza contro Boemondo, comune nemico dei due.\nRaimondo si un\u00ec alla fallimentare Crociata del 1101, guidata dal conte Alberto I di Biandrate, dal conte Stefano II di Blois e da Stefano I di M\u00e2con, conte di Borgogna. La spedizione, dopo aver conquistato Ankara ai Selgiuchidi, da questi ultimi fu duramente sconfitta Mersivan in Anatolia, ma Raimondo riusc\u00ec comunque a fuggire e a tornare a Costantinopoli.Nel 1102 viaggi\u00f2 per mare da Costantinopoli verso Laodicea, ma a Tarsus fu imprigionato come \"traditore del regno cristiano\" e tradotto da Tancredi (reggente di Antiochia durante la cattivit\u00e0 di Boemondo) e rilasciato solo dopo aver giurato di non tentare pi\u00f9 qualsivoglia conquista nelle terre tra Antiochia e Acri.In accordo ai patti Raimondo evacu\u00f2 Lattakia, ma in compenso viol\u00f2 immediatamente la sua promessa, attaccando e conquistando Tortosa, e, dopo aver ottenuto una vittoria di fronte alla citt\u00e0 di Tripoli, nel 1102 gli fu riconosciuto il titolo di conte di Tripoli. A quest'ultima Raimondo pose l'assedio e sul cosiddetto Mont P\u00e8lerin (situato di fronte alla citt\u00e0), inizi\u00f2 la costruzione di un forte noto come Castello di Saint-Gilles (noto anche come \"Sangils\", contrazione di Saint-Gilles, o Qal'at Sanjil in arabo), terminato tra il 1103 ed il 1104. Fu aiutato in ci\u00f2 da Alessio I Comneno che preferiva uno Stato amico a Tripoli per controbilanciare l'ostile Principato di Antiochia, ormai dominio di Boemondo.\nLa morte.\nRaimondo mor\u00ec il 28 febbraio del 1105, durante l'assedio, molto prima che Tripoli fosse conquistata, come narra l'Arcivescovo di Tiro, Guglielmo, nel suo Historia rerum in partibus transmarinis gestarum. Gli succedette alla guida dell'assedio, il nipote Guglielmo Giordano, che, nel 1109, con l'aiuto di re Baldovino I di Gerusalemme, prese infine la citt\u00e0 che divenne la capitale della Contea di Tripoli; solo allora il conte titolare, Bertrando, figlio di Raimondo, arriv\u00f2 a Tripoli. Mentre la contea di Tolosa e il marchesato di Provenza continuarono ad essere governate dal figlio maggiore di Raimondo, Bertrando, per conto del fratellastro Alfonso Giordano.La morte di Raimondo, nel febbraio 1105, sul monte Pellegrino viene confermata anche dal canonico e cronista, Alberto di Aquisgrana, nel suo \"Historia Hierosolimitana\" (che conferma che anche la sepoltura di Raimondo avvenne nello stesso luogo). Lo scrittore e Vescovo della Chiesa ortodossa siriaca, il persiano, Gregorius Bar-Hebraeus, figlio di un ebreo convertitosi al cristianesimo, scrisse invece che Raimondo mor\u00ec dieci giorni dopo essere caduto da un tetto che era stato dato alle fiamme da \"Abou-Ali Ibn Ammar, Sovrano di Tripoli\", e che fu sepolto a Gerusalemme.\nRaimondo di Tolosa sembra essere stato ispirato tanto da motivi d'ordine religioso quanto materiale. Da un lato egli riconobbe la scoperta della Santa Lancia e rifiut\u00f2 il regno di Gerusalemme, d'altro lato per\u00f2 non pot\u00e9 resistere alla tentazione di ritagliarsi un nuovo territorio.\nRaimondo di Aguilers (un chierico e cronista al seguito dell'esercito di Raimondo, di cui si persero le tracce dopo la conquista di Gerusalemme) redasse un resoconto della Crociata secondo il punto di vista di Raimondo.\nMatrimoni e discendenza.\nSi spos\u00f2 tre volte, e due volte fu scomunicato per essersi sposato senza rispettare i divieti relativi al grado di parentela (consanguineit\u00e0). "}
{"id": "116555", "revid": "121169068", "url": "https://it.wikipedia.org/wiki?curid=116555", "title": "Space Shuttle Endeavour", "text": "Lo Space Shuttle \"Endeavour\" (denominazione NASA OV-105), \u00e8 il quinto (senza considerare l'\"Enterprise\") e ultimo Space Shuttle costruito dalla NASA.\nLa sua costruzione inizi\u00f2 nel 1987 per rimpiazzare il \"Challenger\", perso in un incidente il 28 gennaio 1986. Per assemblarlo vennero utilizzati pezzi di scorta dell'Atlantis e del Discovery. La scelta di costruire l'Endeavour fu dovuta al fatto che una eventuale riconversione al volo dell\"'Enterprise\" sarebbe stata troppo costosa.\nVenne lanciato la prima volta nel 1992 e nel corso della sua prima missione agganci\u00f2 e riposizion\u00f2 un satellite. Nel 1993 comp\u00ec la sua prima missione di manutenzione sul telescopio spaziale Hubble. Nel 1997, l'\"Endeavour\" fu ritirato dal servizio per otto mesi a causa di alcune migliorie a cui fu sottoposto, tra cui l'installazione di una nuova cabina pressurizzata. Nel dicembre 1998, consegn\u00f2 alla Stazione Spaziale Internazionale il modulo Unity.\nL'orbiter venne chiamato cos\u00ec in onore della HMS \"Endeavour\", la nave del XVIII secolo comandata dall'esploratore James Cook; il nome onora anche \"Endeavour\", il modulo di comando dell'Apollo 15.\nDopo la chiusura del programma Space Shuttle e quindi il ritiro degli orbiter dal servizio attivo, \"Endeavour\" \u00e8 stato destinato al California Science Center di Los Angeles. \u00c8 l'unico orbiter che sar\u00e0 privato del Canadarm, che verr\u00e0 ospitato presso un museo non ancora identificato in Canada. Lo shuttle \u00e8 atterrato all'aeroporto internazionale di Los Angeles il 21 settembre 2012 poco dopo le 13:00.\nVoli.\nLo Space Shuttle \"Endeavour\" ha effettuato 25 voli in tutto, rimanendo in orbita per 299 giorni e completando 4\u00a0671 orbite, corrispondenti a 197\u00a0761\u00a0262 chilometri."}
{"id": "116557", "revid": "827882", "url": "https://it.wikipedia.org/wiki?curid=116557", "title": "Midollo", "text": ""}
{"id": "116561", "revid": "606039", "url": "https://it.wikipedia.org/wiki?curid=116561", "title": "Avventura a diapositive", "text": "Avventura a diapositive \u00e8 il termine utilizzato nel mondo dei videogiochi per indicare una particolare evoluzione della categoria avventura grafica in cui il giocatore vede attraverso gli occhi del personaggio principale, controllato sempre attraverso il mouse. Uno dei primi esempio del genere \u00e8 Myst, tra i primi a distaccarsi dai titoli precedenti grazie ad una grafica tendente al fotorealismo.\nIn questo tipo di videogiochi il giocatore deve avventurarsi in un finto mondo tridimensionale creato in realt\u00e0 da una serie di immagini (diapositive) che cambiano a seconda del luogo dello schermo su cui il giocatore clicca (a volte compaiono delle frecce per indicare il senso in cui il protagonista pu\u00f2 procedere). Talvolta, come in \"The last dinasty\", il passaggio da una diapositiva all'altra \u00e8 realizzato con un'animazione che ricrea il movimento del protagonista.\nSolitamente il giocatore ha a disposizione un inventario in cui pu\u00f2 collezionare oggetti per risolvere enigmi o curarsi da stati alterati. Gli enigmi in principio erano basati su singole schermate con brevi puzzle da risolvere, in seguito si sono evoluti in tranelli sempre pi\u00f9 articolati. In alcuni di questi giochi i personaggi secondari vengono mossi oltre che in modo precalcolato anche attraverso l'utilizzo di piccoli filmati integrati.\nCon l'evolversi delle tecnologie le immagini statiche hanno lasciato il posto a finti ambienti tridimensionali che consentono con il solo movimento del mouse di girare su s\u00e9 stessi di 360\u00b0."}
{"id": "116563", "revid": "1322050", "url": "https://it.wikipedia.org/wiki?curid=116563", "title": "Midollo (botanica)", "text": "Il midollo del legno \u00e8 un parenchima di riserva presente nella parte pi\u00f9 interna di fusti e rami, interno al durame.\nIn alcuni casi, nel legno vivo, pu\u00f2 scomparire lasciando cavit\u00e0 o legno. Nel legname il midollo che si stacca pu\u00f2 lasciare un foro che riduce la resistenza del materiale.\nIn alcune monocotiledoni \u00e8 anche la via di trasporto per la linfa: quella grezza trasportata dallo xilema fino alle foglie; quella elaborata dal floema dalle foglie al resto della pianta.\nIl midollo provoca asimmetrie, a volte spaccature, nel legno in disseccamento anche una volta che una pianta \u00e8 stata tagliata ed \u00e8 diventata una tavola o una trave."}
{"id": "116574", "revid": "399", "url": "https://it.wikipedia.org/wiki?curid=116574", "title": "Riciclaggio della carta", "text": "Il riciclaggio della carta (o riciclo della carta) \u00e8 un settore del riciclaggio dei rifiuti. Il simbolo Unicode della carta riciclata \u00e8 \u267c , quello della carta parzialmente riciclata \u267d. \nGli impieghi fondamentali, civili e industriali, della carta, sono:\nSi tratta di prodotti di uso universale, con indici crescenti di produzione e di domanda, il cui utilizzo ha una forte e diffusa produzione di rifiuti.\nProduzione.\nCome tutti i rifiuti, la carta pone problemi di smaltimento. La carta \u00e8, per\u00f2, un materiale riciclabile, poich\u00e9 la cellulosa che contiene pu\u00f2 essere sottoposta a ripetuti cicli di lavorazione. La carta recuperata pu\u00f2 essere trattata e riutilizzata come materia secondaria per la produzione di nuova carta. La raccolta differenziata della carta riguarda tutti i vari prodotti di carta.\nPartendo dalla fibra del rifiuto cartaceo, . Rispetto ad altre produzioni, quindi, il macero comporta grandi risparmi energetici, idrici e di legname.\nInfine, la carta riciclata che non ha pi\u00f9 la consistenza sufficiente per produrre altra carta pu\u00f2 essere utilizzata come combustibile per produrre energia.\nLa trasformazione della carta da macero in materia prima avviene in varie fasi:\nA questo punto del ciclo, la cellulosa contenuta nella carta-rifiuto \u00e8 ritornata ad essere una materia prima pronta a rientrare nel ciclo di produzione.\nLa macchina cosiddetta \u201ccontinua\u201d provvede infine a stendere, disidratare, pressare l'impasto, con il passaggio attraverso vari rulli, fino all'avvolgimento finale in bobine, da inviare alle cartotecniche, dove la carta viene trasformata ulteriormente per ottenere i nuovi imballaggi e prodotti finiti.\nApplicazioni.\nIl riciclaggio della carta comprende varie tipologie di prodotti, che vanno dai giornali e riviste, libri, quaderni e opuscoli, ai sacchetti, imballaggi in cartone, alle scatole per alimenti, per detersivi o scarpe, fino alle fascette di carta dei vasetti di yogurt e bevande.\nNon deve essere conferita carta contaminata da sostanze putrescibili o tossiche, fazzoletti/ tovaglioli di carta, o che contenga altri materiali non cellulosici (punti metallici, plastica..).\nAnche la carta di qualit\u00e0 elevata (ad esempio, da disegno o per fotocopie) pu\u00f2 essere prodotta con carta riciclata.\nI benefici e i costi del riciclaggio.\nDal punto di vista economico, il riciclaggio \u00e8 meno costoso dell'incenerimento.\nInfatti, il costo dell'incenerimento di una tonnellata di rifiuti varia, a valle dei costi di raccolta e secondo l'impianto, tra 96 e 192 euro a tonnellata, mentre il trattamento della carta straccia costa tra 64 e 96 euro a tonnellata.\n\u00c8 ovvio che la carta riciclata non produce un pari peso di carta \"nuova\" (sicch\u00e9 per fare una tonnellata di carta nuova ci vuole normalmente - e comunque in misura variabile a seconda degli impianti e del prodotto fabbricato - anche una certa percentuale di cellulosa fresca, proveniente da alberi), e che il procedimento ha i propri costi - economici, energetici e di inquinamento.\nInoltre il riciclo \u00e8 essenziale anche dal punto di vista ambientale. Infatti la deforestazione, specialmente delle foreste primarie, \u00e8 stata riconosciuta al COP 21 tra le principali cause del riscaldamento globale. Spesso nelle fasce tropicali al taglio a raso segue il drenaggio e l'incendio delle torbiere. Malgrado sia una pratica vietata, la torba contenuta nel suolo viene regolarmente bruciata, per consentire la conversione di questi terreni in piantagioni industriali solitamente per la produzione di olio di palma e polpa di cellulosa. Le foreste torbiere indonesiane contengono una quantit\u00e0 di carbonio che supera di un terzo quella contenuta nell'atmosfera a livello globale, motivo per cui \u00e8 fondamentale salvaguardarle. L'Italia \u00e8 il maggior acquirente europeo di cellulosa indonesiana, cellulosa quindi proveniente dalla deforestazione in Indonesia. \nOltre a combattere il cambiamento climatico la carta riciclata consente di far diminuire il disboscamento, prevenire l'erosione del suolo, preservare i bacini idrici e proteggere la biodiversit\u00e0. Dal punto di vista umanitario la carta riciclata consente di preservare foreste che ospitano e sostengono centinaia di milioni di indigeni. Si stima che 1,6 miliardi di persone siano fortemente dipendenti dalle foreste. Il riciclaggio della carta permette dunque di preservare innumerevoli culture.\nNumerose associazioni ambientaliste tra cui il WWF sostengono il riciclo, soprattutto della carta. Greenpeace ha inoltre creato numerosi progetti come \"editori amici delle foreste\" e \"deforestazione zero\".\nPer produrre una tonnellata di carta riciclata anche se non viene abbattuto nessun albero vengono utilizzati di energia elettrica e metri cubi d'acqua, risparmiando di energia elettrica, 26 metri cubi d'acqua e l'emissione di 27 chili di CO2."}
{"id": "116577", "revid": "123199114", "url": "https://it.wikipedia.org/wiki?curid=116577", "title": "Sfingosina", "text": "La sfingosina \u00e8 un composto chimico chirale, un amminoalcol insaturo, di formula CH3-(CH2)12-CH=CH-(CHOH)-(CHNH2)-CH2OH che costituisce una parte primaria degli sfingolipidi, una classe di lipidi di membrana cellulare che include la sfingomielina, un importante fosfolipide.\nBiosintesi e funzioni.\nLa sua sintesi endogena parte dalla condensazione dell'aminoacido serina con l'acido palmitico ad opera della serina C-palmitoiltransferasi (SPT). Dopo alcuni passaggi di riduzione ed isomerizzazione, viene finalmente prodotta la diidro-sfingosina. Ad opera di una deidrogenasi si origina finalmente la sfingosina.\nQuesta pu\u00f2 avere diversi destini metabolici:\nL'enantiomero (safingolo) \u00e8 un potente inibitore enzimatico di alcune isoforme della protein chinasi calcio/fosfolipide-dipendente (PKC). Nella transizione 1980-1990 era stato preconizzato nella terapia dei tumori poich\u00e9 esibiva una certa specificit\u00e0, specie se associato con alcuni farmaci antineoplastici.\nA livello endogeno, per\u00f2, la sfingosina \u00e8 stato dimostrato attivare direttamente la chinasi dipendente dall'AMP ciclico (PKA) senza l'ausilio di questo secondo messaggero. Quale sia il significato biologico di questo fenomeno non \u00e8 ancora chiaro; qualche dato preliminare indicherebbe che quest'azione servirebbe a controllare il rapporto intracellulare di nucleotidi ciclici (AMPc/GMPc), ma servono dati conclusivi.\nEsperimenti eseguiti appena qualche anno fa hanno speculato che una delle funzioni della sfingosina (tra gli sfingolipidi) potrebbe essere quella di controllare la sintesi degli ormoni steroidei.\nFarmacologia.\nLa sintesi della sfingosina pu\u00f2 essere controllata da alcuni composti chimici. L'enzima biosintetico iniziale SPT pu\u00f2 essere inibito dall'antibiotico antitubercolare cicloserina. Esiste un antibiotico naturale, la miriocina \"myrocin\", che inibisce la SPT ed \u00e8 dotato di propriet\u00e0 immunosoppressive. \nPer lo studio degli effetti molecolari della sfingosina-1-fosfato, sono stati anche sintetizzati degli inibitori dell'enzima sfingosina chinasi, che sono impiegati esclusivamente nei laboratori di angiologia ed immunologia."}
{"id": "116580", "revid": "4", "url": "https://it.wikipedia.org/wiki?curid=116580", "title": "Carpa", "text": ""}
{"id": "116583", "revid": "3535", "url": "https://it.wikipedia.org/wiki?curid=116583", "title": "Carpa comune", "text": ""}
{"id": "116584", "revid": "124007055", "url": "https://it.wikipedia.org/wiki?curid=116584", "title": "Teorema di Kronecker-Castelnuovo", "text": "Il teorema di Kronecker-Castelnuovo \u00e8 un teorema classico della teoria delle superfici algebriche.\nUna prima versione del teorema fu presentata da Leopold Kronecker in una conferenza da lui tenuta all'Accademia dei Lincei nel 1886. Guido Castelnuovo, da poco laureato, fu informato di questo risultato da Luigi Cremona e riusc\u00ec a darne una sua nuova dimostrazione. Mentre Kronecker non diede alle stampe la sua versione, Castelnuovo pubblic\u00f2 la sua nel 1894.\nEnunciato.\nL'enunciato del teorema, estratto dall'articolo del 1894 di Castelnuovo, \u00e8 il seguente:\n\"Una superficie algebrica irriducibile, la quale dai piani di un sistema doppiamente infinito venga segata in curve irriducibili, \u00e8 rigata oppure \u00e8 la superficie di Steiner.\""}
{"id": "116587", "revid": "125831454", "url": "https://it.wikipedia.org/wiki?curid=116587", "title": "Osvaldo Bagnoli", "text": "\u00c8 ricordato principalmente per essere stato il tecnico dell'Hellas Verona che conquist\u00f2 lo storico scudetto nella stagione 1984-1985.\nNel 2017 \u00e8 inserito nella Hall of Fame del calcio italiano nella categoria \"allenatore italiano\", mentre il 20 gennaio 2018 viene nominato presidente onorario dell'Hellas Verona dal patron Maurizio Setti.\nCaratteristiche tecniche.\nGiocatore.\nSchierato inizialmente come ala destra, ha giocato per la maggior parte della carriera come mezzala o mediano; nelle ultime stagioni al Verbania \u00e8 stato utilizzato come libero. Era dotato di un potente tiro dalla distanza.\nAllenatore.\nBagnoli ha fatto applicare alle sue squadre, in particolare al Verona, il cosiddetto \"catenaccio\", pur applicando una marcatura a zona mista in fase difensiva, nella quale il centrocampo era chiamato a un lavoro di pressing aggressivo. In fase di possesso palla chiedeva ai suoi giocatori di rallentare il gioco e far girare il pallone, oppure colpire velocemente in contropiede sfruttando al massimo il gioco sulle fasce e le verticalizzazioni. Impiegava un giocatore con compiti di regista arretrato (spesso il libero) e uno come regista avanzato, e schierava i suoi uomini cercando di rispettarne le caratteristiche tecniche e tattiche. Prediligeva lavorare su un gruppo ristretto, evitando il pi\u00f9 possibile il turnover, ed era un abile motivatore e comunicatore con i propri giocatori, di cui cercava la collaborazione.\nCarriera.\nGiocatore.\nNato nel 1935 alla Bovisa, quartiere della periferia settentrionale di Milano, da padre cremonese, Aristide Bagnoli, e madre romana, Vittoria Sperduti, cresce come centrocampista nell'Ausonia 1931, formazione dilettantistica con cui si aggiudica il titolo di campione lombardo Allievi. Nel 1955 passa al Milan, segnalato dall'osservatore Malatesta, per 75.000 lire; con i rossoneri esordisce in Serie A disputando le ultime 8 partite del campionato 1955-1956. L'anno successivo \u00e8 inizialmente titolare nel ruolo di ala destra, disputando le prime 5 partite di campionato prima di lasciare il posto a Tito Cucchiaroni; con il Milan vince in quell'annata lo scudetto e la Coppa Latina.\nA fine stagione viene ceduto al neopromosso Verona, con cui disputa la sua prima stagione da titolare nella massima serie senza poter evitare la retrocessione degli scaligeri dopo lo spareggio con il , anche a causa di una pleurite che lo tiene fuori squadra per diverso tempo. Rimane al Verona per i successivi due campionati cadetti, nei quali realizza complessivamente 24 reti, e nel 1960 torna per un'annata in Serie A, ingaggiato dall'Udinese.\nProsegue la carriera di nuovo in Serie B con tre annate al , da cui lo preleva la SPAL, su proposta di Sergio Cervato. Con gli estensi ottiene la promozione in Serie A e disputa le sue due ultime stagioni nella massima serie, realizzando la rete decisiva per la salvezza sul campo del Brescia, il 22 maggio 1966. Nel 1967, a 32 anni, torna per una stagione all'Udinese, nel frattempo retrocessa in Serie C; al termine del campionato subisce un incidente stradale, a causa del quale medita il ritiro per impiegarsi alla Mondadori. Chiamato da Enrico Muzzio, accetta poi la proposta del Verbania, neopromosso in Serie C: qui subisce un grave infortunio, e nella stagione successiva ricopre il doppio ruolo di allenatore e giocatore, affiancato da Franco Pedroni. Chiude la carriera con i piemontesi nel 1973, all'et\u00e0 di 38 anni, dopo aver totalizzato 110 partite in Serie A e 209 in Serie B.\nAllenatore.\nGli esordi.\nInizia la carriera di allenatore sulla panchina della Solbiatese, in Serie C, su indicazione del direttore sportivo del Verbania; viene esonerato all'inizio del girone di ritorno, a causa di contrasti con il presidente. In seguito Giuseppe Marchioro lo chiama come allenatore in seconda (e responsabile delle giovanili) del ; rimane sul Lario anche dopo la partenza di Marchioro e nel campionato 1975-1976 viene promosso sulla panchina della prima squadra, subentrando a Beniamino Cancian dopo 12 giornate, senza evitare la retrocessione.\nViene riconfermato anche per il successivo campionato cadetto, concluso al sesto posto; diventa poi allenatore del , con cui ottiene la salvezza nel campionato di Serie B 1977-1978, risultato da lui stesso considerato \"un capolavoro\". Nel 1978 accetta di scendere in Serie C2 alla guida del , con cui ottiene la promozione, poi torna tra i cadetti con il , col quale nel giro di due anni sfiora la promozione in Serie A nel 1980 e la raggiunge al termine del campionato 1980-1981.\nVerona e lo scudetto.\nNel 1981 lascia la panchina cesenate per tornare al Verona, dove il presidente Celestino Guidotti aveva garantito un serio piano di rafforzamento della squadra, che l'anno precedente si era salvata all'ultima giornata. Con gli scaligeri ottiene la promozione in Serie A nel campionato 1981-1982; nella stagione successiva raggiunge il quarto posto in campionato e arriva alla finale di Coppa Italia, con una formazione composta da giocatori scartati da altre squadre (Garella, Marangon, Volpati, Tricella, Fanna, Di Gennaro) a cui viene aggiunto il nazionale brasiliano Dirceu, per il quale modifica l'assetto tattico passando ad un'unica punta.\nNel 1983-1984 il Verona, costruito con la stessa filosofia, raggiunge il sesto posto in campionato e nuovamente la finale di Coppa Italia, partecipando anche alla Coppa UEFA. Nel campionato Serie A 1984-1985 la squadra, con gli innesti di Hans-Peter Briegel e dell'attaccante danese Preben Elkj\u00e6r Larsen, va in testa alla classifica gi\u00e0 nelle prime giornate e conquista il primo ed unico scudetto della sua storia; Bagnoli, considerato uno dei principali artefici del risultato, viene soprannominato \"mago della Bovisa\" e viene premiato con il Seminatore d'oro.\nL'anno seguente, alla guida di una formazione modificata negli uomini e negli equilibri tattici dalla campagna acquisti-cessioni, non va oltre il decimo posto in campionato e l'eliminazione in Coppa dei Campioni dopo il doppio confronto con la Juventus. Bagnoli rimane al Verona fino alla stagione 1989-1990, conclusa con la retrocessione in Serie B causata anche dal dissesto economico della societ\u00e0; il suo ciclo sulla panchina giallobl\u00f9 comprende uno scudetto, due finali di Coppa Italia e due quarti posti, oltre a tre partecipazioni alle coppe europee, nelle quali il miglior risultato \u00e8 costituito dai quarti di finale della Coppa UEFA 1987-1988. Nei nove anni di permanenza a Verona stabilisce anche il \"record\" di presenze di un allenatore sulla panchina giallobl\u00f9.\nGenoa e Inter.\nNel 1990 lascia Verona, in contrasto con la nuova dirigenza del club scaligero, e si trasferisce sulla panchina del , con il quale ottiene il quarto posto nella stagione 1990-1991, miglior risultato della squadra nel dopoguerra, e la qualificazione alla successiva Coppa UEFA. Nella competizione europea i \"Grifoni\" approdano alla semifinale persa contro l', dopo aver eliminato tra gli altri il Liverpool vincendo sul campo di Anfield Road; in campionato, invece, la formazione di Bagnoli accusa maggiori difficolt\u00e0, anche a causa delle voci di mercato che accostano il tecnico milanese ad altre squadre. Nel corso di un'intervista concessa al \"Corriere della Sera\", ha affermato che in questo periodo Berlusconi non lo volle al Milan perch\u00e9 era \"di sinistra\". A fine stagione, dopo l'eliminazione in Coppa UEFA e il quattordicesimo posto in campionato, lascia la squadra per trasferirsi all'.\nNella stagione di esordio di Bagnoli i nerazzurri ottengono il secondo posto alle spalle del , grazie a una rimonta in classifica nelle ultime giornate; la squadra viene impostata per giocare in contropiede, sfruttando le caratteristiche di Ruben Sosa e Salvatore Schillaci. Nel campionato 1993-1994 la squadra viene rinforzata dagli acquisti degli olandesi Wim Jonk e Dennis Bergkamp, che nei mesi successivi entrano in contrasto con l'allenatore. La squadra non ottiene i risultati previsti, a causa di problemi tattici ed errori di mercato, e Bagnoli viene esonerato a febbraio, dopo la sconfitta interna contro la . Si tratta del secondo esonero, dopo quello nella stagione di esordio nella Solbiatese; Bagnoli, che intendeva comunque lasciare la panchina interista a fine stagione, decide di concludere la carriera di allenatore, all'et\u00e0 di 59 anni, rifiutando diverse offerte negli anni successivi."}
{"id": "116589", "revid": "118663168", "url": "https://it.wikipedia.org/wiki?curid=116589", "title": "Max Aub", "text": "Biografia.\nAub nacque a Parigi, in Francia, da padre tedesco originario della Baviera, Friedrich Aub, e da madre francese di origine ebraica, Susana Mohrenwitz, cosa molto particolare dato che a quei tempi Francia e Germania erano coinvolte da una profonda rivalit\u00e0 politico-militare. Allo scoppio della Prima guerra mondiale, nel 1914, si stabil\u00ec con la famiglia in Spagna, per l'esattezza a Valencia, decidendo in seguito di acquisirne la cittadinanza.\nNel 1927 si laure\u00f2 in letteratura europea. Tra il 1935 e il 1936 diresse il teatro universitario \"El b\u00faho\" (Il gufo) segnalandosi tra i giovani scrittori vicini alla \"Revista de Occidente\" di Jos\u00e9 Ortega y Gasset e diresse il giornale socialista \"Verdad\". Durante la guerra civile spagnola collabor\u00f2 con Andr\u00e9 Malraux alla sceneggiatura del film \"Sierra de Teruel\", che poi venne distribuito clandestinamente nel 1938. Schieratosi con i repubblicani (Aub apparteneva al Partito Socialista Operaio Spagnolo), per non farsi catturare dai seguaci di Francisco Franco nel 1939 riparo' in Francia, dove gi\u00e0 da due anni era addetto culturale presso l'Ambasciata spagnola a Parigi. Qui, con l'accusa di essere militante comunista, fini' in un campo di prigionia per tre anni. Evase nel 1942 e scappo' in Messico, dove rimase esiliato fino alla morte e dove pubblic\u00f2 gran parte della sua opera letteraria. \nLe sue opere giovanili furono caratterizzate da un gusto estetizzante e avanguardista in linea con la sua personalit\u00e0 bizzarra e ribelle, mentre nelle opere della maturit\u00e0 si denota un grande realismo condito dal suo forte impegno nell'ambito socio-politico.\nUltimi anni.\nAlla fine degli anni Sessanta fece un breve soggiorno in Israele ed uno Spagna. Quest'ultima esperienza lo intrist\u00ec perch\u00e9 gli diede la consapevolezza di essere completamente sconosciuto in patria: manifest\u00f2 la sua amarezza nell'opera autobiografica \"La gallina ciega, diario espa\u00f1ol\" (1971). La sua narrativa comprende i romanzi a sfondo autobiografico del ciclo \"Il labirinto magico\" (1946-1968), numerose raccolte di racconti e la biografia immaginaria di un pittore inesistente contemporaneo di Pablo Picasso, con tanto di mostra di dipinti e disegni postumi, ovvero \"Jusep Torres Campalans\" (1958), geniale invenzione creduta per ben due anni dalla critica ufficiale e svelata con qualche remora dallo stesso Aub. \nScrisse anche poesie, numerosi testi per il teatro e un'elegia drammatica dedicata al comandante Ernesto Che Guevara, \"El cerco\" (1968), nella quale il medico argentino viene raffigurato come un eroe romantico e generoso."}
{"id": "116590", "revid": "287204", "url": "https://it.wikipedia.org/wiki?curid=116590", "title": "My, bielarusy", "text": "L'Inno dello Stato della Repubblica di Bielorussia (), conosciuto anche come My, bielarusy (, lett. \"Noi, i bielorussi\") \u00e8 l'inno nazionale della Bielorussia. Con l'indipendenza del paese dall'Unione Sovietica l'inno fu lievemente modificato e i riferimenti al periodo comunista vennero rimossi.\nStoria.\nInno della RSS Bielorussa.\n\"My, Bielarusy\" venne utilizzato originariamente come inno della Repubblica Socialista Sovietica Bielorussa dal 24 febbraio del 1955. All'inno composto da Niescier Saka\u0142o\u016dski fu aggiunto poi un testo scritto da Mikhas Klimkovich. Esso fu presentato di fronte a una giuria nel 1944 ma venne adottato solamente dopo undici anni, a seguito di alcune modifiche. Nel 1995 un comitato parlamentare propose di adottare la poesia \"Mahutny Bo\u017ea\" di Natallia Arsiennieva come inno nazionale, ma alla proposta non venne dato seguito.\nInno della Repubblica di Bielorussia.\nFino al 2002 l'unica menzione di valenza legale di un inno nazionale secondo la legge bielorussa si trovava nella Costituzione: l'articolo 19 della prima sezione sancisce infatti che \"I simboli della Repubblica di Bielorussia come stato sovrano sono la sua bandiera, il suo emblema e il suo inno nazionale.\" Sebbene la Costituzione sancisse la loro esistenza, i simboli della Repubblica avrebbero dovuto essere definiti dalla legge. Una legge che specificasse quale fosse l'inno nazionale non venne emanata fino al 18 luglio 2002, giorno in cui entr\u00f2 in vigore il decreto presidenziale numero 350. L'obiettivo del decreto fu quello di stabilire il componimento musicale e il suo testo, oltre a come, quando e dove esso dovesse essere suonato.\nSecondo il quotidiano \"Sovetskaya Belorussiya\", il presidente Aljaksandr Luka\u0161\u0117nka prese la sua decisione riguardo all'inno il 12 giugno 2002, programmando la sua prima esecuzione per il 3 luglio dello stesso anno per il giorno dell'indipendenza della Bielorussia, festa nazionale. La prima esecuzione tuttavia avvenne il giorno prima, il 2 luglio, ad un concerto organizzato dal governo in occasione delle festivit\u00e0. Con il decreto presidenziale Luka\u0161\u0117nka apport\u00f2 lievi modifiche all'inno, rimuovendo i riferimenti alla Russia, a Vladimir Lenin e al Partito Comunista dell'Unione Sovietica, ma mantenendo la tematica dell'amicizia tra i popoli e la composizione musicale originale di Saka\u0142o\u016dski, per continuit\u00e0 storica e per la sua qualit\u00e0 e popolarit\u00e0.\nIl titolo deriva dalla prima riga del testo. Il testo \u00e8 stato realizzato da una poesia di Michas' Klimkovi\u010d (1899-1954), riveduta e corretta in modo pi\u00f9 attuale da Uladzimir Ivanovi\u010d Karyzna (1950).\nNote.\nEsplicative\nFonti"}
{"id": "116593", "revid": "125902849", "url": "https://it.wikipedia.org/wiki?curid=116593", "title": "Francesco I di Francia", "text": "Prodigo mecenate delle arti, diede un forte impulso al Rinascimento francese, attirando nel castello di Chambord molti artisti italiani, tra cui Leonardo da Vinci. Il regno di Francesco vide importanti cambiamenti culturali con l'ascesa della monarchia assoluta in Francia, la diffusione dell'umanesimo e del protestantesimo e l'inizio dell'esplorazione francese del Nuovo Mondo. Jacques Cartier, Giovanni da Verrazzano e altri esploratori rivendicarono terre nelle Americhe per la Francia e spianarono la strada all'espansione del primo impero coloniale francese.\nPer il suo ruolo nello sviluppo e nella promozione di una lingua francese divenne noto come \u201c\"Le P\u00e8re et Restaurateur des Lettres\"\u201d (il \"Padre e Restauratore delle lettere\"). Fu anche conosciuto come \u201c\"Fran\u00e7ois du Grand Nez\"\u201d (\"Francesco dal grande naso\") e \u201c\"Le Roi-Chevalier\"\u201d (\"il Re Cavaliere\") per via del suo coinvolgimento personale nelle guerre, partecipazione che gli cost\u00f2 anche la prigionia a Madrid in seguito alla sconfitta nella battaglia di Pavia.\nSeguendo la politica dei suoi predecessori, Francesco continu\u00f2 le guerre italiane. Interessato ai territori del Ducato di Savoia e al controllo del Ducato di Milano, l'obiettivo principale era quello di indebolire Carlo V, re di Spagna e imperatore del Sacro Romano Impero, titolo quest'ultimo conteso proprio tra il francese e l'Asburgo. Allo scopo di fronteggiare l'egemonia del rivale, cerc\u00f2 dapprima il sostegno di Enrico VIII d'Inghilterra nell'incontro del campo del Drappo d'Oro e, successivamente, form\u00f2 un'alleanza franco-ottomana con il sultano musulmano Solimano il Magnifico, una mossa controversa per un re cristiano dell'epoca.\nBiografia.\nPrimi anni e successione al trono di Francia.\nFrancesco d'Orl\u00e9ans nacque il 12 settembre 1494 nel castello di Cognac, in Francia, a quel tempo situato nell'antica provincia di Saintonge, parte del ducato d'Aquitania e oggi facente parte del dipartimento di Charente. Unico figlio maschio di Carlo di Valois-Angoul\u00eame e di Luisa di Savoia, era anche pronipote del re Carlo V di Francia. Al momento della nascita la sua famiglia non rientrava nella linea di successione al trono di Francia poich\u00e9 suo cugino, il re Carlo VIII, era ancora giovane cos\u00ec come lo era il cugino di suo padre, il duca di Orl\u00e9ans e futuro re Luigi XII. Nonostante ci\u00f2, nel 1498 Carlo VIII mor\u00ec senza figli e gli successe Luigi XII, a sua volta privo di eredi maschi. La legge salica, l'unico documento giuridico dell'epoca che regolasse le questioni di discendenza in Francia, impediva alle donne di ereditare il trono e pertanto all'et\u00e0 di quattro anni Francesco (che era divenuto gi\u00e0 conte di Angoul\u00eame a seguito della morte del padre avvenuta due anni prima) divenne un possibile successore al trono di Francia e venne insignito del titolo di duca di Valois.\nRimasto, come detto, orfano di padre all'et\u00e0 di soli due anni, Francesco crebbe con la madre Luisa e con la sorella Margherita d'Angoul\u00eame ad Amboise sotto la tutela del maresciallo Pierre de Rohan-Gi\u00e9. Successivamente la sua istruzione venne affidata al cardinale Adrien Gouffier de Boissy, che gli impart\u00ec lezioni di latino e storia, mentre la madre gli insegn\u00f2 l'italiano e lo spagnolo. Il giovane Francesco poteva disporre di una biblioteca ben fornita dove trov\u00f2 i romanzi della Tavola Rotonda, che contribuirono all'esaltazione della sua immaginazione, tanto che fin da giovane mostr\u00f2 un forte interesse per gli esercizi che implicavano una certa violenza. Come suoi compagni di giochi furono scelti alcuni rampolli delle famiglie nobiliari di Francia, come Robert de la Marck, Anne de Montmorency, Philippe de Chabot, Guillaume Gouffier de Bonnivet. Questa compagnia, e le attivit\u00e0 che svolgevano insieme, venne scelta come parte della sua educazione, che doveva essere improntata verso l'addestramento alla guerra e serv\u00ec per instillargli alcuni valori ritenuti indispensabili per un possibile futuro sovrano, come il cameratismo, la cavalleria e la prodezza personale. Mentre Francesco cresceva, la corte di Francia si interrogava su chi sarebbe stato il prossimo re. Appurato che Anna di Bretagna, la moglie del re Luigi XII, non avrebbe potuto mettere al mondo un figlio maschio, fu chiaro che il titolo di Delfino sarebbe toccato proprio a Francesco, in quanto diretto pretendente al trono. Pertanto si decise di fargli lasciare Amboise per essere condotto a Chinon, affinch\u00e9 potesse continuare la sua educazione presso la corte; ci\u00f2 avvenne nell'agosto del 1507, quando aveva l'et\u00e0 di quindici anni.\nIl giovane Valois trov\u00f2 la vita a corte entusiasmante ed ebbe pi\u00f9 volte l'occasione di accompagnare il re nella caccia, un'attivit\u00e0 che rimarr\u00e0 tra le sue preferite per tutta la vita, tanto che un giorno ebbe a dire che \u00abper quanto vecchio o malato, mi dovranno portare a caccia. Anche morto, vorr\u00f2 andarci nella bara!\u00bb. Tra l'addestramento alla guerra e alla gestione del potere, non mancarono per Francesco nemmeno avventure e intrighi amorosi. Inoltre, il futuro re di Francia dimostr\u00f2 fin da subito un grande interesse per la guerra e, nel 1512, gli capit\u00f2 la prima occasione per comandare personalmente un esercito, quando gli fu affidato il compito di difendere la Navarra dalle truppe inglesi da poco sbarcate a San Sebasti\u00e1n. Poco dopo accompagn\u00f2 re Luigi nella difesa delle Fiandre. Nonostante queste imprese non si fossero concluse con il successo sperato, Francesco ebbe modo di conoscere sul campo alcuni dei generali, tra cui Odet de Foix, Francesco d'Orl\u00e9ans-Longueville, Jacques de La Palice, Carlo di Borbone, che lo avrebbero accompagnato nei successi e nelle sconfitte delle sue successive campagne militari, creandosi cos\u00ec una cerchia di amicizie fondamentali per quando sarebbe salito sul trono.\nVista la situazione, re Luigi XII promise in sposa a Francesco la figlia Claudia, erede del ducato di Bretagna, inizialmente destinata in matrimonio al futuro imperatore Carlo V, ma il cui fidanzamento era stato sciolto per evitare che Carlo ereditasse parte del regno di Francia, una situazione inaccettabile per la Francia. Nel 1514 Anna di Bretagna mor\u00ec e gli sopravvissero solamente figlie femmine; era dunque quasi certo che Francesco sarebbe diventato, alla morte di Luigi, re di Francia.\nCerto dell'imminente salita al trono, Francesco abbandon\u00f2 le sue ristrettezze economiche per aumentare decisamente il tenore di vita: acquist\u00f2 spade da cerimonia, compr\u00f2 pietre preziose, vasellame d'oro, profumi e oggetti di lusso, contraendo diversi debiti. Il 14 maggio raggiunse Saint-Germain-en-Laye per sposare, il 18 dello stesso mese, Claudia; un matrimonio non certo d'amore ma considerato comunque una tappa inevitabile per la sua scalata al trono. Ma solo pochi giorni dopo il matrimonio fu raggiunto da una notizia che poteva seriamente minare le sue ambizioni regali: il re Luigi XII, nonostante fosse malato, aveva deciso, seguendo il suggerimento del Papa, di sposare Maria Tudor, con la speranza di dare alla luce un erede che lo avrebbe succeduto al trono a cui ambiva Francesco. Le cose andarono diversamente: sofferente da tempo di una grave forma di gotta, re Luigi ricevette l'estrema unzione nelle prime ore del 1\u00ba gennaio 1515 e mor\u00ec la sera stessa, a meno di tre mesi dall'ultimo matrimonio, senza aver generato alcun figlio maschio. Cos\u00ec, all'et\u00e0 di 20 anni, Francesco divenne il nuovo re di Francia; l'incoronazione avvenne fastosamente nella Cattedrale di Reims il 25 gennaio del 1515.\nMire sull'Italia e battaglia dei giganti.\nSalito ormai legittimamente al trono di Francia, Francesco si mostrava ansioso di coprirsi di gloria e pertanto inizi\u00f2 a guardare all'Italia, oggetto delle ambizioni anche dei predecessori. Essendo pronipote di Valentina Visconti, riteneva fosse un suo pieno diritto possedere Milano come sua eredit\u00e0 familiare. Il 25 marzo 1515, in occasione di un incontro con alcuni ambasciatori della Repubblica di Venezia arrivati per ottenere il rinnovo del trattato di alleanza stipulato due anni prima, li inform\u00f2 delle sue ferme intenzioni di mettersi quanto prima al comando di un'armata diretta verso l'Italia. Era comunque ben consapevole che non sarebbe stato facile ottenere il successo sperato, perch\u00e9 si sarebbe dovuto confrontare con diversi nemici, tra cui l'imperatore Massimiliano I d'Asburgo, Ferdinando II d'Aragona e il Papa Leone X\nPer affrontare tutto ci\u00f2 Francesco mise insieme un consistente esercito nel Delfinato che contava ben appartenenti alla cavalleria pesante, a cui affianc\u00f2 una fanteria forte di armati. A questi si aggiunsero truppe mercenarie costituite da fanti guasconi e circa lanzichenecchi. Nello stesso momento, un esercito svizzero e pontificio si spost\u00f2 a nord di Milano bloccando i passi alpini, tuttavia Francesco, seguendo il consiglio del maresciallo Gian Giacomo Trivulzio, evit\u00f2 i valichi principali e marci\u00f2 attraverso l'inconsueto itinerario della valle della Stura.\nLo scontro decisivo avvenne il 13 settembre 1515 e pass\u00f2 alla storia come la sanguinosa battaglia di Marignano, in cui le armate francesi e veneziane affrontarono quelle svizzere, giunte a dar manforte a Massimiliano Sforza, duca di Milano. Dopo quasi due giorni di intensi combattimenti, Francesco riusc\u00ec a cogliere una vittoria totale quanto inaspettata che consent\u00ec alla Francia di ottenere il controllo di tutto il ducato di Milano. Trivulzio, per elogiare l'impresa di Francesco, coni\u00f2 il termine \"battaglia dei Giganti\" per riferirsi all'avvenimento che venne celebrato in patria con non poca retorica tanto che \"ebbe una risonanza particolare, pari alla sorpresa provocata da Marignano. Un re, ancora molto giovane, aveva trasformato il suo esordio in un prestazione magistrale\".\nGrazie a questa vittoria, inoltre, Francesco I costrinse papa Leone X alla trattativa per il possesso dei territori di Parma e Piacenza. I negoziati si svolsero a Bologna e furono condotti dal cancelliere di Francia Antoine Duprat, concludendosi con il Concordato di Bologna in cui si sanciva la rinuncia da parte del papa ai territori in questione e il superamento della Prammatica Sanzione di Bourges del 1438 arrogando al re di Francia il diritto alla nomina di vescovi e abati confermando il gallicanesimo. L'11 dicembre Francesco fece il suo ingresso trionfale a Bologna attraverso la porta San Felice per ratificare il Concordato; per l'occasione il re indossava \"una tunica di drappo dorato e una zimarra argenta, mentre sul capo vi era un tocco di velluto nero foderato di zibellino\". Il 15 dello stesso mese lasci\u00f2 la citt\u00e0 accompagnato fino alle porte da 22 cardinali.\nLa prima avventura italiana fu, per Francesco, anche un'occasione di venire a contatto con l'arte rinascimentale, di cui rimase un grande ammiratore e che lo ispir\u00f2 tanto da farlo divenire uno dei principi mecenati pi\u00f9 celebri della storia. La ricchezza e il potere ottenuti dopo Marignano gli permisero di dare vita a una brillante e licenziosa corte costituita da poeti, musicisti, letterati e artisti, come Leonardo da Vinci, a cui si mescolavano rozzi nobili provinciali. In politica estera, riusc\u00ec a ottenere una pace perpetua con gli svizzeri e riacquist\u00f2 Tournai da Enrico VIII d'Inghilterra. Tutto ci\u00f2 faceva pensare al destino di un grande regno.\nTentata elezione a Imperatore.\nIl 12 gennaio 1519, a Wels, mor\u00ec l'imperatore Massimiliano I d'Asburgo, che lasci\u00f2 quindi la carica vacante. A quel tempo la successione al trono del Sacro Romano Impero era regolata dalla Bolla d'oro del 1356, che disponeva che il titolo di imperatore fosse elettivo, delegando la scelta a sette principi elettori, di cui quattro laici e tre ecclesiastici. Seguendo tale ordinamento si decise quindi di fissare la nuova elezione per il 18 giugno dello stesso anno. Nonostante fosse oramai consuetudine che il titolo venisse assegnato a un principe germanico, Francesco, probabilmente influenzato dal recente successo colto a Marignano, decise di concorrere in contrapposizione all'altro pretendente, l'arciduca d'Austria Carlo d'Asburgo, nipote del defunto Massimiliano. In quegli anni la Germania era travagliata da forti contrasti interni, culminati nella riforma protestante di Martin Lutero che aveva diviso la popolazione in cattolici e protestanti. Ci\u00f2, probabilmente, fece ritenere al giovane re di Francia di avere le possibilit\u00e0 di cogliere la storica elezione. Nell'avanzare la sua candidatura, Francesco, premise che non era motivato da un contrasto personale contro Carlo, e che il suo scopo non era \"pernicioso, n\u00e9 futile, poich\u00e9 non sono mosso da avidit\u00e0, n\u00e9 da ambizione, n\u00e9 da prepotenza, ma unicamente dalla volont\u00e0 di render possibile una mia guerra contro il Turco\", facendo quindi presagire l'intenzione di impegnarsi in una crociata una volta eletto. Simile dichiarazione fu quella che present\u00f2 all'ambasciatore d'Inghilterra, Sir Thomas Boleyn, in cui asseriva che entro tre anni dopo elezione sarebbe stato a Costantinopoli o sarebbe morto. Fu cos\u00ec che inizi\u00f2 la lunga rivalit\u00e0 con Carlo che lo accompagner\u00e0 per tutta la vita.\nFrancesco, seriamente convinto di poterla spuntare, si prodig\u00f2 in tutti i modi per raggiungere il successo ricorrendo, con l'aiuto del fido Guillaume Gouffier de Bonnivet, a tutti i mezzi possibili: si prodig\u00f2 nella corruzione, mand\u00f2 segretamente emissari fino in Polonia, cerc\u00f2 accordi all'estero, foment\u00f2 scontri privati tra i principi germanici e riusc\u00ec perfino a ottenere un iniziale supporto di Papa Leone X, preoccupato dell'eccessivo potere in Italia che Carlo avrebbe potuto avere. In ogni caso, Francesco cap\u00ec ben presto che la strategia migliore sarebbe stata quella di comprare i voti degli elettori e dunque si rivolse alla ricca famiglia dei Fugger per ottenere un prestito; ottenuto, dopo intensi negoziati, a un interesse del 18%.\nNonostante tutti questi sforzi, il tentativo naufrag\u00f2 davanti all'evidenza. Il papa, che non poteva schierarsi cos\u00ec apertamente contro la nazione germanica, mut\u00f2 la sua politica. Carlo, a sua volta, spese moltissimo denaro per comprare i voti degli elettori; la nazionalit\u00e0 francese di Francesco, inoltre, era un elemento di certo a lui sfavorevole. Fu cos\u00ec che le ambizioni di Francesco andarono a scemare sempre di pi\u00f9, fino a quando non giunse la notizia che il 2 giugno il giovane Asburgo era stato eletto all'unanimit\u00e0 con il nome di Carlo V. Francesco dovette cos\u00ec incassare la prima grave sconfitta da quando era salito al trono di Francia; grande fu la sua collera che si rivers\u00f2 in particolare sui principi elettori che considerava dei veri e propri traditori, tuttavia a tal proposito lo storico Francis Hackett ebbe a dire che \u00abin realt\u00e0 essi si erano serviti di lui perch\u00e9 la sua generosit\u00e0, che non era riuscita a comprarli, li aveva semplicemente resi pi\u00f9 costosi per il suo rivale\u00bb.\nFallita alleanza con l'Inghilterra.\nArchiviato oramai il fallimento dell'elezione alla corona del Sacro Romano Impero, Francesco spost\u00f2 la sua strategia verso una possibile alleanza con l'Inghilterra di Enrico VIII. A tal fine, e secondo quanto stabilito nel Trattato di Londra del 1518, venne fissato un incontro tra i due sovrani per il giugno del 1520. Il luogo scelto per l'avvenimento furono le Fiandre, tra le citt\u00e0 di Calais, allora unico possedimento inglese sul continente europeo, e di Gu\u00eenes. L'incontro, organizzato dal cardinale Thomas Wolsey, arcivescovo di York e Lord Cancelliere di Enrico VIII, avvenne nella cornice sfarzosa del cosiddetto Campo del Drappo d'Oro, un accampamento riccamente allestito per l'occasione.\nI due sovrani colsero l'occasione per esibire una sontuosit\u00e0 al limite delle loro possibilit\u00e0, tanto che Francesco dovette ricorrere a un nuovo prestito, questa volta dalla banche di Lione, di ben duecentomila scudi per far fronte alle povere casse dello stato, rese esangui dalle cospicue spese sostenute per il fallimentare tentativo di nomina imperiale. Per farsi un'idea delle spese sostenute, basti pensare che per l'occasione vennero montate sul posto migliaia di tende, con quella del re francese che spiccava per le decorazioni realizzate in oro; venne inoltre costruito un teatro romano in legno, organizzati spettacoli, tornei e banchetti; gli inglesi arrivarono a costruire un palazzo in legno che poi trasportarono in pezzi per essere montati sul luogo dell'incontro. Anche il protocollo che seguirono le delegazioni fu solenne e rigido, studiato per garantire una formale parit\u00e0 tra le due parti: Enrico fece il suo arrivo a Calais lo stesso giorno in cui Francesco arriv\u00f2 ad Andres. Il re di Francia era accompagnato dalla moglie Claudia, dalla sorella Margherita, dalla madre Luisa e da Fran\u00e7oise de Foix la sua amante ufficiale. Il primo colloquio tra i due regnanti avvenne il 7 giugno, al pomeriggio, a cui seguirono diverse altre nobili e studiate cerimonie.\nCon ci\u00f2 Francesco I mirava ad avere l'Inghilterra alleata nello scacchiere della lotta contro Carlo V e tent\u00f2 di combinare il matrimonio fra la figlia di Enrico, Maria Tudor, e il proprio figlio Francesco di Valois, Delfino di Francia. Nonostante tutto ci\u00f2, l'incontro non sort\u00ec l'effetto sperato: il matrimonio fra Maria e Francesco non avvenne mai e di l\u00ec a poco Enrico VIII strinse un'alleanza con Carlo V. L'incontro al Campo del Drappo d'Oro venne, comunque, definito \u00abun successo diplomatico ma un fiasco politico\u00bb.\nGuerra dei quattro anni e battaglia di Pavia.\nLe mire di Francesco I di impadronirsi dell'Italia settentrionale e il fatto che egli vedesse l'autonomia della Francia in grave pericolo, accerchiata com'era dai possedimenti dell'imperatore Carlo V, spinsero il sovrano francese ad agire, cos\u00ec che, nel mese di dicembre del 1521, inizi\u00f2 a pianificare la guerra. Francesco non intendeva attaccare apertamente Carlo perch\u00e9 il re d'Inghilterra aveva annunciato la sua intenzione di intervenire contro il primo dei due che avesse infranto la precaria pace. Un attacco venne, comunque, effettuato sulla Mosa, sotto la guida di Robert de la Marck. Contemporaneamente, un esercito franco-navarrese avanz\u00f2 attraverso la Navarra riconquistando Saint-Jean-Pied-de-Port. I disegni francesi si dimostrarono fin da subito imperfetti, tanto che l'intervento di Enrico di Nassau respinse l'offensiva della Mosa e, sebbene de Foix inizialmente fosse riuscito a conquistare Pamplona, fu cacciato dalla Navarra a seguito della sconfitta nella battaglia di No\u00e1in, combattuta il 30 giugno 1521.\nIl 22 ottobre 1521, Francesco si trov\u00f2 di fronte l'esercito imperiale, comandato da Carlo in persona, vicino a Valenciennes. Nonostante l'insistenza del connestabile Carlo di Borbone, Francesco esit\u00f2 ad attaccare permettendo cos\u00ec all'imperatore Carlo V di ritirarsi. Quando i francesi si trovarono finalmente pronti ad avanzare, le forti piogge impedirono un attacco efficace e le forze imperiali riuscirono a ritirarsi senza scontrarsi.\nDa novembre la situazione francese and\u00f2 a deteriorandosi considerevolmente. Carlo, Enrico VIII e il papa firmarono, il 28 novembre, un'alleanza contro Francesco. A Odet de Foix, governatore francese di Milano, era stato affidato il compito di resistere alle forze imperiali e papali, guidate da Prospero Colonna, ma alla fine di novembre fu costretto a lasciare la citt\u00e0 e a ritirarsi lungo il fiume Adda. La successiva sconfitta di Odet nella battaglia della Bicocca port\u00f2 l'Inghilterra a entrare apertamente nel conflitto. Alla fine di maggio 1522, l'ambasciatore inglese si present\u00f2 a Francesco con un \"ultimatum\" in cui si enumeravano tutte le accuse contro la Francia, in particolare quella di sostenere il duca di Albany in Scozia; il re francese neg\u00f2 ogni addebito.\nNel mese di luglio, gli inglesi attaccarono la Bretagna e la Piccardia, partendo da Calais, e Francesco non fu in grado di raccogliere fondi per contrapporre una resistenza significativa. Per ovviare a tale mancanza di denaro, il re francese escogit\u00f2 diverse soluzioni e in particolare si focalizz\u00f2 su una causa contro il connestabile Carlo III di Borbone-Montpensier. Questi aveva ricevuto la maggior parte dei suoi possedimenti attraverso il matrimonio con Susanna di Borbone, morta poco prima dell'inizio della guerra. Luisa di Savoia, cugina di Susanna e madre del re, insistette sul fatto che i territori in questione dovessero passare a lei a causa della sua pi\u00f9 stretta parentela con la defunta. Francesco era sicuro che il sequestro delle terre contese avrebbe migliorato la propria posizione finanziaria in maniera sufficiente per continuare la guerra e quindi inizi\u00f2 a confiscare alcune porzioni in nome della madre. Il Borbone, irritato da questo trattamento, e sempre pi\u00f9 isolato a corte, cominci\u00f2 ad aprirsi verso Carlo V tradendo cos\u00ec il re francese. Quando Francesco, che era a conoscenza del complotto, lo chiam\u00f2 a Lione nel mese di ottobre, finse una malattia e fugg\u00ec a Besan\u00e7on. Il re, infuriato, ordin\u00f2 l'esecuzione di quanti pi\u00f9 suoi collaboratori potessero essere catturati, ma il duca stesso, dopo aver respinto una offerta finale di riconciliazione,entr\u00f2 apertamente al servizio dell'imperatore.\nFrancesco volse allora la sua attenzione alla Lombardia. Nell'ottobre 1523, un'armata francese di uomini, al comando di Guillaume Gouffier de Bonnivet, avanz\u00f2 attraverso il Piemonte verso Novara, dove raggiunse una forza similare di mercenari svizzeri. Prospero Colonna, che aveva soltanto uomini, si ritir\u00f2 verso Milano. Tuttavia, successivamente i francesi vennero sconfitti alla battaglia del Sesia ritirandosi al di l\u00e0 delle Alpi allo sbando.\nA met\u00e0 ottobre 1524, Francesco attravers\u00f2 le Alpi e avanz\u00f2 verso Milano alla testa di un esercito di oltre uomini. Carlo di Lannoy, a capo della guarnigione che difendeva la citt\u00e0, viste le ingenti forze dei francesi decise di ripiegare vero Lodi lasciando a Francesco strada libera. Entrato a Milano e messo Louis de la Tr\u00e9moille come governatore, il re di Francia (sotto la spinta di Bonnivet e contro il parere degli altri suoi comandanti di alto livello, che preferivano un pi\u00f9 vigoroso inseguimento alla ritirata di Lannoy) avanz\u00f2 su Pavia, dove Antonio de Leyva era rimasto con una piccola guarnigione imperiale. Il grosso delle truppe francesi arriv\u00f2 a Pavia negli ultimi giorni di ottobre 1524. Segu\u00ec un periodo di schermaglie, bombardamenti di artiglieria, e diverse brecce erano state create nelle mura alla met\u00e0 di novembre. Il 21 novembre, Francesco tent\u00f2 un assalto alla citt\u00e0 attraverso due di queste, ma fu ricacciato indietro con gravi perdite; ostacolato dalla pioggia e dalla mancanza di polvere da sparo, il francese decise di attendere che i difensori morissero di fame.\nNel frattempo, lo stesso Francesco firm\u00f2 un accordo segreto con papa Clemente VII con cui quest'ultimo si impegnava a non supportare Carlo V in cambio dell'assistenza del re francese nella conquista di Napoli. Contro il consiglio dei suoi comandanti anziani, Francesco decise di distaccare parte delle sue forze, sotto il comando di Duca di Albany, inviandole a sud in aiuto al papa. Nel gennaio 1525 Lannoy ottenne rinforzi con l'arrivo di Georg von Frundsberg con lanzichenecchi e rinnov\u00f2 l'offensiva riuscendo a catturare l'avamposto francese a Sant'Angelo tagliando le linee di comunicazione tra Pavia e Milano, mentre una colonna separata di lanzichenecchi avanzava su Belgioioso. Francesco aveva fatto accampare la maggior parte delle sue forze nel grande parco Visconteo, al di fuori delle mura della citt\u00e0, inserendoli tra la guarnigione del De Leyva e l'esercito di appoggio in arrivo.\nIl 21 febbraio, i comandanti imperiali, a corto di rifornimenti e credendo erroneamente che le forze francesi fossero pi\u00f9 numerose delle loro, decisero di lanciare un attacco sul castello di Mirabello, al fine di salvare la faccia e demoralizzare i francesi in misura sufficiente a garantire un ritiro sicuro. Nelle prime ore del mattino del 24 febbraio 1525, i guastatori imperiali aprirono delle brecce nelle mura del parco Visconteo, consentendo alle forze di Lannoy di entrare nel parco. Allo stesso tempo, Leyva usc\u00ec da Pavia con ci\u00f2 che rimaneva della guarnigione. Nella successive quattro ore della battaglia di Pavia, la cavalleria pesante francese, che si era dimostrata cos\u00ec efficace contro gli svizzeri a Marignano dieci anni prima, nascondendo la propria artiglieria da una rapida avanzata, venne circondata e frammentata dai lanzichenecchi e dagli archibugieri spagnoli di Fernando Francesco d'Avalos. Nel frattempo, una serie di prolungati scontri portarono alla disfatta della fanteria svizzera e francese. I francesi subirono perdite enormi, perdendo la maggior parte del loro esercito, si contarono oltre morti, compresi gran parte dei propri comandanti. Lo stesso Francesco, ferito all'orecchio, alla mano e alla gamba, venne fatto prigioniero, insieme con altri ufficiali come Anne de Montmorency, Robert de la Marck e una serie di nobili minori.\nPrigioniero dell'Imperatore.\nFrancesco, disarcionato da cavallo da Cesare Hercolani, venne fatto prigioniero sul campo di battaglia di Pavia tra le 9 e le 10 del mattino e subito assegnato alla custodia e protezione del comandante spagnolo Hernando de Alarc\u00f3n. Dopo essere stato esibito ai soldati a significare che la battaglia era oramai vinta, venne condotto nel monastero di San Paolo dove fu medicato. Il giorno seguente venne tradotto nella rocca di Pizzighettone, nella quale ebbe modo di scrivere alla madre una celebre lettera in cui riferiva: \u00abSignora per dirvi tutta la mia disgrazia, di tutto ci\u00f2 che avevo non mi son rimasti se non l'onore e la vita, che \u00e8 salva\u00bb, da cui l'esclamazione che pass\u00f2 alla storia: \"Tutto \u00e8 perduto, tranne l'onore\". Scrisse una lunga lettera anche all'imperatore Carlo in cui, con queste parole, auspicava un trattamento equo per la sua resa: \u00absolo conforto nel mio stato \u00e8 la fiducia nella vostra bont\u00e0, per cui sarete con me nell'uso della vittoria. Non dubito che la vostra virt\u00f9 vi tratterr\u00e0 dall'impormi alcunch\u00e9 di ingiusto\u00bb per poi concludere: \u00abSe vi piaccia di avere tanto saggia piet\u00e0, da provvedere alla sicurezza debita alla persona di un re di Francia, in modo da farmi, da disperato, amico, state certo che ne trarrete beneficio pi\u00f9 che da un inutile prigioniero, e farete di un re un vostro schiavo per sempre. E vi piaccia allora di dirlo, invece che prigioniero, vostro buon fratello e amico\u00bb.\nCarlo venne a conoscenza degli avvenimenti solamente il 15 marzo e subito rispose al re francese assicurandogli che presto avrebbe ricevuto le condizioni di pace. Quando la notizia raggiunse invece la Francia la corte and\u00f2 in subbuglio e la madre Luisa, disperata, fece immediatamente appello a chiunque potesse intercedere con l'imperatore per ottenere la liberazione del proprio figlio.\nFrancesco trascorse nel tormento i primi giorni di prigionia dopo la sconfitta: digiun\u00f2, vest\u00ec da quaresima come volesse espiare i peccati che, secondo lui, lo avevano portato a uscire dal benvolere di Dio. Le durissime condizioni di resa gli vennero comunicate da Ugo di Moncada e, tra le varie clausole, gli veniva imposto di restituire al Borbone i suoi feudi, di cessare ogni rivendicazione sulle regioni dell'Artois, delle Fiandre, e del Regno di Napoli, oltre a rinunciare al Ducato di Milano e alla Borgogna. Tra tutte queste condizioni, l'unica che Francesco non si rassegn\u00f2 ad accettare fu quella relativa alla cessione della Borgogna, dichiarando che era deciso \u00aba sopportare la prigione fintanto che Dio vuole piuttosto che accettare termini dannosi per il mio regno!\u00bb. Il re, durante la sua prigionia, venne visitato anche dal marchese di Castel Goffredo Aloisio Gonzaga, venuto a trattare la liberazione del parente Federico Gonzaga per conto della moglie Giovanna Orsini.\nIl 18 maggio Francesco fu condotto fuori dall'Italia, giungendo il 19 del mese seguente a Barcellona, da dove part\u00ec per un viaggio di circa un mese alla volta di Madrid. Durante il tragitto il re francese, seppur prigioniero degli spagnoli, ebbe modo di presenziare a ricevimenti in suo onore e a solenni corride. Giunto nella capitale, dopo un breve soggiorno in una prigione, venne confinato nell'Alcazar, in una umile stanza posta in una torre, rendendogli impossibile fuggire. Fu allora che inizi\u00f2 ad accusare febbre, torpori e un'acuta nevralgia, forse sintomi della sifilide, che ben presto peggiorarono tanto da far temere per la sua vita. Quando Carlo V fu avvisato delle gravi condizioni di Francesco, si rec\u00f2 immediatamente a fargli visita trovandolo in condizioni disperate (fu la prima volta che i due si videro personalmente); subito dopo giunse al suo capezzale anche la sorella Margherita. Quando oramai i medici spagnoli e francesi avevano perso ogni speranza l'ascesso cerebrale che aveva causato tutto ci\u00f2 si ruppe, smettendo cos\u00ec di premere sul suo cervello. Cos\u00ec le sue condizioni andarono incontro a un rapidissimo miglioramento e in pochissimi giorni riusc\u00ec anche a mangiare e ad alzarsi dal letto. Si ritiene che la malattia comunque gli lasci\u00f2 segni perenni, come una certa difficolt\u00e0 nel concentrarsi, improvvisi sbalzi d'umore e una certa incoerenza nei comportamenti.\nLasciatosi alle spalle la convalescenza, Francesco si trovava comunque in una situazione difficile: Carlo, consigliato dal Gattinara, non intendeva rinunciare alle pretese sulla Borgogna e cedergliela sarebbe stato per lui sacrificio enorme. Con la sorella pens\u00f2 anche a un rocambolesco piano per evadere, ma venne scoperto anzitempo e vi dovette rinunciare. Accantonata l'idea di abdicare, con le spalle al muro ed esortato dalla madre, si convinse a firmare quello che passer\u00e0 alla storia come il \"trattato di Madrid\", dove, oltre ad accettare le clausole imposte dall'imperatore si impegnava a consegnare i suoi due figli, il delfino Francesco ed Enrico, duca d'Orleans, come ostaggi agli austro-spagnoli, oltre a una cospicua somma in denaro. A suggellare la ritrovata conciliazione tra Carlo e Francesco quest'ultimo fu promesso sposo a Eleonora d'Asburgo, vedova del re Manuele I del Portogallo e sorella di Carlo V. Tale firma, che poi afferm\u00f2 che non fosse valida poich\u00e9 ottenuta con la costrizione, gli valse dunque la libert\u00e0. Dopo circa 1 anno e mezzo lontano dal suolo natio il 17 marzo pot\u00e9 rimettere piede in Francia sbarcando a Saint-Jean-de-Luz. Poco dopo raggiunse Cognac dove fece un ingresso trionfale in citt\u00e0 con la ben ferma intenzione di non rispettare il trattato da poco sottoscritto. Durante la prigionia, ebbe modo di scrivere un corpulento libello, \"L'Ep\u00eetre traitant de son partement de France en Italie et de sa prise devant Pavie\", in cui si giustificava della sconfitta addossandone le colpe sugli svizzeri.\nSeconda guerra contro l'Impero.\nUna volta ritornato sul trono, a Francesco gli eventi sembrarono evolversi favorevolmente: la Germania di Carlo era sempre pi\u00f9 divisa come conseguenza della riforma protestante, l'impero ottomano premeva sui confini ungheresi del Sacro Romano Impero e gli si presentava una concreta possibilit\u00e0 di stipulare un'alleanza con l'Inghilterra. Cogliendo questo momento di vantaggio, Francesco ripudi\u00f2 pubblicamente il trattato di Madrid e ottenne da Papa Clemente VII di essere sciolto dal giuramento. Come risposta a tale insolenza, l'imperatore terr\u00e0 prigionieri i suoi due figli per ben quattro anni e arrivando persino a pensare di sfidarlo a duello.\nFrancesco cerc\u00f2 anche di intraprendere una strategia che gli consentisse di arrivare a un pieno riscatto al fine di continuare la sua contesa sull'Italia. L'occasione gli venne dall'invito a partecipare alla lega di Cognac, un accordo promosso dal papa e a cui aderirono alcuni stati italiani, tra cui la Repubblica di Venezia e la Repubblica di Firenze, allarmati dall'eccessivo potere in mano all'Asburgo che si era venuto a creare in seguito alla sconfitta francese a Pavia. La lega venne stipulata il 22 maggio 1526 e fu completata l'anno successivo con Enrico VIII d'Inghilterra che si impegn\u00f2 alla neutralit\u00e0. Tra gli obiettivi dell'alleanza vi era quello di strappare il Regno di Napoli agli spagnoli, insediandovi un principe italiano che avrebbe pagato una tassa a Francesco. I patti d'azione prevedevano che il re di Francia costituisse due eserciti, uno dei quali sarebbe sceso in Lombardia e l'altro direttamente in Spagna.\nIn questa nuova impresa Francesco si dimostr\u00f2 pi\u00f9 prudente del solito, decidendo di temporeggiare e di non scendere personalmente in campo confidando in un intervento di Enrico. Ma quando, nella primavera del 1527, fu quasi certa la partecipazione dell'Inghilterra, Francesco dovette rinunciare a condurre egli stesso l'esercito poich\u00e9 era alle prese con un problema alla gamba ed era, inoltre, occupato a risolvere alcuni problemi che attanagliavano le finanze statali. Confidava comunque che, risolti tali impicci, sarebbe potuto partire per dare battaglia.\nMa prima che la guerra entrasse nel vivo e a causa della reticenza dei francesi, un esercito di lanzichenecchi guidati da Georg von Frundsberg scese in Italia dove, sconfitto l'unico esercito oppositore di Giovanni dalle Bande Nere e persa la propria guida, si diresse verso Roma alla ricerca di un bottino. La citt\u00e0 eterna venne quindi brutalmente saccheggiata e il papa stesso fu costretto a rifugiarsi a Castel Sant'Angelo e quindi obbligato a riappacificarsi con Carlo V portando allo scioglimento di fatto della Lega. Il terribile evento costrinse Francesco a mandare immediatamente l'esercito in Italia sotto la guida del generale Odet de Foix, conte di Lautrec. Il Lautrec prese subito Genova, riconsegn\u00f2 Milano agli Sforza e, il 10 gennaio 1528, mosse verso il regno di Napoli cingendo, nell'estate seguente, d'assedio la citt\u00e0. Tuttavia, durante le operazioni trov\u00f2 la morte ad Aversa a causa di un'epidemia di peste che decim\u00f2 il suo esercito, mettendo fine all'impresa.\nIl trattato di pace che ne scatur\u00ec, conosciuto come \u201cpace di Cambrai\u201d, fu celebre poich\u00e9 non venne negoziato dai due sovrani, bens\u00ec da Luisa, madre di Francesco, e da Margherita d'Asburgo, zia di Carlo V; per questo verr\u00e0 chiamato anche la \"pace delle due dame\". I termini dell'accordo, firmato nell'agosto del 1529, furono simili a quelli gi\u00e0 raggiunti nel trattato di Madrid, ma con la differenza che alla Francia venne risparmiata la cessione della Borgogna, la restituzione dei feudi al Borbone (deceduto durante il sacco di Roma) e altre umiliazioni precedentemente impostigli. Francesco inoltre, impegnandosi ad abbandonare ogni pretesa sul Regno di Napoli e sul Ducato di Milano e pagando un riscatto di corone d'oro, ottenne la liberazione dei figli tenuti ancora in ostaggio. All'opposto, la Spagna di Carlo ribadiva definitivamente il suo dominio sull'Italia. Nel 1530 Francesco si spos\u00f2 per la seconda volta, in ottemperanza al Trattato di Madrid, con la sorella dell'imperatore, Eleonora, gi\u00e0 vedova del re del Portogallo Manuele I. Il matrimonio avvenne, peraltro senza particolari cerimonie, in una abbazia nei pressi di Mont-de-Marsan.\nL'anno seguente, il 1531, Francesco dovette affrontare un altro nefasto evento che lo segn\u00f2 profondamente: mentre si trovava a Chantilly per sfuggire alla peste che colpiva Parigi, la madre Luisa di Savoia, a sua volta in viaggio verso Fontainebleau, si ammal\u00f2 e mor\u00ec all'et\u00e0 di 55 anni presso Grez-sur-Loing. Ella \"aveva vegliato tutta la vita sul figlio con fanatica devozione. Anche quando era giunta a disapprovare mete quali l'Impero la sua opposizione aveva ceduto davanti all'ardore di lui\".\nInvasione degli Stati della Savoia.\nRipresosi dalle recenti sventure, Francesco dovette far fronte a diversi problemi che attanagliavano il suo regno: le finanze apparivano in crisi, la moneta scarseggiava e i prezzi erano assai variabili. Tuttavia, un incontro a Marsiglia con papa Clemente VII fece riaffiorare le sue mire sull'Italia. La sua politica si fece, dunque, sempre pi\u00f9 spregiudicata. Cercando di far volgere a proprio favore quelli che rappresentavano i crucci maggiori per l'eterno avversario, vale a dire la pressione dei Turchi alle soglie dell'Impero, in Ungheria soprattutto, e le rivendicazioni dei Principi tedeschi luterani, egli aveva stretto alleanze con il sultano ottomano Solimano il Magnifico e con la Lega di Smalcalda. L'occasione per un nuovo conflitto, il terzo, fu l'estinzione della famiglia Sforza. Nel 1535, alla morte del duca di Milano Francesco II Sforza, che aveva sposato Cristina di Danimarca, nipote di Carlo V, troppo giovane per dargli eredi, il ducato rischiava di essere ereditato dal figlio dell'imperatore, Filippo II di Spagna (come in effetti avvenne nel 1540), cosa inaccettabile per il re di Francia.\nLa strategica decisione di Francesco di allearsi con il sultano turco, nominando come ambasciatore permanente Jean de La For\u00eat, fu il pretesto per attaccare, rompendo la tregua e dando inizio a un nuovo conflitto. L'alleanza franco-ottomana fu la prima alleanza tra un impero cristiano e uno non cristiano e fu per questo ritenuta \"scandalosa\". Dal canto suo, Francesco riteneva che tale alleanza non avesse alcuna base religiosa e che vertesse solo su presupposti di utilit\u00e0 reciproca riguardo alle proprie ambizioni territoriali.\nPer preparasi alla guerra il re di Francia decise di riorganizzare l'esercito scegliendo di seguire, non potendo pi\u00f9 contare sul supporto dei mercenari, il modello dei Giannizzeri ottomani. Cos\u00ec i propri sudditi vennero reclutati in legioni provinciali di soldati di fanteria ciascuno per cui si disponeva di una severa disciplina. All'inizio del 1536, soldati francesi invasero il Ducato di Savoia, conquistarono Torino, e si fermarono alla frontiera lombarda, nell'attesa di un'eventuale soluzione negoziata. Per tutta risposta Carlo V invase la Provenza, rinunciando per\u00f2 all'assedio di Avignone, notevolmente fortificata, e riparando anzi in Spagna.\nMa un fatto di enorme gravit\u00e0 distolse Francesco dalle vicende belliche: il 10 agosto il figlio e delfino di Francia Francesco di Valois mor\u00ec, all'et\u00e0 di 18 anni, a causa di una polmonite fulminante contratta a seguito di una partita alla pallacorda. A lungo si sospett\u00f2 che in realt\u00e0 fosse stato vittima di un avvelenamento e per cui si sospett\u00f2 l'imperatore come mandante. Alla fine venne incolpato un cortigiano, il conte Sebastiano di Montecuccoli, che venne mandato a morte.\nNonostante il lutto la guerra continu\u00f2 e, dopo intensi negoziati, si addivenne alla tregua di Nizza, del 1538, con papa Paolo III impegnato a fare la spola da una camera all'altra nel tentativo di mediare tra i due contendenti che tanto si odiavano da rifiutare di sedere nella stessa stanza: essa conserv\u00f2 ai francesi la citt\u00e0 di Torino, senza che gli equilibri nella scacchiera italiana mutassero troppo. Nella Contea di Aosta, non invasa da Francesco I nel timore di un'eventuale invasione, venne modernizzato l'apparato difensivo del Castello di Verr\u00e8s e venne istituito il \"Conseil des Commis\" che diventer\u00e0 una storica istituzione valdostana. Si concludeva cos\u00ec, con un nulla di fatto, il terzo conflitto tra Francesco I e Carlo V, che serv\u00ec solo a rafforzare l\u2019alleanza tra francesi e Turchi Ottomani.\nQuarto conflitto con l'Impero e morte.\nNonostante l'ennesimo insuccesso, Francesco era tutt'altro che rassegnato ad abbandonare le sue ambizioni sull'Italia anche se non poteva pi\u00f9 contare sull'appoggio di nessuna potenza europea. Il re, quindi, torn\u00f2 a volgere lo sguardo verso oriente rafforzando i rapporti diplomatici con Solimano il Magnifico che, dal canto suo, si preparava a invadere l'Italia centrale. Si decise pertanto che la flotta reale francese e quella condotta dal colonnello turco Khayr al-Din Barbarossa si sarebbero unite nel mar Mediterraneo. La dichiarazione per questa nuova guerra venne lanciata da Francesco il 12 luglio 1542 mentre si trovava a Ligny-en-Barrois. Il \"casus belli\" fu indicato nell'assassinio da due diplomatici al servizio della Francia, Cesare Fregoso e Antonio Rincon, avvenuto a Pavia il 3 luglio 1541 per mano di agenti spagnoli al servizio di Carlo V che aveva rotto cos\u00ec unilateralmente la tregua.\nAl conflitto parteciparono attivamente i due figli del sovrano: Carlo venne mandato sul fronte delle Fiandre mentre Enrico guid\u00f2 nel Rossiglione un'armata di uomini e cavalleggeri. Le prime fasi delle operazioni i Francesi colsero iniziali successi che, tuttavia, ben presto finirono per dissiparsi e la situazione and\u00f2 a volgere in male. A complicare le cose, l'11 febbraio 1543 Enrico VIII e Carlo V si accordarono per attaccare simultaneamente la Francia entro poco tempo. Intanto la flotta franco-ottomana il 5 luglio arriv\u00f2 a Marsiglia con 110 galere allo scopo di bloccare le vie marittime tra Italia e Spagna. Francesco acconsent\u00ec ai musulmani di sbarcare e soggiornare a Tolone che di fatto si trasform\u00f2 velocemente in una citt\u00e0 turca con tanto di moschee, un fatto che gli cost\u00f2 moltissime critiche da tutta la cristianit\u00e0 e in particolare da Venezia. Francesco si discolp\u00f2 sostenendo che per l'Italia Carlo V costituiva un rischio maggiore rispetto agli ottomani. L'unico successo, seppur fatuo, delle armate francesi venne colto solo il 5 aprile 1544 quando il conte Francesco di Borbone-Vend\u00f4me riusc\u00ec a conquistare il Monferrato dopo aver battuto gli imperiali nella battaglia di Ceresole.\nDopo due anni di battaglie convulse e sanguinose, intervallate da brevi tregue per la disastrosa situazione finanziaria dei contendenti, Enrico sbarc\u00f2 a Calais con uomini e pose d'assedio Boulogne, mentre Carlo continuava ad avanzare tanto da far temere che arrivasse fino a Parigi. Tuttavia anche gli imperiali avevano i loro problemi finanziari e cos\u00ec Francesco e l'imperatore sottoscrissero, il 18 settembre 1544, il trattato di Cr\u00e9py, con cui le mire di espansione in Italia del sovrano francese, cos\u00ec come quelle sulla Borgogna dell'imperatore, poterono dirsi definitivamente concluse. Solo pochi giorni prima, il 9 settembre 1544, Francesco aveva perso il figlio prediletto, Carlo II d'Orl\u00e9ans, morto dopo una breve malattia all'et\u00e0 di soli 23 anni.\nIl conflitto con Enrico and\u00f2 avanti. Francesco aveva avviato un tentativo di forzare l'attacco invadendo la stessa Inghilterra e per questa impresa aveva assemblato un esercito di pi\u00f9 di uomini e una flotta di circa 400 navi. Ma anche queste operazioni non portarono i risultati sperati e i due eserciti si trovarono in una situazione di stallo. Il 7 giugno 1546 venne firmato il trattato di Ardres che pose fine alla guerra.\nNel marzo del 1547 Francesco si trovava in viaggio tra i suoi vari castelli quando, mentre si trovava nel Castello di Rambouillet, cadde malato. Sentendo che oramai era giunto il suo tempo, si fece raggiungere dal delfino a cui raccomand\u00f2 \u201cin maniera particolare il mio regno, che ha il popolo miglior e pi\u00f9 obbediente che ci sia, la nobilita pi\u00f9 leale, pi\u00f9 devota e affezionata al re che mai ci sia stata. Io li ho trovati cos\u00ec, e cos\u00ec li troverete voi\u201d. Il giorno 29 dello stesso mese ricevette l'estrema unzione e due giorni dopo, alle due del pomeriggio di gioved\u00ec 31 marzo, spir\u00f2, ucciso da una malattia dei dotti urinari secondo alcuni resoconti, della sifilide secondo altri. Il giorno successivo il suo corpo venne imbalsamato e vegliato. A met\u00e0 maggio la sua bara venne riunita con quelle dei suoi due figli premorti. Il 21 maggio il corteo funebre pot\u00e9 partire per la tumulazione; alla testa vi erano 500 poveri con le fiaccole in mano seguiti dagli arcieri della guardia, dai banditore, dai sergenti, dagli ufficiali della Casa reale e dai paggi con le sue armi. Il feretro era posto su un carro funebre trainato da sei cavalli; 33 preti e la sua corte chiudevano la mesta colonna. Dopo una sosta nella cattedrale di Notre-Dame dove si tennero le solenni esequie, le tre bare raggiunsero la basilica di Saint-Denis dove furono deposte nella cripta. La lunga orazione funebre fu tenuta da Pierre Duch\u00e2tel.\nAspetto fisico e personalit\u00e0.\n\u00abA vent'anni \u2026 gi\u00e0 gustava i piaceri del capriccio ogni conquista lo portava pi\u00f9 su, donde mirava cime pi\u00f9 attraenti. Aveva la vena facile, il piede veloce, il fiato gagliardo; e gli era cos\u00ec naturale lasciarsi sedurre da nuovi orizzonti, come assaporare un vino o apprezzare un oggetto d'arte\u00bb, cos\u00ec Francis Hackett tratteggi\u00f2 Francesco nella sua biografia. L'ambasciatore veneziano Marino Cavalli, che lo incontr\u00f2 quando il re aveva gi\u00e0 52 anni, lo descrisse in questo modo: \"ha in tutti i movimenti del corpo una gravit\u00e0 e una grandezza tanto brava, che penso nun altro principe oggid\u00ec lo aggiunga, non che lo superi. Ha un'ottima complessione, e natura forte e gagliarda...\". Fu \"un uomo che visse in estrema allegria qualunque siano state le delusione della sua politica estera e i problemi di quella interna\".\nIl re venne, inoltre, descritto come un uomo di nobile portamento e, nonostante un naso molto lungo e largo, estremamente bello di aspetto. Era un cavaliere robusto, affabile, cortese, un parlatore brillante e un poeta naturale; di vivace intelligenza, non era privo di sentimento e di alcuni impulsi generosi che lo resero amabile agli occhi di amici e parenti. Tuttavia a queste qualit\u00e0 si affiancarono anche una certa frivolezza e la difficolt\u00e0 di coerenza nella sua azione politica. Alcuni ambasciatori che si raffrontarono con lui sottolinearono la sua negligenza negli affari e anche molti suoi ministri se ne lamentarono. Il re, infatti, dimostr\u00f2 pi\u00f9 volte di essere interessato maggiormente alla caccia, al tennis, alla vita mondana piuttosto che alla gestione dello stato. Am\u00f2 anche circondarsi di donne, poich\u00e9 per lui \"una corte senza donne \u00e8 un anno senza primavera e una primavera senza rose.\"\nNonostante avesse cercato un forte accentramento politico si lasci\u00f2 spesso influenzare dai suoi favoriti, nonch\u00e9 dalla madre e dalla amata sorella. La sua incostanza, tuttavia, ebbe ripercussioni anche sulla scelta dei consiglieri, tanto che nei primi anni del suo regno la condotta degli affari venne affidata principalmente nelle mani di Luisa di Savoia, del cancelliere Antoine Duprat, del segretario Florimond Robertet, de Boissy e de Bonnivet mentre successivamente si affid\u00f2 maggiormente ad Anne de Montmorency e Philippe de Chabot per poi, negli ultimi anni del suo regno, seguire i consigli del Maresciallo di Francia Claude d'Annebault e del cardinale de Tournon. Nonostante ripetesse spesso che \"non intendeva lasciarsi comandare da una donna\", molte di loro ebbero una grande influenza su di lui, come la madre, la sorella Margherita d'Angoul\u00eame e le sue numerose amanti, tra cui Fran\u00e7oise de Foix, nei primi anni del regno, e Anne de Pisseleu dal 1526.\nIl vero punto fermo della vita di Francesco fu la dura lotta con Carlo V. Attratto inizialmente dall'Italia, sognando imprese da conquistatore, guid\u00f2 la spedizione trionfale di Marignano che gli valse la reputazione di re cavalleresco e di principe pi\u00f9 potente d'Europa. Nel 1519, nonostante saggi consigli, si candid\u00f2 alla corona imperiale e la successiva elezione di Carlo caus\u00f2 un'inevitabile rivalit\u00e0 tra i due che accentu\u00f2 ulteriormente il carattere cavalleresco del re di Francia al confronto con quello freddo e politico dell'imperatore.\nPolitica interna.\nAccentramento statale e politica religiosa.\nIl regno di Francesco, che segn\u00f2 un momento di gravi difficolt\u00e0 finanziarie per la Francia, favor\u00ec la centralizzazione amministrativa dello Stato tanto che l'autorit\u00e0 monarchica divenne pi\u00f9 imperiosa e pi\u00f9 assoluta. Per lo sviluppo insolito che diede alla corte, convert\u00ec la nobilt\u00e0 in una sorta di famiglia di persone a suo carico, port\u00f2 il clero in soggezione e ci\u00f2 gli permise di distribuire benefici a suo piacere tra i suoi cortigiani pi\u00f9 accondiscendenti. Govern\u00f2 circondandosi da un gruppo di favoriti che formarono il \"conseil des affaires\". Gli stati generali non vennero mai convocati e le rimostranze del parlamento furono appena tollerate. Centralizzando l'amministrazione finanziaria con la creazione del \"Tr\u00e9sor de l'\u00c9pargne\" e sviluppando acquartieramenti militari, Francesco fu in grado di rafforzare ulteriormente il potere reale.\nNelle questioni religiose Francesco dimostr\u00f2 un'iniziale tolleranza verso i dissidenti ugonotti e valdesi, suggeritagli dall'amatissima sorella Margherita di Navarra. Consider\u00f2 il luteranesimo persino politicamente utile, poich\u00e9 era causa della ribellione di molti principi tedeschi contro il suo nemico Carlo V. Nel 1533 Francesco os\u00f2 persino suggerire al papa Clemente VII di convocare un concilio in cui i sovrani cattolici e protestanti avrebbero avuto un uguale voto per appianare le loro divergenze; tale offerta venne per\u00f2 respinta sia dal papa sia da Carlo V. Tuttavia, a partire dal 1523, Francesco condann\u00f2 al rogo diversi eretici.\nL'atteggiamento di Francesco nei confronti del protestantesimo cambi\u00f2 in peggio in seguito al \"caso dei manifesti\" in cui, nella notte del 17 ottobre 1534, apparvero per le strade di Parigi e di altre grandi citt\u00e0 delle affissioni contro il credo cattolico riguardo all'eucaristia. I cattolici pi\u00f9 ferventi furono indignati dalle accuse scritte e lo stesso Francesco inizi\u00f2 a ritenere il movimento protestante come un complotto contro di lui e quindi inizi\u00f2 a perseguitare i suoi seguaci. I protestanti vennero cos\u00ec incarcerati e giustiziati in tutto il paese, tanto che in alcune aree interi villaggi furono distrutti. La stampa venne censurata e i principali riformatori protestanti, come Giovanni Calvino, furono costretti all'esilio; tali persecuzioni contarono presto migliaia di morti e decine di migliaia di senzatetto. Le persecuzioni contro i protestanti furono codificate nell'Editto di Fontainebleau del 1540 e i maggiori atti di violenza continuarono, come quando Francesco ordin\u00f2 l'esecuzione di uno dei gruppi pre-luterani storici, i valdesi, in quello che \u00e8 passato alla storia come massacro di M\u00e9rindol del 15 aprile 1545.\nMecenate delle arti.\nFrancesco, sovrano dotato di bell'aspetto, di intelligenza pronta e versatile e di un senso di attaccamento ai princ\u00ecpi cavallereschi che ne esaltavano la regalit\u00e0, fu un cultore delle belle lettere e dell'arte e promosse lo sviluppo di un clima culturale assai vivace, volendosi circondare di alti esponenti del Rinascimento italiano che promuovessero un rinnovamento, anche invitando a corte personalit\u00e0 del calibro di Leonardo da Vinci (che mor\u00ec nel regio castello di Amboise); Leucadio Solombrini, famoso maiolicaro, che avvi\u00f2 ad Amboise un'officina di produzione di ceramiche nell'allora celebre stile forlivese; Girolamo della Robbia, il quale collabor\u00f2 a edificare l'imponente Castello di Madrid (distrutto nel 1792) con decorazioni in terracotta invetriata; Francesco Primaticcio, i cui stucchi e affreschi nel Castello di Fontainebleau sono purtroppo irrimediabilmente compromessi; Rosso Fiorentino; Benvenuto Cellini.\nNonostante le difficolt\u00e0 economiche in cui era costantemente impelagato, non lesin\u00f2 sulle spese e fece edificare sontuose dimore che abbell\u00ec di preziose opere d'arte. Il Vasari, in merito a Giambattista della Palla (uno dei mercanti impiegati per portare in Francia parte del patrimonio italiano di quei secoli) scrisse che \u00abaveva spogliata Fiorenza d'una infinit\u00e0 di cose elette, senza alcun rispetto, per ordinare al re di Francia un appartamento di stanze, che fusse il pi\u00f9 ricco di cos\u00ec fatti ornamenti che ritrovar si potesse\u00bb.\nQuesto perch\u00e9 Francesco I pens\u00f2, a quanto pare, di far rimuovere l'Ultima Cena di Leonardo da Vinci da Santa Maria delle Grazie a Milano per portarlo in Francia. Sebbene non gli sia riuscito, sia lui sia il suo predecessore al trono Luigi XII, riuscirono a impossessarsi di due dipinti fra i massimi di Leonardo, ovvero \"La Gioconda\" e \"La Vergine delle Rocce\", attualmente al Louvre. Probabilmente la Gioconda fu venduta da Leonardo a Francesco I che la pag\u00f2. Appassionato d'arte classica anche a soggetto erotico, ricevette in dono da Cosimo I de' Medici l\"Allegoria del trionfo di Venere\" di Agnolo Bronzino.\nProtettore delle lettere.\nFrancesco fu famoso anche come protettore delle lettere anche grazie alla crescente affermazione in quegli anni della stampa che incoraggi\u00f2 la pubblicazione di un numero sempre maggiore di libri. Nel 1518, Francesco I decise di creare un grande \"cabinet de livres\" a Blois che affid\u00f2 al poeta della corte Mellin de Saint-Gelais. Nel 1536, in seguito alla \"Ordonnance de Montpellier\", fu vietato \"vendere o spedire in un paese straniero, libri o quaderni in qualsiasi lingua, senza averne dato una copia per la Biblioteca Reale\", una biblioteca amministrata dall'umanista Guillaume Bud\u00e9 che ebbe l'incarico di aumentarne e la collezione. Inoltre, nel 1540 Francesco incaric\u00f2 Guillaume Pellicier, ambasciatore a Venezia, di acquistare e riprodurre quanti pi\u00f9 manoscritti veneziani fosse stato in grado.\nSu iniziativa di Guillaume Bud\u00e9, nel 1530 venne fondato il corpo dei \"\"Lecteurs royaux\", il futuro \"Coll\u00e8ge de France\"\" per creare un polo della cultura moderna contrapposta all'allora conservatrice \"Sorbonne\". Tra i \"Lecteurs\" vi furono Barth\u00e9lemy Masson, che insegn\u00f2 il latino, e il geografo e astronomo Oronce Fine, che si occup\u00f2 di matematica. Francesco, inoltre, promosse lo sviluppo della macchina da stampa in Francia e fond\u00f2 l\"'Imprimerie Royale\" in cui lavorarono ano editori come Josse Bade e Robert Estienne. Nel 1530, nomin\u00f2 Geoffroy Tory \"Imprimeur du roi\", ruolo che pass\u00f2 nel 1533 a Olivier Mallard e nel 1544 a Denys Janot. Grazie al tipografo Claude Garamond le opere di stampa reali adottarono una scrittura dotata di caratteri di tipo romano pi\u00f9 leggibili rispetto ai precedenti.\nFrancesco I sovvenzion\u00f2 poeti come Cl\u00e9ment Marot e Claude Chappuy; compose lui stesso alcune poesie. Sua sorella maggiore Margherita fu anch'essa una fervente ammiratrice dei letterati e mecenate di molti scrittori, tra cui Rabelais e Bonaventure Des P\u00e9rier. Ella stessa fu inclusa nell'elenco degli intellettuali di Corte, essendo stata autrice di molte poesie e saggi come \"La Navire\" e \"Les Prisons\". Pubblic\u00f2 anche una voluminosa collezione dal titolo \"Les Marguerites de La Marguerite des princesses\" ma la sua opera principale, sebbene incompiuta, fu \"Heptam\u00e9ron\", una raccolta di storie.\nIl francese come lingua ufficiale.\nFrancesco comp\u00ec diverse azioni per sradicare il monopolio del latino come lingua del sapere. Nel 1530, dichiar\u00f2 il francese la lingua nazionale del regno e quello stesso anno apr\u00ec il \"Coll\u00e8ge des trois langues\", o \"Coll\u00e8ge Royal\", su raccomandazione dell'umanista Guillaume Bud\u00e9. Gli studenti del \"Coll\u00e8ge\" poterono studiare greco, ebraico e aramaico, infine dal 1539 arabo grazie agli insegnamenti di Guillaume Postel.\nSempre nel 1539 nel suo castello di caccia di Villers-Cotter\u00eats Francesco firm\u00f2 un'ordinanza che, tra le altre riforme, rese la langue d'o\u00efl la lingua ufficiale dell'amministrazione e del diritto, che divenne cos\u00ec la lingua francese, in luogo del latino. Con lo stesso documento impose al clero di registrare le nascite, i battesimi, i matrimoni e le morti e di istituire una anagrafe in ogni parrocchia. Ci\u00f2 ha permesso di avere i primi dati statistici sulle famiglie in Europa.\nCostruttore di palazzi.\nFrancesco spese ingenti somme di denaro per realizzare nuove costruzioni. Continu\u00f2 il lavoro dei suoi predecessori sul castello di Amboise e inizi\u00f2 la ristrutturazione del castello di Blois. All'inizio del suo regno, diede inizi alla costruzione del magnifico castello di Chambord, ispirato agli stili architettonici del rinascimento italiano e forse progettato persino da Leonardo da Vinci. Francesco ricostru\u00ec il palazzo del Louvre, trasformandolo da fortezza medievale in un edificio di splendore rinascimentale. A Parigi finanzi\u00f2 la costruzione di un nuovo municipio (l'H\u00f4tel de Ville) al fine di poter decidere lui stesso l'aspetto dell'edificio. Costru\u00ec il castello di Madrid nel Bois de Boulogne e ricostru\u00ec quello di Saint-Germain-en-Layeil. Il pi\u00f9 grande dei progetti edilizi di Francesco fu, per\u00f2, la ricostruzione e l'espansione del castello di Fontainebleau che divenne ben presto il suo luogo di residenza preferito, cos\u00ec come la residenza della sua favorita, Anne de Pisseleu d'Heilly. Ciascuna delle residenze realizzate da Francesco venne lussuosamente decorata sia all'interno sia all'esterno; Fontainebleau, per esempio, possedeva una fontana zampillante nel suo cortile dove il vino si mescolava con l'acqua.\nRelazioni con il Nuovo Mondo e l'Asia.\nFrancesco si era da sempre dichiarato contrariato dalla bolla papale \"Aeterni regis\" del 1481, con cui papa Sisto IV garantiva tutte le terre a sud delle Isole Canarie, e dal successivo Trattato di Tordesillas del 1494, in base al quale tutto il mondo al di fuori dell'Europa veniva diviso in un duopolio esclusivo tra l'Impero spagnolo e l'Impero portoghese. Tutto ci\u00f2 lo spinse ad affermare: \"Il sole splende per me come per gli altri. Mi piacerebbe molto vedere la clausola della volont\u00e0 di Adamo con la quale dovrebbe essermi negata la mia parte del mondo\". Pertanto, al fine di controbilanciare il potere dell'Impero Asburgico su vaste parti del Nuovo Mondo attraverso la Corona di Spagna, Francesco I invi\u00f2 le proprie flotte nelle Americhe e in Estremo Oriente mentre furono sviluppati stretti contatti con l'Impero ottomano consentendo lo sviluppo del commercio francese nel Mediterraneo e la creazione di un'alleanza militare strategica. Nel 1517, durante i suoi primi anni di regno, venne fondata la citt\u00e0 portuale oggi conosciuta come Le Havre per sostituire quelli pi\u00f9 antichi di Honfleur e Harfleur. Originariamente Le Havre venne chiama \"Franciscopolis\" dal nome del re che la fond\u00f2, ma tale nome non sopravvisse ai regni successivi.\nNel 1524 Francesco aiut\u00f2 i cittadini di Lione a finanziare la spedizione di Giovanni da Verrazzano verso il Nord America. In questo viaggio, l'esploratore italiano visit\u00f2 il luogo dove oggi sorge New York City, chiamandolo \"New Angoul\u00eame\", e rivendicando Terranova per la corona francese. La lettera di Verrazzano spedita a Francesco dell'8 luglio 1524 \u00e8 nota come \"C\u00e8llere Codex\". Nel 1531, l'ammiraglio francese Bertrand d'Ornesan tent\u00f2 di stabilire una sede commerciale a Pernambuco, in Brasile. Nel 1534, Francesco invi\u00f2 Jacques Cartier a esplorare il fiume San Lorenzo in Quebec per trovare \"certe isole e terre dove si dice che ci debbano essere grandi quantit\u00e0 di oro e altre ricchezze\". Nel 1541 incaric\u00f2 Jean-Fran\u00e7ois de Roberval a insediarsi nel Canada e provvedere alla diffusione della \"fede cattolica santa\".\nDurante il suo regno, vennero avviati anche i commerci con l'Asia orientale grazie all'aiuto dell'armatore Jean Ango. Nel luglio del 1527, una nave mercantile francese proveniente dalla citt\u00e0 di Rouen venne registrata dal portoghese Jo\u00e3o de Barros come arrivata nella citt\u00e0 indiana di Diu. Nel 1529, Jean Parmentier, a bordo della \"Sacre\" e della \"Pens\u00e9e\", raggiunse Sumatra. Il viaggio dette impulso alla Scuola cartografica di Dieppe.\nFrancesco I nella letteratura, nel teatro, nel cinema.\nIl personaggio di Francesco I di Francia \u00e8 apparso frequentemente in opere letterarie, teatrali o cinematografiche. Le avventure amorose di Francesco ispirarono la rappresentazione teatrale del 1832 di Fanny Kemble, \"Francis the First\", e quella dello stesso anno di Victor Hugo, \"Le Roi s'amuse\" (\"Il re si diverte\"), in cui veniva rappresentato il buffone Triboulet, che a sua volta ispir\u00f2 l'opera lirica \"Rigoletto\" scritta nel 1851 da Giuseppe Verdi.\nNel 1907 un attore, di cui non si conosce il nome, ha interpretato per la prima volta Francesco in un film di Georges M\u00e9li\u00e8s, lo stesso ruolo \u00e8 stato poi affidato a Claude Garry nel 1911, ad Aim\u00e9 Simon-Girard e a Sacha Guitry nel 1937, a Rossano Brazzi nel 1941, a G\u00e9rard Oury nel 1953, a Jean Marais e a Pedro Armend\u00e1riz nel 1956, a Claude Titre nel 1962, a Bernard Pierre Donnadieu nel 1990, a Timothy West nel 1998 e a Emmanuel Leconte negli anni 2000 in occasione della serie televisiva \"I Tudors\".\nI panni di Francesco sono stati vestiti anche dall'attore Peter Gilmore nel film commedia \"Carry on Henry\" in cui \u00e8 raccontata una storia immaginaria riguardante il re Enrico VIII d'Inghilterra. \u00c8 stato, inoltre, spesso citato in numerosi romanzi, tra cui \"L'altra donna del re\" di Philippa Gregory, che narrano la vita di una delle due sorelle Maria e Anna Bolena, entrambe cresciute per un certo periodo alla sua corte. Fu il protagonista della ballata \"Der Handschuh\" (Il guanto) di Friedrich Schiller.\nDiscendenza.\nFrancesco dalla consorte Claudia di Francia ebbe:\nSpos\u00f2 poi nel 1530, in seconde nozze:\nFrancesco I ebbe inoltre due figli illegittimi:\nDa Jacquette de Lansac ebbe: \nDa Louise Mistresson de La Rieux ebbe:\nNote.\n Questa voce include materiale in pubblico dominio: Chisholm, Hugh, ed. (1911). \"Francis I of France\". Encyclop\u00e6dia Britannica (11th ed.). Cambridge University Press."}
{"id": "116595", "revid": "729019", "url": "https://it.wikipedia.org/wiki?curid=116595", "title": "Cesare Hercolani", "text": "Biografia.\nApparteneva alla nobile famiglia Hercolani o Ercolani. Alla stessa famiglia apparteneva, per ironia della sorte, quella Cassandra Ercolani che fu la madre di Cristoforo Numai, confessore certamente della madre e forse della moglie di Francesco I, alla cui sconfitta, a Pavia, port\u00f2 Cesare.\nCapitano di ventura, di simpatie ghibelline, milit\u00f2 infatti sotto le bandiere imperiali acquistando fama come partecipante alla battaglia di Pavia (1525), che contribu\u00ec a risolvere in modo determinante.\nNel 1534 venne ucciso a Forl\u00ec nel proprio palazzo da Vincenzo Pirazzini accompagnato da altri sicari guelfi. \u00c8 sepolto nella chiesa di San Gerolamo.\nDella famiglia Hercolani resta, in Forl\u00ec, un interessante palazzo, il Palazzo Hercolani.\nVincitore di Pavia.\n\"Vincitore di Pavia\" \u00e8 il soprannome con cui \u00e8 conosciuto il condottiero forlivese Cesare Hercolani, non sappiamo per\u00f2 con quanta aderenza al vero. Di lui infatti parla solo Giovanni Tarcagnota, affermando, non si sa in base a quali prove, che Hercolani fu il primo a ferire il cavallo del re di Francia durante la battaglia di Pavia (24 febbraio 1525). L'Hercolani, per parte sua, fu nominato da Carlo V, riconoscente per la sua azione, \"barone di Camarda e di Aragni\", in Abruzzo; dall'imperatore ricevette anche molti privilegi e l'aquila imperiale; fu infine inserito nel novero dei cinquanta nobili pi\u00f9 in vista del regno di Napoli.\nLa cattura di re Francesco fu decisiva per le sorti della battaglia, che cos\u00ec arrisero all'imperatore Carlo V d'Asburgo.\nNaturalmente, l'onore di aver portato alla cattura del re, durante il fatto d'arme di Pavia, era tale da suscitare invidie, tanto che molti altri cercarono di attribuirsene il merito, anche per la ovvia confusione della battaglia. Quanto scrive Giovanni Tarcagnota (nato a Gaeta alla fine del XV secolo e morto ad Ancona (1566) parlando della zuffa sorta attorno a Francesco I e alla sua cattura: \"Ma pi\u00f9 degli altri vi pretendeva ragione Cesare Ercolani nobile Forlivese, che fu il primo che gli fer\u00ec il cavallo\",\" \u00e8 privo di attestazioni documentarie. L'uccisione dell'Hercolani da parte dei guelfi non vediamo poi come possa indicare il \"risentimento\" degli amici della Francia contro di lui."}
{"id": "116597", "revid": "1934238", "url": "https://it.wikipedia.org/wiki?curid=116597", "title": "Cyprinus", "text": "Cyprinus \u00e8 un genere della famiglia Cyprinidae conosciuto soprattutto per il suo membro pi\u00f9 diffuso: la carpa comune (\"Cyprinus carpio\"). Le altre specie si trovano generalmente in aree limitate dell'Asia, in alcuni casi anche in un solo lago."}
{"id": "116598", "revid": "3115", "url": "https://it.wikipedia.org/wiki?curid=116598", "title": "Giardino botanico Clelia Durazzo Grimaldi", "text": "Il giardino botanico \"Clelia Durazzo Grimaldi\" si trova a Pegli, quartiere residenziale di Genova, e fa parte del parco della villa Durazzo-Pallavicini, che lo domina dall'alto.\nDopo un lungo periodo di degrado, tra il 2001 ed il 2004 il giardino ha sub\u00ecto profondi lavori di \"restyling\" e riportato all'antico splendore. Oggi \u00e8 sotto la cura di ASTER spa (Azienda servizi territoriali del Comune di Genova).\nPur essendo uno dei pi\u00f9 piccoli orti botanici italiani, raccoglie pregevoli collezioni di piante esotiche ed autoctone disposte secondo un itinerario didattico, di grande interesse sia per gli studiosi che per i semplici visitatori.\nStoria.\nOrigini.\nIl giardino fu fondato nel 1794 per volere di Clelia Durazzo, sposa di Giuseppe Grimaldi e studiosa di fama internazionale. Interessata fin da giovanissima agli studi di botanica sulle orme dello zio Ippolito Durazzo, potendo disporre di spazi adeguati nella villa che il marito possedeva a Pegli, diede avvio alla realizzazione di un giardino botanico.\nTre anni pi\u00f9 tardi, alla caduta della Repubblica di Genova e la costituzione della nuova repubblica democratica i due coniugi, entrambi appartenenti a famiglie dell'aristocrazia genovese, ripararono a Parma. L'esilio forzato diede modo alla marchesa di approfondire i propri studi sotto la guida del professor Diego Baldassarre Pascal e di compiere viaggi in vari paesi europei, visitando numerosi orti botanici in Austria, Boemia e Germania. Tornata a Genova si diede ad ampliare la collezione che in pochi anni si arricch\u00ec di un gran numero di piante, prevalentemente ornamentali, provenienti da tutto il mondo, arrivando a contare quasi millesettecento \"taxa\", che diedero al giardino grande notoriet\u00e0 in campo scientifico, sia a livello italiano che internazionale. La stessa Clelia Durazzo pubblic\u00f2 nel 1812 il catalogo delle piante del suo giardino, che grazie a due monumentali serre riscaldate poteva ospitare specie esotiche che non potevano vegetare negli altri orti botanici cittadini. Queste serre, tipiche dei giardini genovesi del XIX secolo, sono costruite a gradinate, con mensole in ardesia sulle quali sono collocati i vasi con le piante.\nLa marchesa mor\u00ec nel 1837 senza lasciare eredi diretti e tre anni dopo, a seguito di una contrastata successione, il complesso formato dalla villa e dal parco pass\u00f2 in eredit\u00e0 al lontano nipote Ignazio Alessandro Pallavicini, che diede avvio alla realizzazione del parco romantico e in questo contesto risistem\u00f2 anche il giardino botanico, facendo ristrutturare le due serre monumentali, successivamente ricostruite nel 1901 dalla figlia Teresa Durazzo Pallavicini.\nIl giardino botanico rimase per\u00f2 un po' ai margini nella nuova sistemazione del parco, incentrata soprattutto sullo scenografico percorso al tempo stesso romantico ed esoterico voluto dal marchese Pallavicini e realizzato da Michele Canzio.\nAll'inaugurazione del parco, nel 1846, il botanico Giuseppe De Notaris si augur\u00f2 infatti di poter vedere presto il giardino restituito all'antica rinomanza.\nNel 1928 quando l'intero complesso fu donato dai Pallavicini al comune di Genova il giardino, dove furono realizzate nuove serre, divenne un vivaio per la produzione di piante e fiori destinati ai giardini pubblici della citt\u00e0.\nStoria recente.\nQuesto uso si protrasse fino agli anni ottanta, quando alla luce di nuovi studi venne rivalutata l'opera di Clelia Durazzo: le collezioni botaniche vennero notevolmente accresciute con di piante di grande valore ed allestita le sezione dedicata alle piante carnivore. In occasione delle celebrazioni colombiane del 1992 il giardino fu aperto a visite a carattere didattico e divulgativo, riorganizzandolo completamente in tale prospettiva. Ulteriori interventi vennero eseguiti tra il 1994 e il 1997 ed ancora tra il 2001 e il 2004: con questi ultimi il giardino botanico ha definitivamente assunto una struttura improntata alla didattica ed oggi sono visibili collezioni di varia composizione, alcune disposte in scenografie particolari come il deserto, le foreste tropicali, le torbiere e gli acquitrini.\nCollezioni.\nIl giardino, esteso su circa 4500\u00a0m\u00b2, \u00e8 diviso in oltre venti settori ordinati secondo un percorso didattico. Complessivamente sono esposte circa 1500 specie vegetali; particolarmente apprezzabili sono le collezioni di piante carnivore, oltre 200 specie di orchidee, piante epifite e succulente (tra cui la Welwitschia mirabilis, originaria della Namibia, una delle pi\u00f9 antiche specie viventi conosciute), collocate all'interno di una piccola e lunga serra denominata \"trenino\". Nelle due magnifiche serre monumentali sono coltivate invece felci, palme e piante tropicali di interesse economico quali ad esempio cacao, ananas, tabacco, banani, manioca ed altre. Nella serra dedicata alle piante acquatiche \u00e8 possibile ammirare tra le altre la \"Victoria cruziana\", una ninfea gigante dalle tonde foglie galleggianti di diametro superiore al metro. All'esterno, le collezioni danno l'opportunit\u00e0 al visitatore di osservare pi\u00f9 approfonditamente alcuni aspetti legati alla biologia delle piante come la riproduzione, i colori delle foglie, i profumi ed i veleni. Sono inoltre presenti collezioni di piante tipiche della macchia mediterranea, rose, camelie, bamb\u00f9 che offrono la possibilit\u00e0 di conoscere pi\u00f9 da vicino questi gruppi di vegetali. "}
{"id": "116599", "revid": "122147387", "url": "https://it.wikipedia.org/wiki?curid=116599", "title": "Lago di Piediluco", "text": "Il lago di Piediluco si trova nell'Italia centrale: sulle sue rive sorge il paese di Piediluco, frazione di Terni. Collocato alle propaggini sud-orientali dell'Umbria, con un ramo che sconfina nel Lazio, il lago di Piediluco, pur con un'ampiezza di 1,85 km\u00b2, pu\u00f2 essere considerato il pi\u00f9 grande bacino lacustre naturale della regione dopo il Trasimeno. Il nome sembra potersi interpretare come \"ai piedi del bosco sacro\".\nInsieme ai laghi Lungo, di Ripasottile e di Ventina situati in provincia di Rieti, rappresenta uno dei resti dell'antico Lacus Velinus, grande bacino di origine alluvionale venutosi a formare a partire dal Quaternario.\nDi forma irregolare con un perimetro di circa 13 chilometri, il lago si trova ad un'altitudine di 375 metri, con una profondit\u00e0 massima attestata sui 19 metri. Il suo immissario naturale \u00e8 il rio Fuscello, gli altri due immissari sono invece rappresentati da canali costruiti dall'uomo, uno che lo collega al fiume Velino, l'altro che fa convogliare nel lago una porzione di acqua derivata invece dal fiume Nera, lungo ben 42 chilometri. Si pu\u00f2 tranquillamente affermare che l'afflusso ed il deflusso delle sue acque \u00e8 completamente regolato per il fabbisogno energetico delle industrie della vicina Terni. L'emissario, cio\u00e8 il fiume Velino, \u00e8 deviato verso Marmore dove si getta nel fiume Nera formando la cascata delle Marmore.\nStoria.\nSembra che in epoca protostorica e romana il lago fosse chiamato \u201cSeptem Aquae\u201d, con riferimento ai sette bracci che formano il lago. Dionigi di Alicarnasso riporta una localit\u00e0 chiamata \u201cSette Acque\u201d presso Marruvium, citt\u00e0 degli Aborigeni (mitologia), e compresa tra questa e Terni.\nLa posizione topografica delle \u201cSette Acque\u201d viene ribadita in un episodio storico risalente al 54 a.C. I Ternani lamentavano che le piene del fiume Nera spesso sommergevano i loro campi. Cicerone, chiamato a difesa dei Reatini per sedare la disputa, venne condotto dall\u2019amico Assio in localit\u00e0 Septem Aquae, presso l\u2019emissario romano.\nIl Lago di Piediluco, come \u00e8 noto, \u00e8 anche il luogo di ritrovamento di un importante ripostiglio dell\u2019et\u00e0 del Bronzo finale (XII-XI secolo a.C.). Tutto il materiale rinvenuto, oggi conservato nel Museo Pigorini di Roma, \u00e8 costituito da coltelli e fibule frammentarie, scalpelli e falcetti frammentari di bronzo, punte di lancia frammentarie, asce ad alette intere o frammentarie in bronzo. Inoltre vennero alla luce spade, morsi equini, falci, scalpelli, ruote di un carretto ed i frammenti di un tripode di origine cipriota. La presenza di questo ripostiglio lungo la linea di costa del lago ha fatto ipotizzare un abbandono improvviso avvenuto nella prima et\u00e0 del Ferro, dovuto forse ad eventi \u201cdrammatici\u201d o bellici, come lascerebbe supporre il mancato recupero di ben tre di questi ripostigli. Si tratterebbe quindi di tesoretti, interrati per il timore di una minaccia e non pi\u00f9 recuperati. Gli oggetti in bronzo rotti e non pi\u00f9 utilizzabili vennero verosimilmente raccolti per essere rifusi. Alcuni di questi reperti, di produzione egea, sembrano confermare inoltre la presenza di etnie pelasgiche in territorio reatino nell\u2019et\u00e0 del Bronzo, come riportato da Dionigi.\nLa Cava Curiana, caratterizzata da una debole pendenza, col tempo fin\u00ec per ostruirsi e nel Medioevo la pianura reatina torn\u00f2 di nuovo ad impantanarsi. Dopo alcuni tentativi falliti, nel 1601 venne aperto finalmente un nuovo emissario, noto come Cava Clementina (attivo ancora oggi) che permise di bonificare circa 5.400 ettari di terreno paludoso. La pendenza dell\u2019alveo imprime alle acque la velocit\u00e0 di oltre 2 metri al secondo, tale da renderne impossibile tanto la sedimentazione quanto l\u2019azione incrostante.\nNei primi decenni del Novecento la crescente domanda di forza motrice da parte delle industrie ternane port\u00f2 alla realizzazione di un progetto di gestione delle risorse idroelettriche del Lago di Piediluco. Questo lago \u00e8 caratterizzato oggi dalla presenza di ben tre immissari, di cui uno soltanto naturale. Gli altri due sono canali artificiali, realizzati dalla Societ\u00e0 Terni tra gli anni \u201920 e gli anni \u201930 per la produzione di energia idroelettrica. Il primo \u00e8 lungo circa 400 metri, mentre il secondo (Canale Medio-Nera) ben 42\u00a0km (quasi tutti in galleria).\nIl lago nell'arte.\nDi suggestiva bellezza, il lago ha rappresentato per molti artisti una tappa obbligata di quel Grand Tour cos\u00ec definito nel 1670 dal prete e scrittore Richard Lassels, autore di An Italian Voyage. Noti i dipinti ad olio realizzati nell'anno 1826 dal pittore francese Jean-Baptiste Camille Corot che hanno come soggetto il suo scenario. Molto ricca \u00e8 anche la fauna ittica.\nFauna ittica.\nDa uno studio del 2010 \u00e8 risultato che le specie ittiche che popolano il lago di Piediluco sono 15 di cui 8 sono alloctone (segnalate con A):\nIl carassio dorato (A), la rovella e il temolo (A) risultano scomparse dal lago in tempi pi\u00f9 o meno recenti.\nLa pratica del canottaggio.\nIl lago di Piediluco \u00e8 stato scelto dalla Federazione Italiana Canottaggio come sede del Centro Nazionale Federale, intitolato a Paolo D'Aloja, presidente della Federazione Italiana Canottaggio, che diede notevole impulso alla nascita del Centro Nautico di Piediluco. Per ricordare la sua figura viene organizzato un Memorial che prende il suo nome.\nIl centro \u00e8 gestito dal Circolo Canottieri Piediluco ed all'interno vi alloggia stabilmente la Nazionale Olimpica di Canottaggio che utilizza il bacino per i suoi allenamenti e meeting internazionali.\nAnche la sezione Canottaggio della Polisportiva Circolo Lavoratori Terni svolge sulle acque del Lago la propria attivit\u00e0.\n. Va detto che entrambi i circoli locali contribuiscono alla promozione ed alla diffusione del canottaggio a livello amatoriale - agonistico.\nLa mancanza di correnti e la presenza di venti abbastanza regolari rendono il lago un eccellente campo di gara per regate nazionali e internazionali. Per questo lo specchio d'acqua \u00e8 pieno di piccole boe che coprono le distanze di gara di 1000, 1500 e 2000 metri."}
{"id": "116601", "revid": "287204", "url": "https://it.wikipedia.org/wiki?curid=116601", "title": "Class diagram", "text": "I \"diagrammi delle classi\" (class diagram) sono uno dei tipi di diagrammi che possono comparire in un modello UML. In termini generali, consentono di descrivere \"tipi di entit\u00e0\", con le loro caratteristiche e le eventuali relazioni fra questi tipi. Gli strumenti concettuali utilizzati sono il concetto di classe del paradigma object-oriented e altri correlati (per esempio la generalizzazione, che \u00e8 una relazione concettuale assimilabile al meccanismo \"object-oriented\" dell'ereditariet\u00e0).\nUsi dei diagrammi delle classi.\nUno degli assunti fondamentali del paradigma a oggetti \u00e8 che il concetto di classe, e concetti correlati come l'ereditariet\u00e0 o il polimorfismo, si prestino a rappresentare in modo diretto e intuitivo la realt\u00e0, in qualsiasi ambito (per usare le parole di Grady Booch, \"un oggetto \u00e8 qualsiasi cosa a cui si possa pensare\"). I diagrammi delle classi UML sono basati su versioni astratte di tali concetti, e possono essere utilizzati per descrivere sostanzialmente qualsiasi contesto a qualsiasi livello di astrazione (enfatizzandone, per\u00f2, solo alcuni aspetti). Di conseguenza, UML prevede un loro impiego a livello di analisi e in particolare analisi del dominio (ovvero la descrizione del contesto in cui un sistema software deve operare), ma anche a livello di progettazione (nella descrizione della struttura interna del sistema, dei suoi componenti e delle loro relazioni).\nConcetti principali.\nClasse.\nL'elemento di modello principale dei diagrammi delle classi \u00e8 la classe. Una classe rappresenta una categoria di entit\u00e0 (istanze), nel caso particolare dette oggetti; il nome della classe indica la categoria di entit\u00e0 descritta dalla classe. Ogni classe \u00e8 corredata da un insieme di attributi (che descrivono le caratteristiche o lo stato degli oggetti della classe) e operazioni (che descrivono il comportamento della classe). Il simbolo grafico che rappresenta le classi UML \u00e8 un rettangolo suddiviso in tre scomparti, rispettivamente dedicati al nome della classe, agli attributi e alle operazioni.\nRelazione.\nDue classi possono essere legate da \"relazioni\" che rappresentano i legami (link) che possono sussistere fra gli oggetti delle classi associate. Tali Relazioni possono essere corredate da un insieme di informazioni aggiuntive, per esempio, il ruolo svolto da ogni classe o la molteplicit\u00e0 della relazione (il numero di oggetti delle due classi che possono essere coinvolti in un link). Esistono diversi tipi di relazione (associazione, aggregazione, composizione, dipendenza, generalizzazione, realizzazione), e ogni tipo viene rappresentato mediante una particolare linea orientata da una freccia che connette le due classi coinvolte. \nAssociazione.\nDue classi possono essere legate da relazione di associazione, che indica che gli oggetti delle due classi condividono una relazione statica.\nDipendenza.\nDue classi possono essere legate da una relazione di dipendenza, che indica che la definizione di una delle due fa riferimento alla definizione dell'altra.\nGeneralizzazione.\nDue classi possono essere legate da una relazione di generalizzazione, che indica che una delle due classi (detta superclasse) si pu\u00f2 considerare una generalizzazione dell'altra (detta sottoclasse). \nEsempio di diagramma.\nIl diagramma descrive due entit\u00e0 (i rettangoli), Cliente e Reclamo, e le relative relazioni (il segmento che li unisce).\nIl nome della classe \u00e8 riportato come nome del rettangolo che compare nella parte superiore dello stesso.\nGli attributi, o caratteristiche del cliente, compaiono nella parte centrale del rettangolo e in questo caso rispetto alla Classe Cliente sono un identificativo, il cognome, il nome ed il telefono (si descrivono solo gli attributi utili al modello).\nI comportamenti, o metodi, compaiono nella parte inferiore del rettangolo e relativamente alla classe Reclamo, sono le azioni Crea, Modifica o Chiudi.\nLa relazione indica anche una cardinalit\u00e0 (i numeri posti vicino alle Classi) del tipo 1 a molti e in questo caso si leggono \"ad 1 Cliente corrispondono 1 o n Reclami\" e \"ad 1 Reclamo corrisponde 1 Cliente\"."}
{"id": "116603", "revid": "1318658", "url": "https://it.wikipedia.org/wiki?curid=116603", "title": "Sparatutto tattico", "text": "Sparatutto tattico (in inglese \"tactical shooter\") \u00e8 un sottogenere di videogiochi sparatutto sia in prima che terza persona, incentrato sulla simulazione di combattimenti realistici; pertanto, tattiche militari e cautela prevalgono in questo genere, rispetto ai riflessi rapidi richiesti in altri giochi d'azione. Talvolta, il grado di realismo e simulazione militare di questi giochi \u00e8 talmente vicino alla realt\u00e0 che possono essere definiti come \"Mil-Sim\".\nCaratteristiche.\nIl genere di \"sparatutto tattico\" porta enfasi sull'essere cauti, cooperando con gli altri giocatori anzich\u00e9 da soli, e pianificando gli scontri. Spesso si simulano strategie militari esistenti o ci si ispira da esse. Tipicamente, i movimenti del giocatore sono ristretti in velocit\u00e0 e comportamento in una maniera realistica, la balistica dei proiettili viene simulata per essere il pi\u00f9 vicino possibile al comportamento che avrebbero nel mondo reale, i giocatori sono invitati od obbligati a giocare in squadre e collaborare fra loro, e si tenta di riprodurre un effetto di soppressione e modello di danni realistici (tipicamente i personaggi dispongono di poca vita e le armi procurano danni elevati).\nSpesso, gli sparatutto tattici fanno uso di armi e veicoli fedelmente riprodotti, e meccaniche come i power-up sono poco o per nulla presenti.\nQuesti titoli possono essere ambientati in svariate epoche e luoghi, spesso nel presente o anche un futuro vicino; tuttavia non sono inconsueti anche rievocazioni al passato, riproducendo solitamente la Grande Guerra o la Seconda Guerra Mondiale. Oltre a conflitti militari, gli sparatutto tattici possono anche includere o basarsi su altri argomenti, come gli scontri tra le forze di polizia, ad esempio la SWAT, e criminali di vario tipo. Le modalit\u00e0 di gioco possono includere l'eliminazione di un certo numero di bersagli, la cattura di aree di gioco od elementi specifici, la scorta di VIP, la distruzione di obiettivi ed altro ancora. Molti di questi titoli includono modalit\u00e0 online oppure funzionano esclusivamente con essa."}
{"id": "116604", "revid": "125699826", "url": "https://it.wikipedia.org/wiki?curid=116604", "title": "Rutherford B. Hayes", "text": "\u00c8 stato il 19\u00ba presidente degli Stati Uniti d'America.\nBiografia.\nPrime esperienze.\nNato a Delaware, nell'Ohio, da modesta famiglia, Hayes si laure\u00f2 in legge ad Harvard nel 1845 ed esercit\u00f2 fino al 1849 la professione forense a Marietta, Fremont e Cincinnati. Di idee repubblicane, il giovane avvocato americano partecip\u00f2 attivamente alle elezioni presidenziali che videro la vittoria del Partito Repubblicano e, parallelamente, fu eletto procuratore distrettuale di Cincinnati, carica che esercit\u00f2 dal 1858 al 1861.\nAllo scoppio della guerra di secessione statunitense, Rutherford Hayes si arruol\u00f2 volontario nelle file dell'esercito nordista, comandando diversi reparti di volontari e ottenendo, il 13 aprile 1865, il grado di maggiore generale dell'esercito federale.\nIn seguito, dopo la fine della guerra, Hayes fu eletto membro del Congresso per i repubblicani, ma si dimise nel 1867 per poter candidarsi alle elezioni del governatore dello Stato dell'Ohio, vincendo ed entrando in carica il 13 gennaio 1868. Rimase in carica quattro anni, fino all'8 gennaio 1872, favorendo durante il suo mandato la rapida industrializzazione dello Stato (nel 1870 fu fondata a Cleveland la compagnia petrolifera Standard Oil di John Davison Rockefeller). Ricandidatosi alle elezioni nel 1875, venne nuovamente eletto governatore del suo Stato, ma il suo secondo mandato fu assai breve, visto che il suo partito, considerandolo il pi\u00f9 eminente dei suoi membri, lo scelse come candidato alle elezioni presidenziali del novembre 1876, in contrapposizione al presidente in carica, Ulysses Simpson Grant, anch'egli repubblicano.\nPresidente degli Stati Uniti.\nDivenuto dunque il candidato ufficiale del partito repubblicano, Hayes si present\u00f2 alle elezioni e riusc\u00ec ad essere eletto Presidente degli Stati Uniti, sconfiggendo l'avversario democratico Samuel J. Tilden per un solo voto elettorale di scarto. Con lui fu eletto vicepresidente William A. Wheeler. La sua elezione fu molto controversa e dietro ci furono oscure manovre, tanto che lo stesso Hayes si chiese se fosse legittima. Nello specifico, nessuno dei due candidati aveva ottenuto la maggioranza dei voti elettorali.\nIl Congresso fu quindi chiamato a decidere sull'elezione, ed essendo dominato dai repubblicani, elesse Hayes, anche se alle elezioni Tilden aveva avuto pi\u00f9 voti popolari. Come contropartita, i democratici ottennero la smilitarizzazione del Sud, occupato dall'esercito federale e in buona parte sotto il comando di \"governi-fantoccio\" repubblicani. Questo accordo viene definito \"Compromesso del 1877\", che apr\u00ec alla segregazione razziale negli Stati del Sud, dove alla guida dei governi dei singoli Stati andarono i democratici razzisti locali.\nConfermato nella sua elezione e insediatosi il 4 marzo 1877, Hayes, nel suo discorso alla Nazione, proclam\u00f2 la sua volont\u00e0 di riformare il sistema elettorale, la sua avversione alle rielezioni presidenziali, la critica contro l'eccessiva mobilit\u00e0 dei funzionari statali e il desiderio di normalizzare i rapporti tra Nord e Sud. Per gran parte rispett\u00f2 questo suo programma, anche se non sempre mostr\u00f2 lungimiranza politica.\nNel corso della sua amministrazione venne quindi definitivamente normalizzato il Sud del paese, tormentato da bande di ribelli, sebbene i diritti degli afroamericani venissero violati mediante espedienti giuridici o con la violenza, imponendo anche la suddivisione tra bianchi e neri nei luoghi pubblici. Ci\u00f2 provoc\u00f2, a partire dal 1879, il fenomeno degli \"exodusters\", ossia delle migliaia di afroamericani che, rifiutando di vivere negli Stati segregazionisti del Sud, emigrarono in massa verso il Kansas.\nHayes continu\u00f2 inoltre la colonizzazione del West iniziata dai suoi predecessori, scontrandosi con la resistenza dei pellerossa locali, contro i quali utilizz\u00f2 il pugno di ferro. Infatti nell'agosto del 1877, il governo statunitense dispose che gli indiani Nez Perc\u00e9 che vivevano nella valle del fiume Wallowa, nell'Oregon nordorientale, dovessero trasferirsi in una riserva sita nello Stato dell'Idaho.\nI nativi si ribellarono sotto la guida del loro capo, Hinmaton Yalaktit (meglio noto come Capo Giuseppe), che tent\u00f2 di portare la sua trib\u00f9 verso il Canada. Con poche migliaia di guerrieri, il capo indiano tenne in scacco per due mesi le forze federali dei generali Howard e Miles, ma dopo numerosi scontri tutta la trib\u00f9 venne catturata e trasferita in una riserva dell'Oklahoma.\nIl presidente inoltre dimostr\u00f2 di non avere sufficiente lungimiranza per sostenere i cambiamenti in atto, come le rivendicazioni della classe operaia, che organizz\u00f2 un'imponente catena di scioperi nelle industrie minerarie e siderurgiche, oltre a toccare il settore delle ferrovie, che si estesero dall'Est fino a Chicago e Saint Louis, con la richiesta di migliori condizioni di lavoro, di salari pi\u00f9 alti e della riduzione della giornata lavorativa. Contro i manifestanti allora Hayes permise, per la prima volta nella storia degli Stati Uniti, l'impiego dell'esercito contro gli operai per reprimere gli scioperi.\nNel corso della sua presidenza, comunque, il paese conobbe un notevole sviluppo tecnologico e industriale, in grado di far uscire la Nazione dalla depressione economica scoppiata durante l'amministrazione di Grant. Altri aspetti positivi della sua presidenza furono l'opera di moralizzazione della pubblica amministrazione, non esitando a colpire il suo stesso partito, dentro il quale si procur\u00f2 acerrimi nemici.\nUltimi anni.\nScaduto il mandato, Hayes decise di non ripresentarsi alle elezioni del novembre del 1880, lasciando la candidatura ufficiale del partito a James Abraham Garfield, che vinse le elezioni e il 4 marzo 1881 divenne il 20\u00ba Presidente degli Stati Uniti d'America. In seguito Hayes si ritir\u00f2 a vita privata a Fremont, nel nativo Ohio, dedicandosi ad opere filantropiche. Mor\u00ec il 17 gennaio 1893, a 70 anni; venne infine sepolto presso lo State Memorial di Fremont."}
{"id": "116608", "revid": "125889481", "url": "https://it.wikipedia.org/wiki?curid=116608", "title": "Charlie Hunnam", "text": "Biografia.\nI primi passi.\nNato a Newcastle upon Tyne, nel Regno Unito, ha iniziato la sua carriera di attore in giovanissima et\u00e0, a soli nove anni, in un programma televisivo per bambini in onda su una rete nazionale inglese. Charlie era il pi\u00f9 giovane dei due figli di un padre da lui descritto come \"duro e forte\" e di una mamma un po' \"boh\u00e9mienne\", che lasci\u00f2 il marito quando lui aveva due anni. Si trasfer\u00ec, a 12 anni, nel Lake District: la madre, intanto, si era risposata. Furono per il ragazzo anni non facili sia nel rendimento scolastico sia nei rapporti sociali. Sentendosi portato per le discipline artistiche, si iscrisse al Cumbria College of Art and Design, dove consegu\u00ec un buon risultato.\nFece, al contempo, dei piccoli lavori per rendersi indipendente economicamente, ma saranno la sensibilit\u00e0 artistica e il gradevole aspetto ad aiutarlo nell'esordio cinematografico e televisivo. Un manager di produzione dello show per bambini, \"Byker Grove\", not\u00f2 Charlie vestito da clown in un negozio di calzature: fu subito scritturato nel suo primo ruolo, come Jason, in tre episodi del suddetto programma. Nel 1999 partecip\u00f2 per la prima volta a un film, \"Che fine ha fatto Harold Smith?\", nella parte di Daz.\nLa carriera.\nDivenne poi famoso interpretando Nathan Maloney nella serie televisiva britannica \"Queer as Folk\" del 1999. La sua notoriet\u00e0 si estese anche fuori dall'Inghilterra soprattutto con \"Hooligans\", nel ruolo del coprotagonista Pete Dunham. Si rec\u00f2 dunque a Los Angeles, dove decise di stabilirsi, e la sua carriera si espanse con la parte di Gregor Ryder nella serie televisiva \"Young Americans\". Apparve poi in \"Undeclared\", dove fu lo studente Lloyd Haythe. Le critiche rivolte alla serie non furono favorevoli tanto da essere cancellata dopo una stagione.\nCharlie interpret\u00f2 ancora \"Abandon - Misteriosi omicidi\", \"Nicholas Nickleby\" e \"Ritorno a Cold Mountain\". Recit\u00f2 in seguito ne \"I figli degli uomini\" (2006) e nella serie televisiva \"Sons of Anarchy\" (2008), che consolidarono la sua fama. La serie televisiva ruota intorno a un club di motociclisti in una piccola immaginaria citt\u00e0 della California. Charlie \u00e8 stato scelto per il ruolo di Jackson \"Jax\" Teller dopo che Kurt Sutter, il creatore della serie, lo vide in \"Hooligans\".Nel 2009 Hunnam vendette la sua sceneggiatura \"Vlad\" - basata soprattutto sulla giovinezza di Vlad \u021aepe\u0219 \"Dracula\", principe di Valacchia - al \"Summit Entertainment\". Charlie ha ricevuto due nomine come miglior attore in una serie drammatica al Critics' Choice Television Award nel 2012 e nel 2015 e una al Satellite Award sempre nel 2015. La sua versatilit\u00e0 in parti diverse e l'aspetto esteriore (1,85 di altezza, fisico atletico, capelli lisci, lunghi e biondi, occhi azzurri) lo hanno reso assai noto al grande pubblico non solo inglese e americano. Hunnam, infatti, si \u00e8 classificato nono nella lista dei 100 uomini pi\u00f9 sexy del mondo stilata dalla rivista \"Elle Girl\".\nIl 2 settembre 2013 la scrittrice britannica E. L. James annuncia sul suo profilo Twitter di aver scelto Charlie Hunnam per interpretare il personaggio dell'aitante miliardario Christian Grey nella versione cinematografica del suo romanzo best seller \"Cinquanta sfumature di grigio\", ma, a pochi giorni dall'inizio delle riprese, Hunnam lascia la produzione del film a causa di impegni televisivi. Nel 2017 \u00e8 protagonista della pellicola \"King Arthur - Il potere della spada\", diretta da Guy Ritchie, nel quale interpreta re Art\u00f9, ruolo per cui l'attore si \u00e8 dovuto allenare duramente.\nVita privata.\nNel 1999, durante i provini per \"Dawson's Creek\", incontra l'attrice americana Katharine Towne con la quale, dopo un mese, convola a nozze a Las Vegas. La coppia ha divorziato nel 2002. Dal 2005 \u00e8 legato sentimentalmente a Morgana McNelis. Vive negli Stati Uniti dal 2004.\nDoppiatori italiani.\nNelle versioni in italiano dei suoi lavori, Charlie Hunnam \u00e8 stato doppiato da:"}
{"id": "116610", "revid": "124961049", "url": "https://it.wikipedia.org/wiki?curid=116610", "title": "Lingua albanese", "text": "La lingua albanese (in albanese \"gjuha shqipe\" , nome nativo \"gjuha arb\u00ebreshe\" o \"arb\u00ebrishtja\", storicamente e colloquialmente anche conosciuto come \"arb\u00ebrore\") \u00e8 una lingua indoeuropea appartenente all'omonimo gruppo linguistico.\nLa lingua albanese \u00e8 composta da due sottogruppi, il tosco (\"tosk\u00eb\") ed il ghego (\"geg\u00eb\"), due variet\u00e0 parlate rispettivamente nel sud e nel nord dell'Albania, le quali sono parte di un gruppo linguistico pi\u00f9 esteso. Alcuni studiosi suggeriscono che sia l'unico sopravvissuto del gruppo illirico parlato un tempo nella penisola balcanica sud-occidentale, mentre altri suggeriscono che possa essere imparentato con l'antico tracio e daco, un tempo parlato in Mesia e in Dacia.\n\u00c8 una lingua parlata da circa 7,6 milioni di persone principalmente in Albania ( nel 2012), Kosovo (1,7 milioni nel 2012), Macedonia del Nord ( nel 2002), Montenegro ( nel 2006), Serbia (63.000), Grecia ( locutori tosk\u00eb nel 2000-2002), e diffusa in storiche comunit\u00e0 etniche albanesi in diverse aree geografiche dei Balcani e d'Europa, come in Peloponneso pi\u00f9 arvaniti, pi\u00f9 immigrati in Grecia, Turchia ( nel 1980), Bulgaria (1000 nel 1963), cos\u00ec come dai gruppi della diaspora in Italia (260 000 \"arb\u00ebresh\u00eb\" nel 1976, cui vanno aggiunti i immigrati dall'Albania).\nIn Italia \u00e8 parlato storicamente dalle comunit\u00e0 albanesi \"arb\u00ebresh\u00eb\", dove gode di uno status di co-ufficialit\u00e0 ed \u00e8 tutelato in alcune regioni. Nel resto del mondo, in seguito alle migrazioni del XX secolo i parlanti albanesi si possono trovare numerosi in Australia, Nuova Zelanda, Svizzera, Germania, Regno Unito, Paesi Bassi, Argentina, Brasile, Canada e Stati Uniti.\nDistribuzione geografica.\nL'albanese \u00e8 anche parlato da numerosi emigranti e discendenti di emigranti che vivono sparsi in Europa (Austria, Francia, Gran Bretagna, Germania, Italia, Norvegia, Olanda, Belgio, Svezia, Svizzera, Ungheria), Americhe (Canada, Stati Uniti, Argentina, Brasile, Chile e Uruguay), Australia e Nuova Zelanda.\nStoria.\nEt\u00e0 contemporanea.\nLa prima menzione scritta della lingua albanese avvenne il 14 luglio 1284 a Ragusa, quando un testimone del crimine di nome Matthew testimoni\u00f2: \u00abUdii una voce gridante sulla montagna in lingua albanese\u00bb (in latino: \u00ab\"Audivi unam vocem, clamantem in monte in lingua albanesca\"\u00bb). Il documento pi\u00f9 antico scritto in albanese risale al 1462, mentre la prima registrazione audio in lingua fu fatta da Norbert Jokl il 4 aprile 1914 a Vienna. Durante i cinque secoli di presenza ottomana nell'odierna Albania la lingua non fu riconosciuta ufficialmente fino al 1909, quando il Congresso di Dibra decise che le scuole albanesi sarebbero state autorizzate.\nDalla fine della seconda guerra mondiale, dopo il 1949, \u00e8 stato realizzato il tentativo per creare un'unica lingua standard, chiamata \"albanese standard\" o \"letteraria\", basata su entrambe le variet\u00e0 dell'albanese. L'albanese \"standard\" \u00e8 l'ultimo stadio del processo evolutivo della lingua albanese, parlata da circa pi\u00f9 di 8 milioni di persone, soprattutto in Albania e Kosovo, preso convenzionalmente a modello - nella prima met\u00e0 del XX secolo - dalla parlata del sud dell'Albania (in modo simbolico, si comincia a parlare localmente della lingua \"shqipe\" a partire dalla caduta dell'Albania nel XV secolo in mano ai turchi, ma realmente l'albanese dal e dopo il XVIII secolo ha cominciato a chiamarsi dagli albanese \"shqipe\", prendendo il posto della forma nativa \"arb\u00ebreshe\". Per molto tempo la lingua \u00e8 stata tramandata in special modo in forma orale).\nKostaq Cipo, massimo docente della lingua albanese ancora vivente in quel periodo, istruito in Italia alla scuola media degli arb\u00ebresh\u00eb e laureatosi alla Facolt\u00e0 di Filologia dell'Universit\u00e0 di Roma, conoscitore di 11 lingue straniere, venne incaricato con contratti stipulati dall'Istituto delle Scienze a condurre un'attivit\u00e0 linguistica di primo piano preparando e pubblicando una fonetica (la prima in assoluto per la lingua albanese) proseguendo in seguito con una grammatica, considerata scientifica, e una sintassi premiata con la massima onorificenza, il Premio della Repubblica, e due anni dopo la sua morte, 1954, \u00e8 stato pubblicato il \"Dizionario della lingua albanese\" con la collaborazione di alcuni dipendenti dell'Istituto: fu questo il primo dizionario nella storia della lingua albanese senza spiegazioni in altre lingue.\nSolo nel 1965 tutti questi studi, che furono la base didattica per allievi e studenti albanesi, vennero ripubblicati nel Kosovo con il permesso delle autorit\u00e0 serbe che si erano sempre rifiutate di introdurre la lingua albanese tra la popolazione del Kosovo. Dopo 20 anni dalla morte di Kostaq Cipo, il Partito Comunista al potere in Albania decise nel 1972 di organizzare un congresso di ortografia, al quale parteciparono come invitati anche i rappresentanti delle comunit\u00e0 albanesi d'Italia, che ha rifissato le norme universalmente accettate gi\u00e0 fin dal 1949. Due libri furono allora pubblicati, \"Drejtshkrimi i gjuh\u00ebs shqipe\" nel 1976, e \"Fjalori drejtshkrimor i gjuh\u00ebs shqipe\" nel 1977, gi\u00e0 universalmente noti per le regole ortografiche e le definizioni lessicografiche di dizionario.\nLetteratura.\nIl primo testo conosciuto scritto in albanese, \"Meshari\" o \"Messale\", scoperto da Paolo Schir\u00f2 nella Biblioteca Vaticana, venne scritto da Gjon Buzuku, un ecclesiastico cattolico, nel 1555. La prima scuola albanese che si crede sia stata aperta venne fondata dai Francescani nel 1638 a Pdhan\u00eb. Il primo testo della letteratura albanese in diaspora si ha con Luca Matranga (Lek\u00eb Matr\u00ebnga), \"pap\u00e0s\" di rito bizantino e scrittore \"arb\u00ebresh\" di Piana degli Albanesi in Sicilia, con \"E Mb\u00ebsuame e Kr\u00ebshter\u00eb\" del 1592, prima creazione in lingua albanese \"toske\", che diede ufficialmente inizio alla moderna letteratura \"arb\u00ebreshe-shqiptare\".\nClassificazione.\nL'albanese appartiene alla famiglia linguistica indoeuropea, come provato nel 1854 dal filologo tedesco Franz Bopp, e forma un ramo indipendente delle lingue indoeuropee. Il linguista italiano Matteo Bartoli in forza della grande presenza di elementi e parole comuni al latino riteneva che la lingua albanese fosse una lingua in parte originariamente neolatina, per cui la classific\u00f2 tra le \"parzialmente\" lingue romanze balcaniche. In realt\u00e0 le teorie sulla filiazione della lingua albanese sono tre: una teoria afferma che l'albanese \u00e8 l'unico sopravvissuto del gruppo illirico parlato un tempo nella penisola sud-orientale dell'Europa; un'altra teoria afferma invece che possa essere imparentato pi\u00f9 con l'antico gruppo linguistico daco-trace, un tempo parlato in Mesia e in Dacia; un'altra teoria ancora preferisce fare dell'albanese un gruppo a s\u00e9 nell'ambito delle lingue indoeuropee.\nI sostenitori della filiazione dal gruppo daco-trace fanno notare come il lessico dei termini marittimi sia costituito da prestiti latini, greci, slavi e turchi; inoltre certi toponimi in territorio albanese non concordano con la fonetica albanese (il gruppo /sk-/ del nome antico di Scutari, \"Scodra\", sarebbe dovuto diventare /h-/ anzich\u00e9 /shk-/ come nell'attuale \"Shkod\u00ebr\"), mentre altri toponimi dei territori interni dei Balcani (soprattutto in Mesia) si accordano con la fonetica albanese. Alcuni studiosi stimano che siano circa 160 le parole della scomparsa lingua daca che sono entrate come substrato nel lessico albanese (e circa 400 in quello del rumeno), come \"mal\" (\"montagna\"), o \"bredh\" (\"abete\") ma sono spesso riconducibili a scambi lessicali tra le lingue della lega linguistica balcanica. Questa tesi \u00e8 tuttavia confutata dalla maggioranza degli autori.\nI sostenitori della filiazione illirica, invece, affermano innanzitutto che l'albanese \u00e8 parlato nella zona un tempo abitata dagli Illiri e, dato che non si trova traccia di un arrivo degli albanesi nelle zone attuali in nessuna fonte storica, bisogna concludere che gli albanesi abbiano sempre occupato, approssimativamente, la stessa area che occupano ancora oggi. Per la questione del lessico marittimo, affermano che gli albanesi antichi probabilmente erano insediati nell'Albania interna e che quando occuparono le citt\u00e0 costiere di lingua greca o latina ne assorbirono il vocabolario. Va ricordato che, durante la storia, nella costa illirica prima e albanese poi, vi erano un gran numero di colonie greche, poi romane e quindi veneziane per finire con l'occupazione turca. Inoltre la mancanza di una monarchia vera e propria albanese, o comunque di un'organizzazione statale autonoma, spiega la mancanza di una flotta militare o commerciale. Questi elementi rendono plausibile la spiegazione dei prestiti proprio da quelle lingue/culture che hanno occupato il territorio dell'Albania odierna, diventando una conferma ulteriore della presenza ininterrotta della popolazione albanese nel territorio.\nSembra comunque che la tesi prevalente sia di considerare l'albanese come gruppo indoeuropeo separato, in mancanza di prove definitive. I due distinti dialetti parlati oggi, il tosco (\"tosk\u00eb\") e il ghego (\"geg\u00eb\"), sono parte di un gruppo linguistico pi\u00f9 esteso. Le lingue albanesi parlate in alcune isole linguistiche in Italia meridionale e in Grecia derivano dal tosco e sembrano strettamente imparentate con il dialetto della Ciamuria (\"\u00e7am\u00ebrisht\"), nell'estremo sud dell'Albania e nel nord ovest della Grecia. A causa della grande influenza del latino, dell'italiano e di alcuni elementi del greco con le quali sono entrate in contatto, si sono diversificate significativamente dall'albanese standard e sono considerate dai loro parlanti come lingue distinte. Nella lingua albanese sono presenti 5.926 lemmi derivati dalla lingua italiana a causa delle colonie italiane in Albania durante il Regno d'Italia.\nAlbanologia.\nNorbert Jokl (1877-1942), considerato il padre dell'Albanologia, defin\u00ec l'albanese come \"la fase odierna di una parlata illirica tracizzata\". Alcuni studiosi eminenti nel campo della lingua albanese sono stati e sono: Johann Georg von Hahn, Franz Bopp, Gustav Meyer, Giuseppe Valentini, Henrik Bari\u0107 (1888 - 1957), Stuart Edward Mann, Carlo Tagliavini, Waclaw Cimochowski, Demetrio Camarda, Eric Pratt Hamp, Girolamo de Rada, Eqrem \u00c7abej, Emil Lafe, Giuseppe \"Zef\" Schir\u00f2, Bahri Beci, Xhevat Lloshi, Paolo Schir\u00f2, Kolec Topalli, Antonino Guzzetta, Matteo Mandal\u00e0, Pap\u00e0s Francesco Solano, Francesco Altimari, Leonardo De Martino (cantore della letteratura scutarina).\nStatus ufficiale in Albania.\nL'albanese unificato \u00e8 la lingua ufficiale dell'Albania e una delle lingue ufficiali del Kosovo e della Macedonia del Nord. Una forma di albanese considerata standard (comune) per gli albanesi d'Albania era gi\u00e0 stata pensata fin dal 1949 con la pubblicazione della grammatica albanese di Kostaq Cipo, e a seguito degli ottimi risultati raggiunti, dopo 20 anni dalla sua morte, nel 1972 venne politicizzata e formalmente ufficializzata.\nFonologia.\nL'albanese ha sette vocali: e 29 fonemi consonantici.\nConsonanti.\nSegue una tabella dei fonemi consonantici albanesi. L'ortografia e la pronuncia compaiono dopo.\nNote:\nFonologia.\nDiscussione di alcuni principali processi fonologici, come di importanti allofoni o di regole di assimilazione.\nCambiamenti fonetici storici.\nDescrizione di importanti cambiamenti fonetici nella storia della lingua.\nGrammatica.\nLa sintassi della frase \u00e8 quella SVO (soggetto, verbo, oggetto), anche se, data la presenza dei casi, \u00e8 molto frequente anche nella lingua parlata l'inversione dell'ordine delle parole, provocando cos\u00ec un lieve cambiamento nell'enfasi. L'albanese possiede un complesso sistema di declinazione e coniugazione con alcuni aspetti assai peculiari rispetto ad altre lingue indoeuropee (in particolare alle lingue baltiche), con casi distinti quando il sostantivo \u00e8 determinato o indeterminato, avendo cos\u00ec 20 possibili forme. Esistono casi abbastanza frequenti di irregolarit\u00e0 sia nella coniugazione dei verbi che presentano un paradigma irregolare (per esempio \"rri\" - \"ndenjur\" o \"ha\" - \"ngrene\").\nLa stesura di una completa grammatica scientifica della lingua albanese d'Albania \u00e8 stata realizzata solo dopo la seconda guerra mondiale. L'attivit\u00e0 \u00e8 iniziata immediatamente in due direzioni principali: primo nel completamento dei fabbisogni delle scuole con nuovi libri didattici per l'insegnamento della lingua albanese per i due cicli della scuola, pubblicando nello stesso tempo anche i primi testi linguistici della scuola superiore (universitaria) e in seconda nell'organizzazione degli studi per le diverse categorie dei problemi linguistici. In questo periodo venne pubblicato per la prima volta una Fonetica e una completa grammatica della lingua albanese contemporanea di carattere scientifico da K. Cipo (\"Grammatica albanese\", 1949 e \"Sintassi\", 1951).\nSostantivo.\nSi caratterizza per quattro elementi:\nDato che non esiste una forma distinta per genitivo e dativo, la funzione genitivale \u00e8 indicata dall'uso dell'articolo prepositivo (vedi sezione seguente) che concorda in numero, genere, caso e forma col sostantivo di cui si sta specificando una propriet\u00e0. Esempio: \"nj\u00eb shok i Markut\" = \"un amico di Marco\"; \"me shokun e Markut\" = \"con l'amico di Marco\". Si \u00e8 passati da \"i\" a \"e\" in quanto il sostantivo da specificare, \"shok\", \u00e8 nel primo caso al nominativo indeterminato e nel secondo all'accusativo, \"shokun\", determinato.\nArticolo prepositivo.\nNon ha corrispondente in italiano. Si declina secondo numero genere caso e forma. Si usa nella formazione del genitivo e con gli aggettivi articolati e nella declinazione di alcuni pronomi.\nArticolo indeterminativo.\nAl singolare \u00e8 \"nj\u00eb\", al plurale \"disa\", senza distinzione di genere. Ad esempio: \"nj\u00eb djal\u00eb\": \"un ragazzo\", \"nj\u00eb vajz\u00eb\": \"una ragazza\", \"disa djema\": \"alcuni ragazzi\", \"disa vajza\": \"alcune ragazze\" ecc.\nAggettivo articolato.\nCos\u00ec chiamato perch\u00e9 pu\u00f2 essere utilizzato solo preceduto dall'articolo prepositivo. Es.: \"i Bukur\", \"bello\", \"e bukur\", \"bella\". Di solito segue il sostantivo e in questo caso \u00e8 l'articolo prepositivo che concorda in numero genere, caso e forma col sostantivo cui si riferisce l'aggettivo. \"Es. Shoku i dashur\", \"l'amico caro\", \"shokut t\u00eb dashur\", \"all'amico caro\".\nIn alcuni casi oltre a cambiare l'articolo prepositivo nel passaggio da maschile a femminile o da plurale a singolare cambia anche la desinenza dell'aggettivo. Se per motivi stilistici si vuol far precedere l'articolo al sostantivo si declinano articolo e aggettivo mentre il sostantivo rimane invariato. Gli esempi precedenti si trasformerebbero rispettivamente in \"i dashuri shok\", \"t\u00eb dashurit shok\". L'aggettivo in questo caso segue la declinazione normale del sostantivo.\nAggettivo non articolato.\nForma il femminile aggiungendo \"-e\" al maschile: \"shqiptar\", \"albanese\" al maschile, \"shqiptare\" al femminile.\nVerbo.\nSi coniuga seguendo all'incirca lo stesso schema dell'italiano, cambiando cio\u00e8 le desinenze in funzione delle persone, del numero, del tempo e del modo. Differentemente dall'italiano possiede (come il greco antico), oltre alla forma attiva, la forma medio-passiva. \nDal contesto si deduce se attribuire il significato riflessivo o quello passivo. Oltre ai modi dell'italiano l'albanese possiede l'ottativo e l'ammirativo.\nL'ottativo esprime desiderio, augurio del soggetto, positivo, \"Qofsh i g\u00ebzuar!\", \"possa essere (\"Qofsh\") felice (\"i g\u00ebzuar\")!\", o negativo \"t\u00eb marrt\u00eb dreqi!\" letteralmente \"che il diavolo (\"dreq\") ti porti (nel senso: con s\u00e9; proprio come in italiano), da intendere: \"che tu sia maledetto\".\nL'ammirativo esprime ammirazione o sorpresa. Es. \"sa i men\u00e7ur qenka ky djal\u00eb!\" \"Quanto \u00e8 (\"qenka\") intelligente (\"i men\u00e7ur\") questo ragazzo!\"; \"Pali i laka en\u00ebt!\" \"Paolo (\"Pali\") che lava (\"laka\") i piatti (\"en\u00ebt\")!\", da intendersi che non deve essere frequente vedere Paolo lavare i piatti. L'ammirativo ha talvolta anche la funzione espressa in latino dal congiuntivo obliquo, o (pi\u00f9 raramente) dal condizionale in italiano, ovvero quella di riportare il giudizio di qualcun altro esprimendo nel contempo neutralit\u00e0 o scetticismo: \"Pali paska pasur t\u00eb drejt\u00eb, me sa tha Gjoni.\" (\"Paolo avrebbe avuto [sembra aver avuto] ragione, da quel che mi ha detto Giovanni\").\nEsistono tre coniugazioni, quelle dei verbi che alla prima persona dell'indicativo, che \u00e8 la forma citazionale dei dizionari, terminano in j, (\"un\u00eb laj\" \"io lavo\"), quelle che terminano in vocale, (\"un\u00eb di\" \"io so\"), e quelle che terminano in consonante, (\"un\u00eb pregatis,\" \"io preparo\"). Esistono molti verbi irregolari.\nGli ausiliari pi\u00f9 usati sono \"kam\" \u2018avere\u2019 e \"jam\" \u2018essere\u2019, ambedue irregolari.\nSistema di scrittura e alfabeto albanese.\nL'alfabeto albanese si basa oggi sull'alfabeto latino, con l'aggiunta delle lettere \"\u00eb\", \"\u00e7\" e altri nove digrammi per completare alcuni suoni della pronuncia. Prima del 1908, anno in cui l'alfabeto latino fu introdotto ufficialmente in tutta Albania e in Kosovo, si utilizzavano sia l'alfabeto greco (nell'Albania meridionale) sia l'alfabeto cirillico (nell'Albania settentrionale e orientale) e la versione turco-ottomana dell'alfabeto arabo (in tutto il paese), data la mancanza di una norma stabilita.\nNumeri.\nI numeri si indicano nel modo seguente:\nC'\u00e8 un particolare per quanto riguarda i numeri \nLa seconda pronuncia si usa di pi\u00f9 in Kosovo e Macedonia del Nord.\nInfluenza dell'italiano sull'albanese.\nNella lingua albanese standard sono presenti termini derivati dall'italiano o/e molti prestiti dal dialetto veneziano (pi\u00f9 di 50), alcuni lemmi risalenti anche al XII secolo. Molti di questi hanno a volte sostituito, nel parlato quotidiano, parole che esistono nell'albanese e trovano oggi spazio anche nei media albanesi, ma non sempre vengono accettate dagli accademici, scrittori e linguisti albanesi. Ecco alcuni esempi:"}
{"id": "116613", "revid": "1543377", "url": "https://it.wikipedia.org/wiki?curid=116613", "title": "Andrew Johnson", "text": " Johnson fu eletto nel 1865 come vicepresidente di Abraham Lincoln e gli succedette alla massima carica quando il suo predecessore fu assassinato, diventando il 17\u00ba Presidente degli Stati Uniti d'America. Johnson \u00e8 ritenuto dalla maggior parte degli storici tra i peggiori presidenti degli Stati Uniti d'America, a causa della forte opposizione ai diritti federalmente garantiti agli ex-schiavi, ai frequenti scontri con il Congresso e per una generale inefficacia come presidente.\nBiografia.\nPrimi anni.\nAndrew Johnson nacque il 29 dicembre 1808 a Raleigh, nella Carolina del Nord, da una famiglia molto povera. Rimasto orfano del padre a 10 anni, il piccolo Andrew rimase con la madre; non frequent\u00f2 mai la scuola, cominciando a lavorare come apprendista sarto, trasferendosi in varie localit\u00e0 degli Stati Uniti finch\u00e9, divenuto sarto egli stesso, nel settembre del 1826 si stabil\u00ec nel Tennessee, a Greeneville.\nQui conobbe Eliza McCardle, figlia di un fabbricante di scarpe, la quale contribu\u00ec a migliorare le sue conoscenze e in seguito, il 17 maggio 1827, divenne sua moglie. Dall'unione nacquero cinque figli: Martha Johnson Patterson (1828\u20131901), Charles Johnson (1830\u20131863), Mary Johnson Stover Brown (1832\u20131883), Robert Johnson (1834\u20131869), Andrew Johnson, Jr. (1852\u20131879).\nL'inizio della carriera politica.\nBen presto, Johnson incominci\u00f2 ad occuparsi di politica proprio nel Tennessee, militando nelle file dei democratici e schierandosi contro i grandi proprietari terrieri che ancora mantenevano la schiavit\u00f9. Pur essendo i suoi avversari schiavisti confluiti nel Partito Democratico, egli rimase all'interno del partito, anche se mantenendo una posizione moderata sul problema schiavistico. Dal 1843 al 1853 fu deputato democratico al Congresso federale, per poi venire eletto governatore del Tennessee, carica che mantenne dal 17 ottobre 1853 al 3 novembre 1857, finch\u00e9 non vinse le elezioni per il Senato federale, dove rimase fino al 1862.\nSudista moderato, Johnson mantenne una posizione cauta sul problema della schiavit\u00f9, temendo che l'Unione si spezzasse in due parti: per tale motivo, quando nel febbraio del 1861 alcuni Stati sudisti si separarono dagli Stati Uniti dopo l'elezione alla presidenza di Abraham Lincoln, noto per le sue idee abolizioniste, fu l'unico rappresentante sudista a continuare a partecipare al Congresso anche dopo lo scoppio della Guerra di secessione americana.\nProbabilmente per questo motivo il presidente Lincoln lo nomin\u00f2, il 12 marzo 1862, governatore militare di quella parte del Tennessee occupata dalle truppe nordiste, dove Johnson ristabil\u00ec il governo federale, contribuendo, dopo il \"proclama di emancipazione\" del 1\u00ba gennaio 1863, anche all'abolizione della schiavit\u00f9 nei territori di sua pertinenza.\nFu cos\u00ec che, per via della sua origine sudista e per la sua opera di governatore, Lincoln lo scelse come vicepresidente per il suo secondo mandato nel \"National Union ticket\" da lui proposto. Dopo la vittoria alle elezioni presidenziali del novembre del 1864, in cui Lincoln venne rieletto, Johnson divenne vicepresidente degli Stati Uniti d'America.\nPresidente degli Stati Uniti.\nLa sera del 14 aprile 1865 il presidente Lincoln venne ferito mortalmente al Ford's Theatre di Washington da un fanatico sudista, spirando la mattina dopo: di conseguenza Johnson divenne presidente degli Stati Uniti.\nIl nuovo presidente tent\u00f2 di favorire un rapido rientro nell'Unione degli Stati secessionisti e di pacificarne gli animi in nome della concordia nazionale, senza quindi imporgli la tutela dei diritti degli afroamericani ex schiavi. Johnson non aveva l'energia, l'appoggio politico e il prestigio del predecessore e sub\u00ec numerosi attacchi dai radicali del Nord, come Edwin McMasters Stanton e Thaddeus Stevens. Il suo piano si scontrava con quello del Congresso, largamente dominato dal Partito Repubblicano, che era a favore di un'espansione dei diritti per gli afroamericani ed era dunque incline a mantenere almeno per il momento sotto controllo militare federale gli Stati secessionisti.\nAl termine della guerra di secessione, Johnson riusc\u00ec solo a promulgare un'amnistia per i partecipanti alla secessione e a proporre al Congresso la nomina di una commissione per la ricostruzione del Sud. Tuttavia Johnson si scontr\u00f2 pi\u00f9 volte con l'assemblea parlamentare statunitense, ponendo il veto presidenziale a numerose leggi che, secondo lui, avrebbero potuto esacerbare gli animi dei sudisti, spesso senza riuscirci. Infatti una legge del 1866 ristruttur\u00f2 profondamente l'esercito, trasformandolo fondamentalmente in un organismo di polizia militare con compiti di controllo dell'ordine negli ex-Stati confederati e nei territori dell'Ovest.\nI suoi oppositori gli impedirono di attuare diversi provvedimenti in favore del Sud. Sotto la sua presidenza venne ratificato, il 18 dicembre 1865, il \"XIII emendamento della Costituzione degli Stati Uniti d'America\", gi\u00e0 approvato dal Congresso prima dell'assassinio di Lincoln, mentre nel 1866 il Congresso approv\u00f2 il \"Civil Rights Act (1866)\", nonostante il veto di Johnson, che concedeva la cittadinanza statunitense ai neri emancipati. Il Congresso, poi, approv\u00f2 nel 1867 il \"Basic Reconstruction Act\", una legge per la ricostruzione degli Stati del Sud, i quali, per essere riammessi nell'Unione, dovevano promulgare nuove costituzioni, convocare assemblee legislative elette a suffragio universale e ratificare il \"XIII emendamento della Costituzione\".\nNello stesso anno venne emanato il \"Tenure of Office Act\", il quale, nonostante il veto del presidente, impediva il licenziamento dei funzionari pubblici per motivi politici. Inoltre il 9 luglio 1868 il Congresso approv\u00f2 il \"XIV emendamento della Costituzione degli Stati Uniti d'America\", che, sempre per combattere la piaga della segregazione razziale, stabiliva il giusto processo e la clausola di eguale protezione nelle leggi di ciascuno Stato, indipendentemente dall'appartenenza razziale.\nUn altro evento importante dell'amministrazione Johnson fu l'acquisto dell'Alaska, ceduta agli USA per 7.200.000 dollari dalla Russia, operazione condotta dal Segretario di Stato William H. Seward; inoltre, il 1\u00ba marzo 1867, il Nebraska entr\u00f2 a far parte degli Stati dell'Unione. Johnson var\u00f2 anche una legge sulla distribuzione delle terre ai pionieri che favor\u00ec la colonizzazione del Far West.\nA causa dei continui contrasti sulla linea politica da seguire riguardo agli ex-Stati confederati, sulla loro occupazione militare, ed al trattamento da riservare alla classe politica di questi Stati, il presidente silur\u00f2 il segretario della guerra Edwin M. Stanton e ci\u00f2 provoc\u00f2 un processo per impeachment contro di lui. Il Congresso addusse come principale motivo la violazione del \"Tenure of Office Act\". Il contrasto tra Presidente e Congresso era comunque forte anche prima del processo per impeachment, come testimonia l'alto numero di veti posti dal presidente su leggi che spesso il Congresso riusc\u00ec a comunque a far passare con la maggioranza di 2/3 prevista appositamente. Johnson tuttavia fu assolto il 16 maggio 1868, mancando un voto per raggiungere la maggioranza dei due terzi necessaria all\"impeachment\", grazie al voto del senatore repubblicano Edmund G. Ross, che si espresse cos\u00ec in opposizione alla linea del suo partito.\nUltimi anni.\nIl 4 marzo 1869, scaduta la carica, Johnson si ritir\u00f2 a vita privata: dopo due tentativi falliti di elezione alla Camera e al Senato, nel 1875 fu eletto di nuovo senatore, a pochi mesi dalla morte, avvenuta il 31 luglio dello stesso anno a 66 anni. Le spoglie vennero sepolte presso il National Cemetery di Greeneville, nel Tennessee.\nFu uno dei tanti presidenti degli Stati Uniti membri della Massoneria."}
{"id": "116615", "revid": "767487", "url": "https://it.wikipedia.org/wiki?curid=116615", "title": "Albero (vela)", "text": "Viene definito albero un palo verticale impiegato per il sostegno delle vele in una nave e in qualsiasi altro mezzo di trasporto a propulsione velica. \nImbarcazioni pi\u00f9 grandi possono armare alberi diversi per numero, dimensione e configurazione delle vele. Alberi con altre funzioni sono utilizzati anche sulle navi a propulsione meccanica. \nStoria.\nFino al XX secolo gli alberi di un veliero erano realizzati in legno. Inizialmente realizzati con singoli tronchi, con il crescere delle dimensioni dei velieri gli alberi furono realizzati assemblando pi\u00f9 fusti insieme.\nGli alberi attrezzati per vele quadre sono formati da tre parti: \"fuso maggiore\", \"albero di gabbia\" e \"alberetto\" (dal basso verso l'alto).Nei velieri a tre o pi\u00f9 alberi, quello a poppa, se non \u00e8 a vele quadre, prende anche il nome di \"palo\", che si ritrova anche nella denominazione di vari tipi di antichi bastimenti a vela (es. Brigantino a palo).L'albero inclinato a prua \u00e8 il \"bompresso\".\nA seconda della sua posizione assume diverso nome:\nGli alberi dei moderni velieri sono forniti sulla faccia poppiera di una canaletta che serve per ospitare l'inferitura della randa, che pu\u00f2 essere costituita da una ralinga o da una serie di garrocci cuciti sulla ralinga. L'albero \u00e8 tenuto in posizione verticale dalle manovre dormienti dette sartie (quelle laterali), strallo (quella prodiera), paterazzo (quella poppiera). A seconda delle dimensioni dell'imbarcazione e quindi dell'albero si possono avere uno o pi\u00f9 ordini di crocette, che servono per distanziare le sartie dall'albero e quindi per distribuire meglio le tensioni a cui vengono sottoposte.Ad una certa altezza dalla coperta, sulla faccia poppiera dell'albero si articola, attraverso la trozza, il boma, un'asta di dimensioni consone a quelle dell'albero che serve per poter distendere e bordare la base della randa.Alcune imbarcazioni sono armate con un albero appoggiato in coperta, in tal caso l'albero \u00e8 fornito di una mastra che va ad inserirsi sulla scassa dell'albero (la sua sede sulla coperta). Altre imbarcazioni sono equipaggiate con alberi \"passanti\", che cio\u00e8 attraverso la coperta si appoggiano sul fondo dell'imbarcazione (sentina).In alcuni casi all'interno dell'albero passano manovre correnti: le drizze. Esse sono rinviate su pulegge poste in testa d'albero e servono per issare le vele.La parte superiore dell'albero si chiama \"formaggetta\" e pu\u00f2 ospitare la luce di fonda, la stazione del vento e le eventuali antenne per VHF, GPS etc.\nAnticamente la parte superiore dell'albero era detta \"colombiere\". L'estremit\u00e0 inferiore \"maschio\" o \"miccia\". In cima all'albero era collocata una piattaforma, detta \"coffa\", dotata di un'apertura chiamata \"buco del gatto\", che consentiva il passaggio degli uomini dell'equipaggio.\nAlbero moderno.\nAnche se nel XIX secolo le navi a vela furono sostituite dalle navi a motore, si \u00e8 continuato a progettare e costruire imbarcazioni a vela per la crociera e lo sport. Nel 1930 alberi in alluminio furono introdotti nei grandi J-class della Coppa America.\nL'alluminio \u00e8 considerato pi\u00f9 vantaggioso del legno nella realizzazione di alberi essendo pi\u00f9 robusto e resistente alle rotture anche se pi\u00f9 leggero.\nInoltre, un albero di alluminio pu\u00f2 essere realizzato per l'intera lunghezza con un'unica estrusione.\nDopo la seconda guerra mondiale, gli alberi di alluminio divennero comuni anche sulle piccole derive e sugli yacht da crociera. Imbarcazioni con prestazioni pi\u00f9 elevate iniziarono ad utilizzare alberi affusolati, ottenuti rimuovendo una sezione triangolare di alluminio per la lunghezza dell'albero e richiudendo poi l'apertura.\nDalla met\u00e0 degli anni '90, nelle imbarcazioni da regata fu introdotto l'uso delle fibre di carbonio e altri materiali compositi per costruire alberi dotati di una ancora maggiore resistenza in rapporto al peso. La riduzione del peso in alto, che nel caso di grandi imbarcazioni pu\u00f2 essere dell'ordine di centinaia di chili, comporta una riduzione dello sbandamento e del beccheggio. Inoltre gli alberi in fibra di carbonio possono essere realizzati con profili aerodinamici che rispondano a pi\u00f9 precisi requisiti di progettazione.\nGli alberi moderni costituiscono il bordo principale del profilo alare della vela e tendono ad avere una sezione trasversale a forma di goccia allungata. Sui pi\u00f9 piccoli \"yacht\" e catamarani da regata, l'albero ruota all'angolo ottimale per il profilo alare della vela. Se l'albero ha una sezione lunga e sottile e compone una zona significativa del profilo alare, esso \u00e8 denominato \"albero alare\"; le barche che usano questo profilo hanno una superficie velica minore per compensare la superficie alare dell'albero."}
{"id": "116617", "revid": "1543377", "url": "https://it.wikipedia.org/wiki?curid=116617", "title": "Maat", "text": "Maat (\"Giustizia\") era l'antico concetto egizio dell'equilibrio, dell'ordine, dell'armonia, della legge e regola, della moralit\u00e0 e della giustizia. Era inoltre personificata come una dea antropomorfa, con una piuma in capo, responsabile della disposizione naturale delle costellazioni, delle stagioni, delle azioni umane cos\u00ec come di quelle delle divinit\u00e0, nonch\u00e9 propagatrice dell'ordine cosmico contro il caos. La sua antitesi teologica era Isfet. \nMandata nel mondo da suo padre, il dio-sole Ra, perch\u00e9 allontanasse per sempre il caos, Maat aveva anche un ruolo primario nella pesatura delle anime (o pesatura del cuore) che avveniva nel \"Duat\", l'oltretomba egizio: la sua piuma era la misura che determinava se l'anima (che si credeva residente nel cuore) del defunto avrebbe raggiunto l'aldil\u00e0 o meno.\nStoria.\nIntesa come ordine della natura e della societ\u00e0, sia nel mondo terreno che nell'aldil\u00e0, Maat fece la sua comparsa nell'Antico Regno, e precisamente nei testi della piramide di Unis (ca. 2375 a.C. - 2345 a.C.), faraone della V dinastia egizia. \nSuccessivamente, nelle vesti di dea, fu considerata la controparte femminile del dio Thot, dio dell'aritmetica, della scrittura, delle misurazioni e del giudizio dell'anima del defunto, talvolta anche come sua sposa, assimilata in ci\u00f2 alla dea Seshat, che presiedeva la scrittura, le misurazioni e l'architettura. \nMaat come principio.\nMaat rappresentava il principio etico e morale che ogni egizio doveva seguire nel corso della sua vita; Maat era infatti parte integrante della societ\u00e0, garante dell'ordine pubblico.\nIl principio di Maat si form\u00f2 all'incontro delle diverse necessit\u00e0 dello Stato egizio nato da poco, che abbracciava popoli diversi con interessi anche conflittuali. Tale concetto etico e morale voleva scongiurare il disordine all'interno dello Stato; pragmaticamente, divenne la base della legge egizia. Sin dal periodo pi\u00f9 antico della storia dell'Egitto, il faraone cominci\u00f2 ad appellarsi \"Signore di Maat\", sottolineando la credenza che i suoi decreti fossero espressione della Maat che governava il suo cuore. Il sovrano aveva come compito primario quello di presiedere al rispetto della legge e dell'ordine per questo molti sovrani portarono come nome \"Meri Maat\", che letteralmente significa \"Amato da Maat\". \nL'importanza di Maat giunse al punto di coinvolgere ogni aspetto dell'esistenza, incluso l'equilibrio fondamentale dell'universo, delle relazioni fra le parti che costituiscono la sostanza della realt\u00e0, del ciclo delle stagioni, dei movimenti celesti, delle speculazioni religiose, dei rapporti equi, dell'onest\u00e0 e della fiducia fra gli uomini. Gli egizi credevano fermamente nella fondamentale sacralit\u00e0 e unit\u00e0 dell'universo. L'armonia della realt\u00e0 era preservata da una corretta vita pubblica e religiosa; si riteneva che ogni atto contro Maat, cio\u00e8 ogni atto che disturbasse l'ordine stabilito delle cose, avrebbe avuto delle conseguenze sull'individuo e sullo Stato. Un faraone empio, per esempio, avrebbe gettato il Paese nella carestia, cos\u00ec come un individuo blasfemo avrebbe potuto perdere la vista. Opposta all'ordine espresso da Maat, esisteva l'idea di Isfet, cio\u00e8 il caos, la menzogna e la violenza\nNella mentalit\u00e0 egizia, Maat legava tutte le cose in una unit\u00e0 indistruttibile: l'universo, il mondo naturale, lo Stato e gli individui erano visti come tasselli di un ordine superiore generato da Maat. Un passaggio delle \"Massime di Ptahhotep\" presenta Maat come segue:\n\u00ab\"Maat \u00e8 il bene e il suo valore \u00e8 duraturo. Non \u00e8 stata disturbata sin dal giorno del Suo Creatore, mentre chi trasgredisce le sue disposizioni \u00e8 punito. Come un cammino, si trova anche di fronte a chi non sa nulla. Il misfatto non si \u00e8 spinto fino alla\" [sua] \"porta. \u00c8 pur vero che il male pu\u00f2 portare ricchezza, ma la forza della verit\u00e0 \u00e8 ci\u00f2 che dura.\"\u00bb\nMaat e la legge.\nEsistono poche fonti letterarie originali sulla antica legge egizia. Maat era pi\u00f9 venerata come lo spirito della legge e della sua amministrazione che non come la formale esposizione delle norme giuridiche. Maat simboleggiava i valori su cui si fondava l'amministrazione della giustizia, oltre a essere l'entit\u00e0 indirettamente offesa dai crimini; la sentenza equa rappresentava il ritorno di Maat. A partire dalla V dinastia (2510 a.C. - 2370 a.C.) i visir responsabili della giustizia e i giudici cominciarono a essere contemporaneamente sacerdoti di Maat, oltre a indossare immagini della dea. A sottolineare il proprio legame inscindibile con la dea, il faraone era vertice dell'ordinamento giuridico e primo amministratore della giustizia.\nMaat come dea.\nMaat era la dea dell'armonia, della giustizia e della verit\u00e0, raffigurata nell'arte come una giovane donna recante il lungo scettro uas, simbolo di potere, e l\"'ankh\", simbolo di vita eterna. Comunemente veniva raffigurata con ali fuse alle braccia e una piuma di struzzo sulla testa. Tali immagini sono rintracciabili su molti sarcofagi come simbolo di protezione per l'anima del defunto, idealmente avvolto dalle ali protettive della dea. Il significato dei suoi simboli \u00e8 incerto, bench\u00e9 il dio Shu, che in alcuni compare come fratello di Maat, li indossi. Le pi\u00f9 antiche immagini di Maat come dea antropomorfa risalgono alla met\u00e0 dell'Antico Regno (2680 a.C. - 2180 a.C.).\nIl dio-sole Ra si elev\u00f2 dalla collinetta primordiale della creazione solo dopo aver posto sua figlia Maat al posto di Isfet, il caos. I faraoni ereditarono il dovere di garantire il trionfo di Maat e si diceva che il sovrano, cos\u00ec come Ra, \"viveva in Maat\". Akhenaton (1351 a.C. - 1334 a.C.) enfatizz\u00f2 il proprio ruolo di garante di Maat, che il re considerava seconda solo ad Aton, a tal punto che i suoi contemporanei lo tacciarono di intolleranza e fanatismo. Il suo rifiuto di essere rappresentato secondi i canoni idealizzati tradizionali per enfatizzare e caricare i propri difetti fisici potrebbe rappresentare un tributo alla verit\u00e0 di Maat. Alcuni faraoni inglobarono Maat nei loro nomi e nella loro titolatura, venendo chiamati \"Signori di Maat\" oppure \"Amati da Maat\" (Meri-Maat). \nQuando, nell'antico Egitto, cominci\u00f2 a stabilirsi la fede di Thot si inizi\u00f2 ad affermare l'idea di Maat come madre dell'Ogdoade e di Thot come il padre.\nMaat e l'aldil\u00e0.\nLa pesatura del cuore.\nGli egizi credevano che nel \"Duat\", ossia gli inferi cos\u00ec come erano intesi dalla religione egizia, il cuore di ogni defunto fosse soppesato, nella \"Sala delle due Verit\u00e0\", o \"delle due Maat\" sul piatto di una bilancia custodita da Anubi: sull'altro piatto stava la piuma di Maat. Il peso del cuore non doveva superare quello della piuma. Questo \u00e8 il motivo per cui il muscolo cardiaco non veniva asportato dalla salma durante la mummificazione, a differenza di tutti gli altri organi; il cuore (chiamato \"ib\") era considerato la sede dell'anima. Se il cuore risultava dello stesso peso della piuma di Maat, o pi\u00f9 leggero, ci\u00f2 significava che il trapassato aveva condotto una vita virtuosa e sarebbe perci\u00f2 stato condotto nei campi Aaru, luogo di beatitudine, presso Osiride. Se invece pesava pi\u00f9 della piuma, il cuore veniva divorato dal mostro Ammit e il suo possessore era condannato a rimanere in eterno nel \"Duat\", senza speranza d'immortalit\u00e0.\nLa pesatura del cuore, o \"psicostasia\", solitamente raffigurata nelle illustrazioni del Libro dei morti e nelle pitture sulle pareti delle tombe, presenta Anubi mentre supervisiona la pesatura e il mostro Ammit accovacciato in attesa del risultato. Un'altra tradizione voleva che Anubi recasse l'anima al cospetto del defunto Osiride, il quale compiva la psicostasia. Mentre il cuore veniva pesato, il defunto recitava le cosiddette \"42 confessioni negative\". \nMaat nei testi funerari (Il \"Libro dei morti\" e iscrizioni tombali).\nEra costume funerario degli egizi che nelle tombe comparissero vari testi religiosi o magici finalizzati ad aiutare l'anima del defunto attraverso le numerose insidie dell'aldil\u00e0. Il pi\u00f9 famoso e analizzato di tali testi \u00e8 il \"Libro dei morti\", una versione del quale \u00e8 il Papiro di Ani (British Museum). Le 42 confessioni negative sono chiamate, in tale copia, \"42 dichiarazioni di purezza\". Trascritte su misura a seconda del defunto, variano leggermente di tomba in tomba, e non possono perci\u00f2 essere considerate definizioni canoniche e univoche di Maat: esprimono piuttosto ci\u00f2 che il defunto fece per vivere secondo Maat. Molte formule, d'altronde, sono simili, e rendono un'idea abbastanza omogenea di Maat e del genere di azioni che si riteneva potessero offenderla. \nI 42 giudici di Maat.\nI giudici di Maat erano 42 divinit\u00e0 giudicanti, di cui esiste una lista nel \"Papiro di Nebseni\". Il defunto si rivolgeva proprio a loro quando pronunciava le 42 confessioni negative, nel \"Papiro di Ani\". Rappresentavano i 42 nomi (province) dell'Egitto, e venivano chiamati \"gli dei nascosti di Maat, Che si nutrono di Maat nel corso degli anni della loro vita\". Erano divinit\u00e0 minori della giustizia, cui bisognava presentare offerte. Mentre il defunto procede nella professione delle 42 confessioni negative, si rivolti direttamente a ciascuno dei 42 giudici di Maat, menzionando il nomo di cui la divinit\u00e0 era patrona: cos\u00ec facendo, sottolineava l'unit\u00e0 delle differenti regioni dell'Egitto. \nL'Universo matematico ed il culto di Maat.\nNella composizione del vocabolo Maat appare il simbolo del cubito, lo strumento di misura lineare degli antichi egizi, un concreto concetto matematico immediatamente reso astratto nel senso di ordine, verit\u00e0, giustizia. La dea Maat personifica questi tre concetti, e appare nel pantheon egizio senza alcun luogo particolare di venerazione ma con un culto giornaliero amministrato dallo stesso faraone. \nNel mito cosmogonico il demiurgo Ra, unico Uno creatore di ogni cosa, si manifesta sulla collina sorta dall'oceano primordiale del Nun dopo aver messo Maat dove prima era il Caos. Maat \u00e8 figlia di Ra ma il padre non pu\u00f2 vivere senza la figlia: la potenza demiurgica \u00e8 limitata e ordinata da leggi matematiche. Thot, patrono delle scienze esatte, figura come suo sposo, anzi pi\u00f9 precisamente, fecondatore di Maat. \nSimbolo geometrico di questo ordine \u00e8 un rettangolo da cui sorge la testa piumata della dea, che delimita anche il cosiddetto Lago della Verit\u00e0.\nAll'inizio del Papiro di Rhind si trova questa affermazione: \"Il calcolo accurato \u00e8 la porta d'accesso alla conoscenza di tutte le cose e agli oscuri misteri\"."}
{"id": "116620", "revid": "1845795", "url": "https://it.wikipedia.org/wiki?curid=116620", "title": "Troika (triumvirato)", "text": "Il termine troika (dal russo \u0442\u0440\u043e\u0439\u043a\u0430, \"trojka\", terzina) \u00e8 usato solitamente per indicare un triumvirato, ossia un comitato costituito da tre persone.\nPaesi comunisti.\nIl termine \u00e8 stato usato per descrivere il governo degli stati comunisti, riferendosi alla struttura formata dal capo del Partito, dal capo del Governo e il capo dello Stato. Questo si \u00e8 propriamente realizzato nei periodi in cui le posizioni erano occupate da tre persone diverse, e il capo del partito non era il solo detentore del potere politico. La troika pi\u00f9 nota \u00e8 stata quella che ha governato brevemente nel periodo successivo alla morte di Stalin, composta da: Georgij Maksimilianovi\u010d Malenkov, Lavrentiy Beria, e Nikita Sergeevi\u010d Chru\u0161\u010d\u0451v.\nLa troika dell'NKVD.\nDurante l'era stalinista, la troika dell'NKVD era una commissione composta da un membro del Narodnyj Komissariat Vnutrennich Del (Commissariato del Popolo per gli Affari Interni), da un rappresentante dell'Ufficio della Procura e dal segretario locale del Partito Comunista dell'Unione Sovietica, che sostituiva la normale struttura legale allo scopo di perseguire in modo molto rapido i dissidenti o chiunque fosse accusato di crimini politici. L'abuso di questo strumento repressivo si accentu\u00f2 nel cosiddetto periodo delle grandi purghe diffondendo il terrore nel Paese. L'NKVD fu abolito nel settembre del 1953, subito dopo la morte di Stalin, e le sue strutture sono confluite nel KGB.\nUnione europea.\nTroika europea.\nNell'Unione europea, si parla spesso di \"troika\" guardando al gruppo composto dal presidente uscente, dal presidente attuale e dal presidente venturo del Consiglio dell'Unione, i quali talvolta lavorano insieme sulle iniziative di politica estera. Con l'entrata in vigore, il 1\u00ba dicembre 2009, del Trattato di Lisbona (che aggiorna i precedenti Trattati europei), la presidenza del Consiglio Europeo non segue pi\u00f9 il meccanismo della rotazione semestrale, ma \u00e8 divenuta permanente (il Presidente ha un mandato della durata di due anni e mezzo).\nTroika economica.\nSempre in ambito europeo, il termine \u00e8 stato largamente utilizzato per indicare la delegazione tripartita formata dagli emissari di Banca centrale europea, Fondo Monetario Internazionale e Commissione europea che si \u00e8 occupata della questione riguardante la crisi economica della Grecia e il possibile \"default\" nel 2011\u20132012.\nPrecedentemente fu utilizzato giornalisticamente in Italia per indicare collettivamente i ministri delle finanze, del tesoro e del bilancio prima che i relativi ministeri fossero uniti alla fine degli anni '90 del XX secolo.\nAltri riferimenti.\nIl termine fu utilizzato anche alla presidenza della Repubblica del Sudafrica dal 1881 al 1883, quando fu governata allo stesso tempo da Marthinus Wessel Pretorius, Paul Kruger e Petrus Jacobus Joubert."}
{"id": "116628", "revid": "212348", "url": "https://it.wikipedia.org/wiki?curid=116628", "title": "Timone", "text": "In ambito nautico il timone \u00e8 l'organo direzionale dell'imbarcazione.\nIl timone di un'imbarcazione pu\u00f2 essere costituito da una superficie sagomata, in legno o metallo, incernierata a poppa (tramite gli \"Agugliotti\" con le \"Femminelle\") o incastellato sotto l'opera viva a poppa e azionato attraverso sistemi oleo-meccanici-funicolari, e in grado di compiere spostamenti angolari intorno a un asse verticale.\nUna ruota di un timone stilizzata \u00e8 rappresentata nel carattere Unicode U+2388 (\u2388).\nStoria.\nEsistono testimonianze secondo cui gi\u00e0 nel III millennio a.C., nell'antico Egitto, erano in uso remi in legno installati su un lato dell'imbarcazione per manovrare, simili a quelli in uso ancora oggi.\nQuesta soluzione si \u00e8 evoluta nel timone laterale in uso dall'antichit\u00e0 al Medioevo in Europa.\nCon l'aumentare della dimensione ed il dislocamento delle navi, i timoni laterali erano sempre meno efficaci, e cominciarono ad essere sostituiti, nel XII secolo, da modelli pi\u00f9 robusti, montati alla poppa per mezzo di un perno.\nLa pi\u00f9 antica raffigurazione di un timone di questo tipo in occidente si trova in un bassorilievo del fonte battesimale della cattedrale di Winchester, risalente al 1180 circa. (La sua interpretazione \u00e8 comunque controversa).\nIn oriente ed in tutto il mondo la pi\u00f9 antica rappresentazione di timone centrale \u00e8 in un vaso del I secolo d.C., anticipandone cos\u00ec l'uso in oriente di diversi secoli rispetto all'occidente.\nL'oggetto rappresenta una giunca cinese con un timone montato a poppa e manovrato attraverso un sistema di cavi.\nSi ritiene che il timone manovrato da cavi sia stato inventato indipendentemente in occidente, anche se l'idea potrebbe essere giunta attraverso gli scambi commerciali. Viaggiatori come Marco Polo avevano portato tra l'altro descrizioni di giunche cinesi.\nMolte giunche hanno un timone forato, per ottenere una migliore manovrabilit\u00e0. La stessa soluzione fu impiegata in occidente nel 1901 nei siluri.\nTrasmissione.\nIl timone pu\u00f2 essere azionato da una ruota dotata di maniglie di legno (ruota a caviglie), che viene manovrata dalla zona di comando chiamata \"timoneria\" (nelle imbarcazioni a vela, \"pozzetto\").\nRelativamente all'estensione della superficie della pala, il timone si pu\u00f2 distinguere in:\nI timoni pi\u00f9 semplici usati in piccole imbarcazioni prevedono una barra di manovra fissata alla parte superiore del timone, che opera grazie al principio della leva.\nIn passato la trasmissione della manovra avveniva per mezzo di cavi. La ruota del timone manovrava un cilindro su cui erano avvolti diversi giri di cavo, i cui due capi andavano fino a poppa dove erano fissati alle due estremit\u00e0 di una barra trasversale del timone. Questo consentiva di applicare una forza maggiore e con pi\u00f9 precisione. Inoltre il riporto del comando del timone in cabina di manovra consente la condotta a vista.\nIl metodo usato successivamente al sistema a cavi (frenelli) \u00e8 quello oleodinamico, in cui la ruota del timone aziona un servosistema idraulico che amplifica la forza e la trasmette sotto forma di pressione ad uno stantuffo agente sul timone.\nSulle navi di nuova progettazione i timoni sono assistiti da sistemi computerizzati che integrano anche le funzioni di pilota automatico.\nAlternative e complementi al timone.\nIn alcuni casi la funzione del timone viene sostituita da altri mezzi. I motori fuoribordo dei piccoli natanti sono interamente orientabili in modo che l'elica orienti la spinta in direzione opposta alla direzione in cui si vuole andare.\nIn altri casi vengono installate sulla poppa due eliche laterali di ausilio all'elica principale.\nAzionando un'elica si favorisce l'accostata della nave nella direzione opposta. Una soluzione a tre eliche era usata sul RMS Titanic e sembra che una migliore comprensione di questo sistema durante l'emergenza avrebbe potuto evitare la catastrofe.\nIn alcune navi, per manovrare in spazi ristretti, speciali eliche trasversali rispetto alla linea di marcia, dette appunto eliche di manovra (thruster), possono spostare lateralmente la nave per esempio per accostare al molo. Questa azione \u00e8 del tutto indipendente dal timone. L'effetto di questo tipo di impianti \u00e8 limitato solo a bassa velocit\u00e0."}
{"id": "116633", "revid": "729019", "url": "https://it.wikipedia.org/wiki?curid=116633", "title": "Apprestamento protettivo", "text": "Apprestamento protettivo \u00e8 il termine generico che identifica le strutture impiegate in agricoltura per la forzatura o la semi-forzatura delle colture (serra, tunnel, campane, ecc.).\ndevono avere diversa semplicit\u00e0 nelle strutture di ritegno (metallo, legno, cemento) e nei materiali impiegati per la copertura (vetro, materiali gommosi rigidi o flessibili)."}
{"id": "116635", "revid": "1711941", "url": "https://it.wikipedia.org/wiki?curid=116635", "title": "Olifanti", "text": ""}
{"id": "116636", "revid": "7", "url": "https://it.wikipedia.org/wiki?curid=116636", "title": "Repubblica del Sudafrica", "text": ""}
{"id": "116640", "revid": "2136092", "url": "https://it.wikipedia.org/wiki?curid=116640", "title": "Giuseppe Veronese", "text": "Si devono a lui molte idee riguardanti la geometria degli spazi multidimensionali, la teoria dei modelli e i numeri transfiniti.\nVeronese si impegn\u00f2 inoltre in attivit\u00e0 politiche, prima in ambito locale, poi come senatore dal 1904.\nBiografia.\nStudia all'Istituto tecnico di Venezia, dove ha come docente di matematica Pietro Cassani, studioso della geometria multidimensionale; per mantenersi agli studi lavora come copista e d\u00e0 lezioni private.\nOttenuta la licenza nel 1872, lavora per qualche tempo a Vienna e, l'anno successivo, grazie ad un aiuto del conte Nicol\u00f2 Papadopoli, riesce ad iscriversi al Politecnico di Zurigo. L\u00ec ha modo di farsi apprezzare da Wilhelm Fiedler e Georg Frobenius con lavori sull'Hexagrammum mysticum di Blaise Pascal, che vengono apprezzati anche da Luigi Cremona e Giuseppe Battaglini. Viene quindi ammesso all'Universit\u00e0 di Roma.\nNel 1880 pu\u00f2 recarsi a Berlino per perfezionarsi e nel 1881 a Lipsia, dove entra in contatto con Felix Klein.\nNel 1881 vince la cattedra di Geometria analitica dell'Universit\u00e0 di Padova, lasciata vacante da Giusto Bellavitis (1803-1880).\nDa questa cattedra, che egli occuper\u00e0 fino alla fine dei suoi giorni, tenendo anche l'insegnamento della Geometria superiore, Veronese diede un forte contributo allo sviluppo della scuola italiana della geometria algebrica.\nTra il 1908 e il 1911 sar\u00e0 anche presidente dell'Istituto veneto di scienze, lettere ed arti\nTra i suoi allievi i pi\u00f9 famosi sono Guido Castelnuovo e Tullio Levi-Civita.\nNel 1882 Giuseppe Veronese pubblica un'importante memoria nella quale per la prima volta viene trattata autonomamente la geometria multidimensionale. Egli introduce nel 1889 la nozione di Geometria non archimedea con una memoria che nel 1892 viene aspramente criticata da Giuseppe Peano per mancanza di rigore espositivo e per l'uso poco giustificato di infinitesimi e infiniti.\nQuesta critica si affianca ad altre che Giuseppe Peano, per la sua acribia logica, e la costante preoccupazione per il livello di rigore e precisione nelle esposizioni matematiche, ha rivolto ad altri matematici, come Corrado Segre ed Hermann Laurent. La conclusione di Peano sul lavoro di Veronese nega drasticamente che esso possa suscitare alcun interesse. Oggi si pu\u00f2 dire che questa critica ha contribuito a sviluppare la ricerca di fondamenti pi\u00f9 rigorosi per la matematica in generale e per la geometria in particolare, ma che la conclusione totalmente negativa va rifiutata: spesso varie feconde nozioni matematiche vengono introdotte con un rigore poco soddisfacente, riuscendo comunque ad aprire utili prospettive. In particolare la nozione di geometria non archimedea \u00e8 stata ampiamente accettata e Veronese \u00e8 particolarmente conosciuto per alcune ipotesi riguardanti la continuit\u00e0, che furono poi fondamentali per lo sviluppo del concetto del continuo lineare non-archimedeo. Egli \u00e8 anche riconosciuto come colui che ha avuto la priorit\u00e0 su molte idee che sono divenute parte della teoria dei modelli e dei numeri transfiniti. Complessivamente quindi Veronese \u00e8 ritenuto uno dei matematici pi\u00f9 autorevoli del suo tempo.\nMuore improvvisamente nel 1917 in seguito ad un attacco cardiaco.\nOpere.\nVeronese produsse molte monografie significative. La pi\u00f9 famosa apparve nel 1891 dal titolo \"Fondamenti di geometria a pi\u00f9 dimensioni e a pi\u00f9 specie di unit\u00e0 rettilinee esposti in forma elementare\", chiamato semplicemente \"Fondamenti di geometria\", anche per distinguerlo dall'altro lavoro di Veronese intitolato anch'esso \"Fondamenti\". Fu questo il lavoro pi\u00f9 criticato da Peano e da Georg Cantor, mentre venne considerato autorevole da Tullio Levi-Civita e profondo da David Hilbert.\nFu anche autore di vari manuali di matematica per le scuole secondarie."}
{"id": "116647", "revid": "442848", "url": "https://it.wikipedia.org/wiki?curid=116647", "title": "Lough Derg", "text": "Il Lough Derg (gaelico irlandese: \"Loch Deirgeirt\") \u00e8 il terzo per grandezza dell'isola d'Irlanda e il secondo della Repubblica d'Irlanda. \u00c8 situato nella provincia del Munster, sul confine fra Clare, Tipperary e Galway. \u00c8 l'ultimo dei tre grandi laghi formati dallo Shannon, dopo il Lough Ree e il Lough Allen situati pi\u00f9 a nord, prima di arrivare a Limerick e gettarsi nell'Oceano Atlantico.\nLa massima profondit\u00e0 del lago \u00e8 di 36\u00a0m e l'area che ricopre \u00e8 di circa 118\u00a0km\u00b2.\nI centri sul lago sono Garrykennedy, Portumna, Killaloe &amp; Ballina, Dromineer e Terryglass. Poco distante da Killaloe \u00e8 situato anche il centro delle attivit\u00e0 distaccato della University of Limerick.\nIl Lough Derg \u00e8 apprezzato per la pesca e la facile navigazione con piccole imbarcazioni, oltre che per il windsurf e il canottaggio.\nNon va confuso col molto pi\u00f9 piccolo, ma sempre comunque molto conosciuto Lough Derg del Donegal."}
{"id": "116649", "revid": "661526", "url": "https://it.wikipedia.org/wiki?curid=116649", "title": "Vallanzaska", "text": "I Vallanzaska sono un gruppo musicale ska italiano, fra i pionieri dello ska-punk.\nStoria del gruppo.\nIl gruppo nacque a Milano il 14 febbraio del 1991, come cover band, tra gli altri, dei Madness e degli Specials, ma cominciarono ben presto a scrivere pezzi propri fino a diventare una delle \"ska band\" d'Italia. Del 1993 \u00e8 la prima pubblicazione, un EP in vinile rosso in edizione limitata di 1000 copie della Nutty Life Records condiviso con un'altra band ska, la Skala di Fiura: due pezzi per gruppo, sul lato A la Skala di Fiura e i Vallanzaska sul lato B.\nNel 1994 usc\u00ec il loro primo album autoprodotto, \"Otto etti di ottagoni netti\", successivamente ristampato con l'aggiunta di alcuni pezzi live. Negli anni successivi iniziarono a farsi apprezzare, tanto che il secondo album \"Cheope\", uscito nel 1998 prodotto dall'etichetta indipendente Face Records e distribuito da Sony, . Della canzone \"Cheope\" venne realizzato anche il primo videoclip del gruppo, inserito nel palinsesto della neonata tv satellitare All Music.\nCon il loro terzo disco, \"Ancora una fetta\", uscito nel 2001, i Vallanzaska si prepararono per presentarsi al grande pubblico. Vennero infatti girati allo Studio 80 di Amsterdam due videoclip di brani tratti dall'album, \"Licantropite\" e \"Loris &amp; Efrem\". Discreto successo anche per il video di \"Si si si No no no\", estratto dall'omonimo album, uscito nel 2004 per Maninalto! Records.\nTra l'altro la canzone divenne anche sigla della trasmissione televisiva \"Super Ciro\" (\"Ciro, il figlio di Target\"), con un lieve adattamento nel testo (\"Ciro s\u00ec, Ciro no\"). Al programma i Vallanzaska partecipano anche nelle gag con alcuni dei comici. Dopo \"Cose spaventose\" che \u00e8 uscito il 19 maggio 2007, \"esce \"iPorn\" nel\" marzo 2010. Per festeggiare i primi 20 anni di carriera nel 2011 pubblicano l'album \"The Best Spaghetti Ska\". Un altro album di inediti vede la luce nel 2014 ed \u00e8 \"Thegenerazione\".\nPer festeggiare i 25 anni di carriera nel 2016 partono per un Tour di 25 date che poi, visto il successo di affluenza e di richieste, arriver\u00e0 a toccarne 50.\nNel 2015 il cantante Davide Romagnoni \u00e8 stato arrestato per sospetto terrorismo in Egitto. La storia \u00e8 raccontata nel libro \"Ma quale vacanza d'Egitto?\" scritto dallo stesso Romagnoni.\nNel 2017 esce il nuovo album di inediti \"Orso Giallo\", nel 2019 l'EP \"VZK\"\nNome.\nIl nome Vallanzaska deriva dal criminale italiano Renato Vallanzasca; oltre ad averne tratto il nome, i Vallanzaska hanno dedicato a lui le canzoni \"Apologia di Renato\", \"Boys from Comasina\" e \"Fine amore mai\"."}
{"id": "116650", "revid": "757396", "url": "https://it.wikipedia.org/wiki?curid=116650", "title": "New Basket Brindisi", "text": "La New Basket Brindisi, nota come Happy Casa Brindisi S.p.A. per motivi di sponsorizzazione, \u00e8 una societ\u00e0 cestistica italiana di Brindisi. Milita in Serie A, la massima serie del campionato italiano di pallacanestro.\nFondata nel 2004, \u00e8 storicamente la pi\u00f9 quotata societ\u00e0 cestistica della Puglia. Ha conosciuto dagli anni duemiladieci una rapida ascesa, che l'ha condotta a disputare regolarmente i play-off del campionato di massima serie e a competere nelle coppe europee. Il presidente del club, Fernando Marino, \u00e8 stato dal 2014 al 2016 anche presidente della Lega Societ\u00e0 di Pallacanestro Serie A.\nStoria.\nGli inizi.\nAl termine della stagione 2000-01 il basket a Brindisi perde la sua principale societ\u00e0, l'Azzurra, che dopo una difficile stagione, cede il suo titolo sportivo di Serie B2 alla Falchetti Caserta.\nPer un anno il \"New Basket Ceglie\" di Sportelli che nel frattempo \u00e8 salito in Serie B2 gioca a Brindisi nel PalaPentassuglia con il logo \"Citt\u00e0 di Brindisi\". Dopo un anno Sportelli vende il titolo a Brindisi nelle mani di Giovanni Di Bella che, grazie al patronato di Massimo Ferrarese e della sua Prefabbricati Pugliesi, riparte dalla quarta serie nazionale B2.\nNella stagione 2002-2003, nonostante un roster fatto di buoni nomi per una B/2, la compagine brindisina si qualifica per i play-off ed esce battuta al primo turno contro la capolista Atri. Con la fine della gestione Di Bella, Massimo Ferrarese rileva il 100% delle quote azionarie e diventa a tutti il proprietario della societ\u00e0, che cambia denominazione in New Basket Brindisi e riesce a far risalire la squadra dalle serie minori fino alla Legadue che conquista nella stagione 2007/08 dopo aver battuto in finale Trapani. \nLa Lega Due.\nDopo un anno di presenza nella serie professionistica la squadra allenata da Giovanni Perdichizzi nella stagione 2009/10 vince il campionato di Legadue con tre giornate d'anticipo e viene promossa nella massima serie.\nLa Serie A.\nComplice una campagna acquisti in sordina e dopo una lunga serie di partite perse la societ\u00e0 cambia l'allenatore Giovanni Perdichizzi artefice della promozione in A facendo arrivare Luca Bechi. \nMossa per\u00f2 che non cambier\u00e0 l'esito del campionato 2010/2011 che vedr\u00e0 alla fine la societ\u00e0 retrocessa in Legadue dopo essersi classificata ultima con 16 punti. \nLa retrocessione in Legadue.\nDopo la retrocessione, Massimo Ferrarese lascia la presidenza della New Basket non prima per\u00f2 di aver riunito un nuovo e nutrito gruppo di soci e impostato una struttura aziendale con figure professionali di primo profilo: Santi Puglisi nel ruolo di direttore generale, Alessandro Giuliani come direttore sportivo e come allenatore Piero Bucchi, reduce dall'esperienza nell'Armani Jeans Milano. Il 14 giugno 2012 la squadra del presidente Corlian\u00f3 viene promossa in Serie A1 vincendo i play-off contro Pistoia per 88-86 durante la quarta partita.\nIl ritorno in Serie A.\nLa New Basket Brindisi grazie ad una struttura societaria pi\u00f9 solida e pi\u00f9 soddisfacente alle nuove necessit\u00e0 organizzative e professionali, torna nel massimo campionato professionistico di pallacanestro nazionale. In questi anni di Serie A si caratterizza, anche per budget sempre limitati, come una societ\u00e0 di lancio per giovani giocatori italiani e stranieri verso palcoscenici pi\u00f9 importanti nazionali ed internazionali. Si affaccia in Europa partecipando alle Coppe Europee, prima l'EuroChallenge, poi l'Eurocup e infine la Basketball Champions League dove \u00e8 alla terza partecipazione consecutiva.\nIn dieci anni di presenza ininterrotta in Legabasket partecipa regolarmente alle Final Eight di Coppa Italia, dove raggiunge per 2 volte la finale, diverse partecipazioni in Supercoppa e raggiunge per 4 volte i playoff dove nell'ultimo anno viene eliminata in semifinale dalla Virtus Bologna e a coronamento della splendida stagione disputata la Legabasket nomina come miglior coach dell'anno Frank Vitucci e miglior DS Simone Giofr\u00e8.\nStrutture.\nLa New Basket Brindisi gioca le partite casalinghe al Palasport Elio Pentassuglia, ristrutturato nel 2010, con capienza regolamentare di 3 534 posti.\nRoster 2021-2022.\n\"Aggiornato al 07 febbraio 2022.\"\nTifoseria.\nIl movimento ultras al palazzetto di Brindisi nasce alla fine degli anni ottanta, quando i gruppi al seguito della compagine calcistica del iniziarono a sostenere anche la squadra di pallacanestro della propria citt\u00e0, in casa e in trasferta, posizionandosi in curva sud.\nIntorno alla met\u00e0 degli anni duemila, per via di alcuni dissapori con il presidente Massimo Ferrarese prima e per cambi generazionali poi, questa tradizione si perse e i tifosi si riunirono dietro un unico striscione recante il nome della citt\u00e0, senza una vera propria presenza degli ultras.\nNegli anni sono stati fondati dei gruppi, gli unici ufficiali: il gruppo \"Ultras Brindisi\" e \"Cani randagi\". Dopo lo scioglimento di quest'ultimo a seguito di numerose diffide, la frangia di ultras espone solo il drappo per i \"Diffidati\".\nGemellaggi e rivalit\u00e0.\nI tifosi brindisini sono gemellati dal 2016 con Pesaro. Inoltre coltivano rapporti di amicizia con gli ultras del Ceglie. Solidi sono anche i legami con la tifoseria della squadra di calcio del . Rapporti di rispetto reciproco sussistono con Cant\u00f9 e Venezia.\nTra le rivalit\u00e0, quelle pi\u00f9 sentite sono con Juvecaserta e Avellino.\nVi sono altri rapporti di rivalit\u00e0 nei confronti di Torino, Varese, Pistoia, Fortitudo Bologna e Virtus Bologna (queste ultime a seguito del gemellaggio con Pesaro).\nA livello regionale, vi \u00e8 una vecchia rivalit\u00e0 con Ostuni."}
{"id": "116652", "revid": "287204", "url": "https://it.wikipedia.org/wiki?curid=116652", "title": "Cocca", "text": "La cocca era una nave in uso nel Medioevo nel Mar Baltico, sviluppata nel X secolo, presumibilmente dal modello dello \"knarr\" norreno e massicciamente diffusasi nel XII secolo. La propulsione era mista: remi e vela. Di forma \"rotonda\" (c.d. \"Round-ship\"), era lunga 15-25 m e larga 5-8 m, con stazza massima di 200-300 tonnellate. L'unico albero era armato a vela quadra, il timone, a perno, era montato sotto la poppa e l'opera morta era molto alta per permetterle di meglio affrontare la navigazione in mare aperto.\nStoria.\nLa cocca venne per la prima volta citata nel 948 a Muiden, vicino ad Amsterdam. Il modello del natante si svilupp\u00f2 dallo \"knarr\" norreno, la tipologia di legno commerciale al tempo pi\u00f9 diffuso nel Nord Europa. Le prime cocche avevano quasi sicuramente timone a remo, mancando prove dell'esistenza di timoni a perno prima del 1240.\nLa ricerca archeologica ha circoscritto alla Frisia (coste occidentali dello Jutland) il luogo di origine della cocca vera e propria. Il natante venne probabilmente sviluppato per far fronte alle necessit\u00e0 dei commercianti locali di un legno da trasporto pesante capace di affrontare il pericoloso viaggio attraverso il capo di Skagen quando, nel XII secolo, l'accumulo di sabbia e detriti rese impraticabile la traversata del Limfjorden per i grandi mercantili.&lt;br&gt;\nLa necessit\u00e0 di navi spaziose e relativamente economiche port\u00f2 dunque nel XII secolo allo sviluppo del primo \"cavallo di battaglia\" della Lega anseatica: la cocca. Il naviglio non era pi\u00f9 il semplice natante da cabotaggio frisone ma un robusto mercantile che poteva attraversare anche i passaggi pi\u00f9 pericolosi. I castelli di prua e di poppa sarebbero stati aggiunti per la difesa contro i pirati e/o per consentirne l'uso in guerra, come accadde nella battaglia di Sluis (1340). Il castello di poppa offriva anche pi\u00f9 spazio di carico alla stiva perch\u00e9 fungeva da alloggio per l'equipaggio e per il timone.&lt;br&gt;\nParallelamente, la cocca abbandon\u00f2 i lidi natii e si spinse fin nel Mediterraneo, quando grandi cocche a due alberi, lunghe 30 m e larghe 8 m, traghettarono crociati dal Nord Europa verso l'Italia e la Terrasanta.\nNel XIV secolo, la cocca aveva raggiunto il limite di sviluppo consentitole e venne progressivamente dismessa in funzione di altre tipologie di natanti. Diretta erede della cocca, seppur non apparentemente frutto di una sua evoluzione quanto piuttosto di uno sviluppo parallelo che avrebbe potuto influenzare la cocca stessa, fu l'orca (no. \"Holk\").\nDescrizione.\nLa cocca possedeva un ponte scoperto, sotto il quale un unico vano costituiva la stiva. Successivamente, si aggiunse un ponte coperto pi\u00f9 piccolo a prua e uno maggiore a poppa. Possedeva un solo albero con una sola vela, quadra e di grandi dimensioni.\nLa cocca \"anseatica\".\nLe cocche utilizzate dalla Lega anseatica per il commercio \"massivo\" presentavano un disegno che abbandonava la prua ricurva delle cocche arcaiche in funzione di una prua dritta, formante un angolo di circa 60 gradi, fissata da una lunga chiglia dritta con un dritto di poppa anch'esso dritto, formante un angolo di 75 gradi.\nL'attrezzatura velica presentava vela quadra con bracci e boline in modo che la vela potesse essere orientata per procurare il movimento in avanti della nave con vento al traverso. La nave presentava i castelli di prua e di poppa, utilissimi in caso di scontro armato, non infrequente in tempi in cui la pirateria era l'altra faccia della medaglia dell'attivit\u00e0 mercantile. La vela quadra era dotata di matafioni di terzarolo lungo il bordo inferiore per assicurarne il bordame."}
{"id": "116656", "revid": "6392", "url": "https://it.wikipedia.org/wiki?curid=116656", "title": "Rettificatore", "text": ""}
{"id": "116657", "revid": "1543377", "url": "https://it.wikipedia.org/wiki?curid=116657", "title": "Progetto Winston Smith", "text": "Il Progetto Winston Smith (PWS) \u00e8 un progetto informatico ed informativo per la difesa dei diritti civili in Internet nell'era digitale. Nasce nel 1999 come \"associazione anonima\", ed \u00e8 caratterizzato dalla mancanza di un'identit\u00e0 di riferimento fisica.\nIl nome \u00e8 ispirato al protagonista del romanzo \"1984\" di George Orwell. Il riferimento alla distopia orwelliana \u00e8 supportato dal motto del PWS: \"\"Scolleghiamo il grande fratello\", che affianca l'altro motto, pi\u00f9 generalista, di \"La paranoia \u00e8 una virt\u00f9\"\".\nIl PWS si pone obiettivi sia pratici che informativi, sensibilizzando gli utenti della Rete sui rischi legati alle violazioni della privacy in Internet e alla libert\u00e0 di parola. Operativamente si impegna nella diffusione di strumenti informatici che garantiscono agli utilizzatori la riservatezza delle comunicazioni, l'anonimato in rete e la libert\u00e0 di parola utilizzando tecnologie che impediscono la censura.\nDa aprile 2009 \u00e8 iniziata una collaborazione con PeaceReporter. Il PWS ha spiegato alla cooperativa di giornalisti il funzionamento delle tecnologie d'anonimato, necessarie per garantire una diffusione dell'informazione non censurata, producendo una pagina esplicativa sul loro sito: \"I principi dell'informazione libera online\".\nIl PWS ha realizzato e gestisce le iniziative:\nObiettivi del Progetto Winston Smith.\nLa tesi sostenuta dal PWS \u00e8: Il Grande fratello descritto nel romanzo di George Orwell sta prendendo forma gradualmente, passivamente e con l'accettazione da parte delle persone. Il modo con cui viene inserito gradualmente nelle vite \u00e8 molto spesso quello della falsa dicotomia \"\u00e8 giusto sacrificare la propria privacy in cambio di una maggiore sicurezza\".\nLe parole di esperti di sicurezza come Bruce Schneier, e fatti deplorevoli come lo Scandalo Telecom-Sismi, provano piuttosto la tesi che una entit\u00e0 che possa controllare le telecomunicazioni acquisisce un potere totalitario \"de facto\", indipendentemente dalla situazione politica e da altri elementi al contorno. Ai fini della sicurezza delle persone, la sola esistenza di un tale organo di controllo \u00e8 un elemento di insicurezza.\nPoich\u00e9 gli organi di potere e l'ignoranza in materia di sicurezza dei cittadini spingono ad un uso del tecnocontrollo sempre pi\u00f9 lesivo per i diritti umani, il PWS provvede a diffondere strumenti che proteggano l'utente a priori da questi rischi. Questi strumenti esistono grazie al fatto che Internet si basa su tecnologie aperte.\nLa sicurezza individuale si pu\u00f2 ottenere solo con un uso di strumenti di protezione installati sul proprio computer: non la si pu\u00f2 delegare a terze parti, come, ad esempio, gli Internet Service Provider o i gestori di servizi Internet.\nLa cifratura e l'anonimato tecnologico sono i due strumenti che il PWS vuole diffondere. Ottenerle \u00e8 possibile tramite software che rispetta le linee guida del software sicuro, che sono:\nSe una di queste condizioni viene a mancare il software non pu\u00f2 ritenersi sicuro, perch\u00e9 affidato a \"Sicurezza tramite segretezza\", che non si \u00e8 mai rivelata un paradigma valido ai sensi della scienza della sicurezza. Vicende come JAP, PGP 5.x e 6.x hanno dimostrato l'inaffidabilit\u00e0 di questo modello.\nPer coerenza con le tecnologie divulgate, il sito del PWS non \u00e8 esposto su Internet, ma su Freenet all'URI freenet:USK@RU-C2q5kN7K62WO3seMMjSTUY8izF2vCFyVFOnLf~Q0,wxvGO2QMT6IN9c7dNUhHeHnXVVwhq8YLbQL~DlMA7YE,AQACAAE/pws/3\n\u00c8 tuttavia presente un mirror aggiornato su Internet per favorire una maggior accessibilit\u00e0.\nPer lo stesso motivo, per contattare collettivamente i membri del PWS non si utilizza un indirizzo e-mail convenzionale, ma il nym alias ws@nym.panta-rhei.eu.org, la chiave PGP \u00e8 pubblicata su keyserver.\nLe risorse del progetto.\nPer garantire l'anonimato in rete, ci si affida principalmente alla tecnologia delle Mix-net studiata da David Chaum nel 1981.\nQueste tecnologie richiedono che le risorse degli utenti siano usate in modo collaborativo. La condivisione reciproca delle risorse, per mezzo di algoritmi sicuri, garantisce che un attaccante in grado di controllare la rete passivamente (leggendo tutto il traffico in ogni segmento) ed attivamente (potendo generare del traffico arbitrario), non riesca a scoprire l'identit\u00e0 di un individuo che si protegge all'interno di una mixnet.\nAnonymous remailer, TOR e Freenet si basano su questi concetti evoluti e rielaborati negli anni.\nIl funzionamento di queste reti si basa sulla collaborazione e sulla fruibilit\u00e0 di risorse condivise. Per garantire una parte delle risorse necessarie al funzionamento, il PWS collaborando anche con altre entit\u00e0 della Rete mette a disposizione 8 server dedicati alla fornitura di servizi per la privacy e l'anonimato.\nLa proposta di legge contro la Data Retention.\nDurante il convegno annuale organizzato nel 2005 da Bileta, associazione attiva dal 1986 per lo studio delle leggi legate alla tecnologia sul territorio irlandese e inglese, il PWS ha presentato uno studio sulla \"data retention\".\nLa \"data retention\" \u00e8 la raccolta automatizzata di dati al fine di poter supportare gli organi di indagine in caso di eventuali investigazioni. Prima delle riforme sulla sicurezza, era necessario un decreto emesso da un Pubblico Ministero per la raccolta di dati ai fini investigativi. Con la decentralizzazione delle tecnologie dovuta ad Internet, numerosi privati si sono trovati investiti della responsabilit\u00e0 della raccolta obbligatoria e generalizzata dei dati personali.\nLa raccolta di dati automatizzata in Internet \u00e8 possibile anche con l'uso di software liberamente distribuito, come Wireshark o tcpdump, distribuiti per consentire ai tecnici il funzionamento della rete e le attivit\u00e0 di manutenzione. La data retention obbligatoria per legge viene alimentata tramite sistemi dedicati di raccolta dati installati presso i provider di comunicazioni e di telefonia.\nLa raccolta dei \"dati personali\" \u00e8 vietata in Europa ai sensi della libert\u00e0 e segretezza della corrispondenza.\nPer questi motivi \u00e8 stata studiata una proposta di legge che regolasse la collezione dei Log, dei Backup e che definisse quali dati informatici vanno considerati dati sensibili, in modo da consentire ai tecnici le verifiche di funzionamento, ma di impedire che i dati personali possano essere acceduti da estranei non autorizzati ed utilizzati per fini commerciali.\nLa proposta di legge \u00e8 stata presentata in parlamento dall'On. Maurizio Turco nel 2006 come DDL N.1728/06.\nLa proposta di legge non \u00e8 stata mai discussa, ed \u00e8 decaduta con la fine anticipata della legislatura. Prima del 31 dicembre 2007, data di scadenza del Decreto legge 144/2005 (il cosiddetto \"Decreto Pisanu\"), \u00e8 stato prorogato il termine di raccolta dei dati personali per motivazioni di \"contrasto al terrorismo internazionale\".\nLa proposta di legge \u00e8 stata ripresentata il 29 aprile 2008 su iniziativa dall'On. Matteo Mecacci come DDL N.257.\nLa conferenza eprivacy.\neprivacy \u00e8 la conferenza annuale organizzata dal PWS. \u00c8 stata la prima conferenza in Italia a trattare tematiche di privacy in Rete. Gli interventi sono tenuto da giuristi e da tecnici.\n\"e-privacy\" \u00e8 anche il nome di una Mailing list, l'indirizzo \u00e8 e-privacy@firenze.linux.it, l'iscrizione \u00e8 libera e gli archivi sono disponibili online.\nIl progetto P-Box.\nLe tecnologie di anonimato si basano su gruppi collaborativi di utenti che mettono reciprocamente a disposizione le proprie risorse. Una bassa potenza di calcolo ed una connessione casalinga a banda larga sono sufficienti per creare e per accedere a reti anonime. Per semplificare la diffusione delle tecnologie sono state realizzate le P-Box (Privacy Box), che sono delle appliance, cio\u00e8 dispositivi piccoli, robusti e di semplice gestione per proteggere la propria privacy.\nSono stati sviluppati tre modelli:\nI Big Brother Awards (edizione italiana).\nBig Brother Awards (BBA) \u00e8 un'iniziativa lanciata da Privacy International il cui slogan \u00e8 \"watching the watchman worldwide\". Il PWS gestisce la votazione e la premiazione negativa delle realt\u00e0 italiane che peggio si sono comportate nei confronti dei diritti umani\nCi sono varie categorie di premi negativi, che si differenziano per il tipo di danno arrecato alla privacy:\nProgetto 95%.\nIl progetto \"95%\" (Novanta Cinque Percento, NCP, Nessun Controllo sulla Privacy - in inglese \"Ninety Five Percent\", NFP, \"No False Privacy\"), \u00e8 un progetto di sensibilizzazione sulla collaborazione in Rete al fine di evitare Data Retention ed intercettazioni.\nInternet \u00e8 nata come rete libera e decentralizzata, ma l'uso che ne viene maggiormente fatto \u00e8 affidandosi a pochi fornitori di servizi centralizzati.\nNe \u00e8 un esempio il numero di utenti che negli anni si \u00e8 affidato a webmail come Gmail, Hotmail, Yahoo! Mail. Questa tendenza \u00e8 comprensibile dal punto di vista della fruibilit\u00e0, perch\u00e9 l'utente ovunque si trovi pu\u00f2 accedere ai propri servizi. L'effetto negativo \u00e8 che i grandi fornitori di servizi gratuiti hanno interesse a profilare gli utenti al fine di fare web marketing sempre pi\u00f9 mirato.\nIl PWS non vuole identificare in nessuna realt\u00e0 commerciale un pericolo per la privacy, vuole spiegare che una maggior riservatezza si pu\u00f2 ottenere utilizzando un proprio server di posta, una propria webmail, un proprio dominio locale, rimediando alla minore affidabilit\u00e0 delle risorse \"casalinghe\" con lo scambio di ridondanza con altri pari. Questo \u00e8 possibile utilizzando software liberamente distribuito e la configurazione pu\u00f2 essere automatizzata anche per utenti non tecnicamente competenti.\n95% \u00e8 la percentuale di affidabilit\u00e0 che ha un server casalingo, connesso ad Internet tramite una linea ADSL flat, a dimostrare che non \u00e8 necessario affidarsi a servizi centralizzati per avere complessivamente un servizio affidabile come quello fornito dai provider commerciali. Da qui parte appunto il progetto 95%, sulle possibilit\u00e0 tecnologiche di fornitura di servizi che un personal computer moderno possiede se utilizzato in collaborazione paritaria con altri utenti.\nIl progetto P-Box fornisce (non per caso) una possibile piattaforma hardware per il progetto 95%.\nCritiche al PWS.\nLa visione libertaria del PWS, che vede una rete completamente anonima, libera e decentralizzata come unica possibile alternativa ad una rete controllata da poteri totalitari, si scontra con le realt\u00e0 istituzionali che in questo periodo di transizione, tra la vita senza la rete e la vita influenzata da essa, cercano non di trovare mediazioni ma di utilizzare la Rete non come strumento di libert\u00e0 ma di tecnocontrollo.\nLa visione del PWS, dal punto di vista di una parte delle istituzioni e di una parte dell'opinione pubblica, appare estremistica, paranoide ed a limite della sovversione, e viene spesso velatamente criminalizzata.\nChi opera per il PWS vede queste critiche come segno del divario digitale e dell'inconsapevolezza riguardo ai rischi informatici."}
{"id": "116659", "revid": "1363832", "url": "https://it.wikipedia.org/wiki?curid=116659", "title": "Villa Glori", "text": "Villa Glori \u00e8 un parco di 25 ettari nella citt\u00e0 di Roma (Municipio II), nel quartiere Parioli. \u00c8 chiamato anche \"Parco della Rimembranza\". Al parco si pu\u00f2 accedere da piazzale del Parco della Rimembranza e da via del Maresciallo Pilsudski.\nIl parco occupa una rupe di forma grosso modo quadrangolare, che guarda ripida verso il Tevere all'Acqua Acetosa, prosegue sovrastando il Villaggio olimpico e il Parco della Musica e costituisce l'estremit\u00e0 nord ovest dei Monti Parioli.\nStoria.\nA differenza delle ville storiche di Roma, Villa Glori non nasce come villa suburbana, ma come spazio rustico destinato a vigna e caccia, tanto che il costruito pi\u00f9 antico \u00e8 rappresentato semplicemente da un casale fortificato, ripetutamente rimaneggiato e neanche tra i pi\u00f9 belli di quelli sparsi nella campagna romana.\nNel quadro della Campagna dell'Agro romano per la liberazione di Roma, la zona fu teatro, nel 1867, dello scontro di villa Glori, dove trov\u00f2 la morte, tra gli altri, Enrico Cairoli. Cesare Pascarella immortal\u00f2 il fatto con una raccolta di 25 sonetti intitolata \"Villa Gloria\", pubblicata nel 1886, che \u00e8 uno dei pochissimi esempi di poesia civile in dialetto romanesco.\nDivenuta Roma capitale d'Italia, gi\u00e0 il piano regolatore del 1883 prevedeva l'idea di un vasto spazio verde tra i Parioli e Ponte Milvio e a questo scopo furono avviati gli espropri. All'epoca la collina era passata dai Boncompagni all'ingegnere Glori, al quale Pio IX aveva affidato la costruzione del nuovo Ponte Mammolo; da quest'ultimo proprietario prese poi il nome la villa.\nNel 1908 venne costruito, nella pianura sotto la rupe, l'ippodromo per le corse al trotto, ancora molto vicino al centro storico. L'impianto rest\u00f2 in funzione fino alla fine degli anni '50, quando fu sostituito da quello molto pi\u00f9 vasto di Tor di Valle, mentre nel sito del vecchio ippodromo di Villa Glori si costruiva il Villaggio Olimpico.\nNel 1923 la villa, gi\u00e0 di propriet\u00e0 Glori, fu destinata a parco pubblico per commemorare i caduti della Grande guerra e venne chiamata (come in molte altre citt\u00e0 italiane) \"Parco della Rimembranza\", mantenendo, tuttavia, anche l'originario nome di \"Villa Glori\". La progettazione fu affidata all'architetto Raffaele De Vico e consistette principalmente nella realizzazione del piazzale centrale e di un tessuto di viali e nella messa a dimora di oltre 6.000 tra alberi e arbusti. L'inaugurazione avvenne nel 1924.\nNel 1929 furono realizzati, alla sommit\u00e0 della collina, tre padiglioni intitolati a Ettore Marchiafava, destinati a dispensario e colonia estiva per i ragazzini poveri e a rischio di tubercolosi. Con le stesse finalit\u00e0, qualche anno dopo vi fu costruita accanto una scuola, a fianco del vecchio casale. In prosecuzione di questa tradizione igienico-assistenziale, dal 1988 le vecchie strutture, in parte ristrutturate, sono state affidate alla Caritas romana, la quale vi ha installato una casa-famiglia che ospita persone malate di Aids.\nMonumenti e luoghi d'interesse.\nTra i vari monumenti della villa, degni di menzione sono:\nPercorso di scultura contemporanea \"Varcare la Soglia\".\nNel 1997, su idea della critica d'arte italiana Daniela Fonti, il Comune di Roma ha costituito un'esposizione permanente di scultura contemporanea dal nome Varcare la soglia, volta ad integrare natura e arte. Nel 2000 l'esposizione acquisisce due nuove opere: la \"Porta del Sole\" di Giuseppe Uncini e l\"'Uomo-erba\" di Paolo Canevari.\nL'esposizione comprende opere di Maria Domp\u00e8, Eliseo Mattiacci, Maurizio Mochetti, Nino Caruso, Pino Castagna, Jannis Kounellis, Nunzio, Mauro Staccioli, Giuseppe Uncini e Paolo Canevari."}
{"id": "116660", "revid": "1529788", "url": "https://it.wikipedia.org/wiki?curid=116660", "title": "Aida (disambigua)", "text": ""}
{"id": "116661", "revid": "599013", "url": "https://it.wikipedia.org/wiki?curid=116661", "title": "Pappo", "text": ""}
{"id": "116662", "revid": "1536653", "url": "https://it.wikipedia.org/wiki?curid=116662", "title": "Flavia Pennetta", "text": "Considerata una delle tenniste italiane pi\u00f9 forti di sempre, \u00e8 stata vincitrice degli US Open 2015, seconda italiana di sempre (dopo Francesca Schiavone) a essersi aggiudicata un torneo del Grande Slam, battendo la connazionale Roberta Vinci in una storica finale tutta italiana e diventando a 33 anni la tennista pi\u00f9 anziana di sempre ad aggiudicarsi il primo Slam della carriera.\nNel corso della carriera ha vinto undici tornei WTA in singolare (compreso il prestigioso torneo di Indian Wells) ed \u00e8 anche la tennista italiana ad avere accumulato il pi\u00f9 alto montepremi in carriera, con un guadagno complessivo di oltre $.\n\u00c8 stata numero 6 del mondo nel settembre del 2015, poco dopo il trionfo a New York; precedentemente era stata anche la prima tennista italiana a entrare nella \"top ten\" della classifica mondiale WTA il 17 agosto del 2009, vincendo il torneo di Palermo, il Premier di Los Angeles e raggiungendo la semifinale a Cincinnati, inanellando cos\u00ec una serie positiva di quindici vittorie consecutive (record per una tennista italiana).\nOltre al singolare ha ottenuto ottimi risultati anche in doppio, specialit\u00e0 nella quale \u00e8 stata la prima italiana in assoluto ad avere raggiunto la posizione n\u00ba\u00a01 del mondo nel febbraio del 2011, vincendo in tutto diciassette tornei WTA tra cui anche un torneo del Grande Slam (Australian Open 2011) e i WTA Tour Championships 2010 a Doha, entrambi in coppia con l'argentina Gisela Dulko. \u00c8 l'unica tennista italiana a essersi aggiudicata un torneo dello Slam sia in singolare che in doppio.\nSi \u00e8 inoltre aggiudicata quattro volte la Fed Cup con l'Italia nel 2006, 2009, 2010 e 2013, successi grazie ai quali \u00e8 stata premiata dal CONI con il Collare d'oro al merito sportivo.\nHa abbandonato definitivamente il tennis al termine della stagione 2015, all'et\u00e0 di 33 anni.\n\u00c8 stata invitata in varie occasioni come commentatrice e opinionista per Sky Sport durante i grandi eventi di tennis.\nCarriera.\nGiovanili.\nNel 1996 si mette in evidenza nelle categorie giovanili, aggiudicandosi il campionato italiano U14 di doppio. Nel 1997 vince il Campionato italiano U16 in singolare e in doppio. Affronta per la prima volta i tornei del circuito ITF (tre tornei), dove non va oltre il secondo turno. Assieme alla corregionale Roberta Vinci si aggiudica in doppio il Torneo Avvenire di Milano del 1997.\nNel 1998 perde al primo turno alle qualificazioni per gli Internazionali di Palermo. Disputa cinque tornei ITF raccogliendo tre quarti di finale e vincendo due titoli in doppio. . Assieme a Roberta Vinci si aggiudica l'incontro decisivo di doppio nella finale contro la Slovacchia di Fed Cup Junior, che permette all'Italia di conquistare il trofeo per la prima volta.\nNel 1999 fallisce le qualificazioni per gli Internazionali di Roma e Palermo. Si aggiudica i primi due tornei in carriera in singolare del circuito ITF (Grado e Cagliari) e altri due in doppio (terzo e quarto della carriera). Ancora in coppia con la Vinci si aggiudica il doppio del Roland Garros U18 e il trofeo Bonfiglio a Milano.\n2000-2008.\nNel 2000, il giorno del diciottesimo compleanno, entra fra le professioniste. Prova le qualificazioni in cinque tornei WTA, tra cui Wimbledon, Roma e Palermo, ma fallisce. Disputa dodici tornei ITF e raggiunge i quarti di finale solamente in tre. Raggiunge la finale ai campionati italiani di Roseto.\nIl 2001 \u00e8 un'annata sottotono: complice una intossicazione alimentare, raggiunge la finale in singolare solo al torneo di Alghero e un'altra semifinale ITF.\nInvece il 2002 \u00e8 un anno migliore: si aggiudica tre tornei ITF da (Ortisei, Fano, Biella) e uno da (Roma Lanciani). In doppio vince cinque titoli: Brindisi, Fano e Bordeaux in coppia con la romena Andreea Vanc, nel Bronx con la estone Ani e al Roma Lanciani con Claudia Ivone. Come n\u00ba\u00a0215 esordisce nel WTA Tour a Memphis, ma fallisce al primo turno contro la n\u00ba\u00a0131 Asagoe. Perde al secondo turno delle qualificazioni per Wimbledon. Perde contro la n\u00ba\u00a0122 e n\u00ba\u00a08 del seed Beigbeder a Palermo. A Sopot, come n\u00ba\u00a0138 del mondo, elimina la n\u00ba\u00a055 Poutchek al primo turno, per poi perdere contro la n\u00ba\u00a055 russa Zvonar\u00ebva. Fallisce le qualificazioni per gli US Open. Questi risultati la portano al 95\u00ba posto in singolare (11 novembre) e al 129\u00ba in doppio (14 ottobre).\nIl 2003 dovrebbe darle la consacrazione. Afferma \"Voglio arrivare a fine 2003 tra le prime 50 tenniste al mondo\". L'avvio di stagione \u00e8 buono, ma a causa di alcuni infortuni, di un calo di concentrazione e di una condizione di forma che tarda a ritrovare non riesce a mantenere il suo intento. Raggiunge comunque la prima semifinale in carriera a febbraio ed esordisce in marzo in Federation Cup con la maglia azzurra, ottenendo tre vittorie in tre incontri disputati.\nNel 2004 arriva la prima vittoria in carriera in un torneo del circuito WTA. Si \u00e8 presentata per tre volte in finale nel 2004, ad Acapulco, a Palermo e a Sopot, vincendo quest'ultima. La sua stagione inizia due settimane dopo a causa di un infortunio ma la sua condizione \u00e8 precaria e guadagna pochissimi punti. Poi escono la sua rabbia agonistica e la sua eccellente condizione, che le permettono di ottenere buoni risultati fino al torneo di Vienna, dove ancora una volta si infortuna. Trascorre un mese difficile, ma ritorna in condizione e conquista due finali in tre settimane. A fine stagione, molto stanca, non riesce a migliorare ancora la sua classifica mondiale e mantiene un 38\u00ba posto utile a consolidarsi tra le migliori 50 dell'anno e a presentarsi nel 2005 come atleta competitiva.\nIl 2005 \u00e8 sicuramente una delle sue migliori annate: vince i tornei di singolo di Acapulco e Bogot\u00e0. In coppia con Elena Dement'eva si aggiudica il torneo di doppio a Los Angeles e, sempre in coppia con la russa, arriva in finale all'US Open. L'8 agosto raggiunge il 23\u00ba posto nella classifica mondiale di singolo, mentre in quella di doppio il 22\u00ba il 14 novembre.\nNel 2006 arriva la vittoria in maglia azzurra. Vince con l'Italia la Federation Cup battendo il Belgio di Justine Henin per 3-2. In squadra con lei le altre tre azzurre Francesca Schiavone, Mara Santangelo e Roberta Vinci, capitanate da Corrado Barazzutti. Raggiunge i suoi migliori piazzamenti in classifica mondiale WTA: numero 16, il 30 gennaio, per il singolo e numero 14, il 10 luglio, per il doppio.\nIl 2007 risulta essere un po' problematico. Dopo un'operazione al polso subita alla fine dell'anno precedente non riesce a tornare ai suoi livelli e sfiora l'uscita dalle migliori cento scivolando al numero 92, con tredici sconfitte consecutive al primo turno. Si riscatta alla fine dell'anno vincendo il torneo di Bangkok (cemento) superando Shahar Peer e Venus Williams.\nAll'inizio del 2008 continua il buon periodo di forma e vince i tornei di Vi\u00f1a del Mar in Cile e Acapulco (per la seconda volta), superando in finale la ceca Kl\u00e1ra Koukalov\u00e1 (6-4 5-4 rit.) e la francese Aliz\u00e9 Cornet (6-0 4-6 6-1). Partecipa con la nazionale azzurra alle Olimpiadi di Pechino 2008 sia nel singolo, dove viene eliminata al primo turno, sia nel doppio, dove in coppia con Francesca Schiavone esce ai quarti di finale (sconfitte dalle sorelle Bondarenko). Il 16 ottobre al torneo di Zurigo batte la n\u00ba\u00a01 del mondo Jelena Jankovi\u0107 al terzo set; viene poi battuta in finale da Venus Williams. Al torneo di Los Angeles arriva in finale, perdendo per\u00f2 contro la russa Dinara Safina (6-4 6-2). A settembre raggiunge il miglior risultato in una prova dello Slam, raggiungendo i quarti di finale agli Us Open.\n2009: l'ingresso nelle \"Top 10\".\nIl 9 febbraio 2009 raggiunge l'undicesima posizione del ranking. A Wimbledon il 27 giugno viene eliminata al terzo turno dalla francese Am\u00e9lie Mauresmo in due set (7-5 6-3). Il 19 luglio vince il suo settimo torneo WTA Palermo battendo in finale la connazionale Sara Errani in due set con il punteggio di 6-1 6-2.\nIl 9 agosto si aggiudica il torneo di Los Angeles dopo avere battuto Nadia Petrova, Vera Zvonar\u00ebva nei quarti di finale, e Marija \u0160arapova in semifinale. In appena un'ora e 21 minuti sconfigge l'australiana Samantha Stosur (6-4 6-3), guadagnando cos\u00ec il giorno seguente la posizione n\u00ba\u00a012 della classifica WTA.\nSconfiggendo nel successivo torneo di Cincinnati Venus Williams negli ottavi di finale eguaglia il punteggio della numero 10 del ranking Ana Ivanovi\u0107, ma dato che la WTA non ammette ex aequo non entra nelle top-10 a causa dei migliori risultati della serba nei tornei del Grande Slam. La garanzia dell'entrata della tennista pugliese nella top ten (prima tennista italiana a riuscirci) slitta solo di un giorno e coincide con il successo ai quarti di finale sulla slovacca Daniela Hantuchov\u00e1. Tra le prime dieci tenniste del mondo era entrata nel 1949 Annalisa Bossi, quando le graduatorie mondiali erano per\u00f2 stilate da un gruppo di giornalisti, quindi con un sistema poi abbandonato. Questa serie di quindici vittorie consecutive nel circuito WTA \u00e8 la pi\u00f9 lunga della storia per una tennista italiana.\nLa settimana successiva, nel torneo di Toronto, la brindisina supera agevolmente il primo turno battendo la russa Marija Kirilenko con il risultato di 6-3 6-3. Al secondo turno invece, complice la fatica di una lunga serie di incontri, si arrende alla francese Ameli\u00e9 Mauresmo per 6-3 6-1.\nIl 6 settembre si qualifica nuovamente per i quarti di finale dello US Open, battendo negli ottavi di finale la russa Vera Zvonar\u00ebva in tre set. In questa occasione Flavia riesce nell'impresa di annullare nel secondo set ben sei match-point alla rivale russa. Flavia, dopo avere vinto il set al tie-break, riesce a concludere agevolmente l'incontro 6-0 al terzo. Nel turno successivo viene eliminata dalla statunitense Serena Williams, n\u00ba\u00a02 mondiale e grande favorita del torneo, in due set (6-4 6-3) decisi da due soli break.\nL'8 novembre vince con l'Italia la seconda Fed Cup; sono decisive le vittorie sulla Glatch e sulla Oudin rispettivamente per 6-3 6-1 e 7-5 6-2.\n2010: nono titolo in carriera e successi nel doppio.\nIl 2010 si apre con buone prestazioni, come la finale al torneo di Auckland (sconfitta poi da Yanina Wickmayer) e la semifinale di Parigi (sconfitta al terzo set da Lucie \u0160af\u00e1\u0159ov\u00e1). Il 4 aprile vince la finale di doppio a Miami, in coppia con Gisela Dulko, battendo la coppia Petrova/Stosur con il punteggio 6-3 4-6 10-7. L'11 aprile a Marbella sconfigge in finale 6-2 4-6 6-3 la spagnola Carla Su\u00e1rez Navarro e conquista il nono titolo WTA in carriera nel singolare.\nA maggio conquista prima il torneo di Stoccarda battendo in finale la coppia Peschke/Srebotnik, mentre la settimana successiva vince a Roma gli Internazionali d'Italia sconfiggendo in finale le spagnole Martinez Sanchez/Llagostera Vives per 6-4 6-2. Nel successivo torneo di Madrid arriva ancora in finale nel doppio, dove viene sconfitta dalle sorelle Williams. A fine mese giunge agli ottavi di finale del torneo parigino del Roland Garros finendo sconfitta, dopo una partita durata tre ore, dalla danese di origini polacche Caroline Wozniacki, n.3 del mondo, con il punteggio di 6-7 7-6 2-6. Il luned\u00ec successivo (7 giugno) torna a essere per la seconda volta n.10 del mondo nella classifica WTA.\nIl 15 giugno viene eliminata al primo turno del torneo di Eastbourne dalla russa Ekaterina Makarova, poi vincitrice del torneo. Il 21 giugno 2010 entra per la terza volta nella Top Ten alla posizione n.10.\nAl torneo di Wimbledon, dal 22 giugno, spreca una grandissima occasione procurata dal tabellone: dopo avere superato Anabel Medina Garrigues e Monica Niculescu si arrende contro la sorpresa Kl\u00e1ra Koukalov\u00e1, che aveva eliminato anche la testa di serie Aravane Reza\u00ef. Prosegue invece la sua avventura nel tabellone del doppio con la Dulko approdando alle semifinali, dove per\u00f2 viene sconfitta per 6-3 6-1 dalla coppia russa Vera Zvonar\u00ebva / Elena Vesnina.\nIn seguito raggiunge la finale a Palermo e la semifinale a B\u00e5stad. Sul cemento americano ottiene la semifinale nel torneo di San Diego e i quarti di finale a Cincinnati.\nIl 22 agosto vince il torneo di Montr\u00e9al contro Kv\u011bta Peschke e Katarina Srebotnik in tre set 7\u20135, 3\u20136, [12\u201310]. \u00c8 il suo undicesimo titolo WTA nel doppio. Lei e la Dulko sono ormai stabilmente la coppia n.1 del mondo nel doppio, avendo ampiamente superato nel punteggio in classifica anche la coppia formata dalle sorelle Williams.\nAgli US Open viene eliminata al terzo turno in due set dall'israeliana Shahar Peer e il 23 ottobre vince l'ennesimo torneo di doppio a Mosca. Una settimana pi\u00f9 tardi le due tenniste si aggiudicheranno, a Doha, il Masters di doppio, la prima affermazione in assoluto di un tennista italiano in questo genere di competizione, battendo in finale la coppia Peschke/Srebotnik. Grazie a questo successo chiude l'anno al secondo posto del ranking di specialit\u00e0, dietro solo alla compagna di doppio argentina Gisela Dulko.\nIl 7 novembre si aggiudica con la nazionale italiana la Fed Cup dopo avere battuto in finale la squadra statunitense. Decisiva per la vittoria \u00e8 stata l'affermazione di Flavia contro la giovane americana Coco Vandeweghe dopo aver sconfitto il giorno prima Bethanie Mattek-Sands.\n2011: prima vittoria \"Slam\" nel doppio e n. 1 del mondo in doppio.\nAgli Australian Open, nel torneo di singolare, raggiunge gli ottavi di finale battendo Anastasija Rodionova, Lourdes Dom\u00ednguez Lino e Shahar Peer, ma viene poi eliminata in tre set dalla giovane e talentuosa tennista ceca Petra Kvitov\u00e1, fresca vincitrice del torneo di Brisbane (e vincitrice, la settimana successiva agli Australian Open, al torneo indoor di Parigi).\nTrionfo invece nel torneo di doppio, dove con la compagna Gisela Dulko si aggiudica il primo Slam in carriera sconfiggendo in finale per 2-6, 7-5, 6-1 la coppia formata da Viktoryja Azaranka e Marija Kirilenko. \u00c8 la prestigiosa conferma del loro primato, a pari punti, in vetta alla classifica WTA di doppio.\nIl 28 febbraio 2011 diventa n.1 nel doppio, classifica delle singole tenniste, con 10\u00a0070 punti, ex aequo con Gisela Dulko, prima italiana della storia (primato sia femminile sia maschile).\nNel mese di marzo gioca in America. Dapprima viene eliminata al terzo turno a Indian Wells dalla russa Alisa Klejbanova; in seguito a Miami viene sconfitta al secondo turno dalla ceca Iveta Bene\u0161ov\u00e1.\nNel mese di aprile Pennetta avrebbe dovuto difendere i punti del torneo di Marbella di cui era la detentrice, ma non ha partecipato all'evento per uno strappo al muscolo della spalla. L'italiana torna in campo all'inizio di maggio in occasione del torneo di Madrid, ma viene eliminata al primo turno dalla spagnola Arantxa Parra Santonja. A Wimbledon, dopo avere battuto Irina Begu e Lourdes Dom\u00ecnguez, perde contro Marion Bartoli dopo una grande partita per 7-5 4-6 7-9.\nAgli Us open supera il primo e il secondo turno; al terzo trova Marija \u0160arapova, testa di serie numero 3, e dopo una bella partita Pennetta si impone per 6-3 3-6 6-4. Al quarto turno batte la cinese Peng Shuai per 6-4 7-6 (8-6) superando un momento molto critico al termine del secondo set. Dopo avere accusato un malessere per il caldo-umido e la elevata temperatura (il match si \u00e8 giocato dalle 11 del mattino sotto il sole) e avere ricevuto anche due warning per perdita di tempo mentre cercava di recuperare a fondo campo da questo momento di debolezza Flavia ha giocato un tie-break indimenticabile. Sotto per 0-5 e poi per 2-6 ha annullato quattro set-point alla sua avversaria portandosi sul 6-6 grazie a un passante di diritto, per sua stessa ammissione leggermente steccato; un diritto vincente (7-6) seguito da un errore della cinese (8-6) l'hanno proiettata nei quarti di finale. Dopo due giorni di attesa per la pioggia che ha bloccato tutto il torneo Flavia ha giocato una partita condita da troppe occasioni perse soprattutto nel terzo set con la mancina ventitreenne tedesca Angelique Kerber. \u00c8 stata la numero 92 del ranking femminile a raggiungere la semifinale, battendo 6-4 4-6 6-3 Pennetta che ha dovuto salutare lo US Open con il grande rammarico di una semifinale alla portata non raggiunta per una prestazione troppo altalenante al cospetto di un'avversaria abbordabile.\n2012: l'infortunio al polso.\nFlavia inizia la stagione arrivando in finale al torneo di Auckland contro la cinese Zheng Jie, ma a causa di un problema muscolare alla schiena \u00e8 costretta al ritiro sul 6-2, 3-6, 0-2. A causa di questo problema fisico rinuncia a partecipare al torneo di Sydney. Il 16 gennaio Flavia perde al primo turno dell'Australian Open contro Nina Brat\u010dikova, atleta proveniente dalle qualificazioni, con il punteggio di 3-6, 6-1, 2-6. Dopo la breve tappa australiana la brindisina decide di non affaticare ulteriormente la schiena e quindi di saltare l'impegno da singolarista in Fed Cup. L'Italia, schierate Francesca Schiavone e Sara Errani per affrontare l'Ucraina sulla terra rossa indoor di Biella, si ritrova sul punteggio di 2-2, dopo le impressionanti e inaspettate vittorie di Lesja Curenko nei due singolari contro le azzurre. Flavia viene allora chiamata a giocare il doppio decisivo, in coppia con l'amica Roberta Vinci, contro la coppia Savchuk-Tsurenko. Dopo essersi aggiudicate il primo set, vinto per 7-5, le azzurre subiscono il ritorno di fiamma delle avversarie che dominano il secondo parziale, vincendolo per 6-0. Il terzo \u00e8 un assolo della coppia italiana che salva la squadra, vincendolo 6-1. Flavia gioca il torneo di Doha in Qatar dove, dopo avere estromesso al primo turno la testa di serie n\u00ba\u00a011 Dominika Cibulkov\u00e1 7-5 al terzo set, viene sconfitta al secondo ostacolo da un'ispirata Kateryna Bondarenko, proveniente dalle qualificazioni. Pennetta vola a Dubai, dove esce di scena al secondo turno per mano dell'ex n\u00ba\u00a01 del mondo Jelena Jankovi\u0107, dopo avere sprecato un vantaggio di 3-1 nel primo set e una poco convincente prestazione della serba. Finita la trasferta araba Flavia decide di partecipare al torneo di Acapulco, dove disput\u00f2 quattro finali e due volte riusc\u00ec a conquistare il trofeo. Come da pronostico Pennetta non si fa cogliere di sorpresa dalle avversarie meno quotate e arriva in finale avendo perso solo un set in tutto il torneo. Dall'altra parte della rete si trova l'amica e compagna di Fed Cup Sara Errani, reduce da un ottimo avvio di stagione. Il derby azzurro d\u00e0 origine a una finale emozionante, soprattutto nei primi due set. La freschezza atletica della giovane romagnola vince sull'esperienza della brindisina, che perde la sua seconda finale stagionale.\nIl risultato finale a favore di Errani \u00e8 5-7 7-6 (2) 6-0. Finita la breve parentesi sulla terra rossa Flavia si reca in America per disputare i ricchi tornei di Indian Wells e Miami, senza ottenere per\u00f2 risultati eccezionali. Infatti viene eliminata al terzo turno rispettivamente da Agnieszka Radwa\u0144ska in due set e dalla Muguruza Blanco (diciottenne spagnola n\u00ba\u00a0208 WTA) otto punti a sei nel tie break del terzo set.\nA Roma, sostenuta in ogni partita dal pubblico del campo intitolato a Nicola Pietrangeli, abbatte una dopo l'altra Kirilenko, Stephens e Cetkovska, prima di ritirarsi sullo 0-5 del primo set contro Serena Williams nei quarti di finale: il polso le causa ancora problemi.\nNon vanno meglio le cose al Roland Garros, perch\u00e9 l'azzurra ritrova Angelique Kerber, nel frattempo diventata top ten, al terzo turno. \u00c8 la seconda sconfitta contro la tedesca, ma \u00e8 di nuovo una sconfitta in uno Slam, e ancora in tre set, con la differenza che stavolta si fa rimontare il set di vantaggio. Ancora pi\u00f9 breve \u00e8 l'avventura al Torneo di Wimbledon, dove esce subito per mano di Camila Giorgi.\nNon pu\u00f2 partecipare all'US Open 2012 per un problema al polso. Il 31 agosto si opera in una clinica di Barcellona allo scafo lunare del polso destro.\n2013: la rinascita.\nFlavia torna a giocare un match ufficiale al torneo di Bogot\u00e1, dove viene eliminata al secondo turno da Lara Arruabarrena dopo avere eliminato al primo turno la russa Aleksandra Panova per 4-6, 6-3, 6-3. Partecipa anche al torneo di Acapulco, ma viene eliminata al primo turno in due set (5-7, 3-6) per mano della spagnola numero 7 del tabellone Lourdes Dom\u00ednguez Lino.\nPartecipa al torneo di Indian Wells, ma esce al primo turno per mano dell'amica Francesca Schiavone con il punteggio di 5-7, 1-6; mentre al torneo di Miami partecipa, superando al primo turno la svedese Johanna Larsson per 6-4 6-1, ma viene sconfitta al secondo turno da Serena Williams per 1-6, 1-6.\nRaggiunge il secondo turno anche a Marrakech, dove viene sconfitta dalla detentrice del titolo Kiki Bertens per 7-6, 4-6, 6-4, mentre a Madrid viene subito eliminata da Kaia Kanepi per 6-3, 6-7, 6-2.\nGrazie a una wild card entra nel tabellone principale di Roma dove non riesce a difendere i punti dell'anno precedente, quando aveva raggiunto i quarti, a causa dell'immediata eliminazione subita da Sloane Stephens con un duplice 6-3.\nScesa al 158\u00ba posto nel ranking mondiale \u00e8 costretta ad affrontare le qualificazioni del torneo di Strasburgo dove, conquistato l'accesso al tabellone principale, si spinge fino alle semifinali (che raggiunge per la prima volta dopo il torneo di Acapulco, nel febbraio del 2012) dove viene eliminata dalla ceca Lucie Hradeck\u00e1 per 6-3, 3-6,1-6.\nA giugno, al Torneo di Wimbledon, batte Elena Baltacha, Viktoryja Azaranka (per forfait) e Aliz\u00e9 Cornet. Al quarto turno sfida Kirsten Flipkens per approdare ai quarti di finale ma cede alla tennista belga per 6-7, 3-6.\nNel mese di luglio prende parte al torneo di Palermo affrontando al primo turno Kl\u00e1ra Koukalov\u00e1. Dopo avere perso il primo set l'azzurra vince il secondo e si porta avanti di due break nel terzo ma poi cede di schianto uscendo di scena per 2-6, 6-2, 3-6.\nDisputa la seconda semifinale dell'anno a Bastad, dove elimina Mariana Duque Mari\u00f1o, Simona Halep (testa di serie numero due, che si ritira durante il terzo set), Virginie Razzano, prima di perdere in tre set con la svedese Johanna Larsson. Conquista invece la finale nel doppio in coppia con Alexandra Dulgheru (persa contro la coppia numero 1 del tabellone Medina Garrigues/Koukalov\u00e1): per Flavia, tra singolare e doppio, \u00e8 la prima finale del 2013, giunta quindici mesi dopo quella tutta italiana di Barcellona nell'aprile del 2012, persa in coppia con la Schiavone contro Sara Errani e Roberta Vinci.\nAgli U.S. Open raggiunge la semifinale (la prima in uno slam) senza cedere neppure un set, eliminando nei quarti la connazionale Roberta Vinci (n\u00ba\u00a010 del \"seeding\") con il punteggio di 6-4, 6-1. Il suo eccellente torneo si chiude al penultimo atto per mano di Viktoryja Azaranka (6-4, 6-2).\n2014: la vittoria a Indian Wells.\nPennetta inizia il 2014 con l'esibizione della Hopman Cup rappresentando l'Italia. Riesce a vincere solo un incontro in singolare e cos\u00ec la squadra azzurra viene eliminata. Agli Australian Open Flavia disputa un'eccellente prova: elimina al primo turno la rumena Alexandra Cadan\u021bu, al secondo estromette M\u00f3nica Puig, al terzo annichilisce la tedesca Mona Barthel e batte agli ottavi con il punteggio di 6-1 4-6 7-5 la Kerber. Si ferma ai quarti battuta da Li Na, futura vincitrice dello slam.\nA Doha viene eliminata subito da Hsieh Su-wei in due set mentre a Dubai l'azzurra deve conquistarsi l'accesso al main draw tramite le qualificazioni, superate le quali elimina in sequenza Kaia Kanepi, la numero 2 del tabellone Agnieszka Radwa\u0144ska, prima di essere battuta ai quarti di nuovo dalla futura vincitrice del torneo: Venus Williams.\nNel mese di marzo l'azzurra conquista per la prima volta nella sua carriera un Torneo WTA Premier Mandatory a Indian Wells, battendo in finale Agnieszka Radwa\u0144ska con il punteggio di 6-2 6-1, ottenendo cos\u00ec il 10\u00ba titolo in carriera. Nel corso di tale evento batte nell'ordine: Taylor Townsend (6-4 6-7 6-3), Samantha Stosur (6-4 3-6 6-1) Camila Giorgi (6-2 6-1), Sloane Stephens (6-4 5-7 6-4), Li Na (7-6 6-3). La vittoria la innalza al 12\u00ba posto del ranking WTA.\nNel successivo Premier di Miami, dopo avere goduto di un bye nel primo turno e dopo avere eliminato la qualificata bielorussa Vol'ha Havarcova, viene eliminata al terzo turno da Ana Ivanovi\u0107 per 6-4 6-3.\nPartecipa agli Internazionali BNL d'Italia. Viene battuta agli ottavi da Jelena Jankovi\u0107 con un punteggio di 6-2 6-3 dopo avere sconfitto Meusburger e Bencic.\nUn piccolo calo arriva nella parte centrale della stagione, dove esce al secondo turno sia al Roland Garros sia a Wimbledon. Si riscatta agli US Open, dove raggiunge i quarti di finale per la quinta volta in carriera, sconfitta solo da Serena Williams. Disputa un ottimo torneo anche in doppio, dove raggiunge la finale insieme all'ex numero uno del mondo Martina Hingis, sconfitte dalle russe Ekaterina Makarova ed Elena Vesnina.\nNel torneo cinese di Wuhan esce subito al primo turno, ma si riscatta in doppio vincendo il titolo, il 16\u00ba della carriera, sempre in coppia con la Hingis. Le cose non vanno meglio a Pechino, dove viene sconfitta al secondo turno.\nPennetta-Hingis partecipano poi nel torneo di doppio a Tientsin come prime teste di serie; vengono per\u00f2 sconfitte ai quarti di finale, non riuscendo quindi a qualificarsi per il Masters di fine anno a Singapore.\nPartecipa come terza testa di serie all'ultimo WTA Premier dell'anno a Mosca; dopo un bye al primo turno cede a Camila Giorgi per 7-6 6-4 in un match di altissimo livello tecnico. Si riscatta in doppio vincendo il titolo con Martina Hingis, il secondo della stagione per la coppia italo-svizzera.\nGrazie a una wild card prende parte al WTA Tournament of Champions di Sofia, detto anche \"Masters B\", come terza testa di serie. Esordisce battendo Aliz\u00e9 Cornet 6-1 6-2, mentre viene sconfitta da Garbi\u00f1e Muguruza per 0-6 6-1 6-1. Successivamente batte Karol\u00edna Pl\u00ed\u0161kov\u00e1 6-1 6-3 e si qualifica per le semifinali dove supera l'amica Carla Su\u00e1rez Navarro per 6-4 6-2. In finale viene per\u00f2 rimontata e sconfitta dalla tedesca Andrea Petkovi\u0107 per 1-6 6-4 6-3.\nChiude l'anno al n\u00ba\u00a012 in classifica dopo cinque anni dall'ultima volta (Pennetta chiuse la stagione da n\u00ba\u00a012 del mondo in singolare e da numero uno tra le italiane solo nel 2009).\nIl 15 dicembre riceve, insieme alle amiche e colleghe Roberta Vinci e Francesca Schiavone, il Collare d'oro al merito sportivo conferitole dal CONI per avere portato l'Italia alla vittoria della Fed Cup nel 2013.\n2015: vittoria agli US Open, \"best ranking\" e ritiro.\nInizia la stagione rappresentando, per il secondo anno consecutivo, l'Italia alla Hopman Cup insieme a Fabio Fognini. Tuttavia rimedia sconfitte sia contro gli Stati Uniti, battuta 0-6 6-3 6-0 da Serena Williams, sia contro la Repubblica Ceca, superata 7-5 6-3 da Lucie \u0160af\u00e1\u0159ov\u00e1. Anche nell'ultima sfida contro il Canada viene sconfitta da Eugenie Bouchard per 6-3 6-4, chiudendo quindi la competizione in singolare senza neanche una vittoria.\nPrende poi parte al primo torneo WTA della stagione a Sydney come ottava testa di serie, uscendo per\u00f2 subito al primo turno contro Cvetana Pironkova. Anche agli Australian Open, dove difendeva i quarti del 2014, viene battuta all'esordio da Camila Giorgi per 1-6 6-2 6-3 in un derby tutto italiano; nel torneo di doppio invece, in coppia con Martina Hingis, non va oltre gli ottavi di finale.\nLa prima vittoria stagionale arriva nel ricco torneo di Dubai, dove batte in rimonta Julia G\u00f6rges 2-6 7-6 6-4 (annullandole quattro match point), la qualificata Qiang Wang 6-3 7-5 e la numero undici del mondo Angelique Kerber 6-2 3-6 6-1; nei quarti di finale \u00e8 invece costretta a cedere alla n\u00ba\u00a05 del mondo Caroline Wozniacki per 7-5 6-0. Nel seguente torneo di Doha batte al primo turno Svetlana Kuznecova 3-6 6-4 6-2 ma, negli ottavi di finale, viene travolta da Agnieszka Radwa\u0144ska per 6-1 6-1 anche a causa di un affaticamento alla coscia destra rimediato nel match d'esordio.\nArriva ad Indian Wells da campionessa in carica e disputa un buon torneo: dopo un bye al primo turno elimina in seguenza Madison Brengle 6-4 6-2, Samantha Stosur 6-4 6-2 e negli ottavi la numero due del mondo Marija \u0160arapova 3-6 6-3 6-2, prima di farsi sorprendere nei quarti di finale da Sabine Lisicki che la batte 6-4 6-7 7-6 (non sfruttando tre match-point); inoltre l'uscita dei punti della vittoria del 2014 la fanno scendere al n\u00ba\u00a028 della classifica mondiale. Anche a Miami riceve un bye all'esordio, battendo successivamente in rimonta Cvetana Pironkova 6-7 6-3 6-3 e Viktoryja Azaranka 7-6 7-6, mentre negli ottavi di finale deve arrendersi alla numero tre del mondo Simona Halep per 6-3 7-5. La settimana successiva viene convocata in Fed Cup per la sfida di play-off contro gli Stati Uniti battendo nettamente Christina McHale 6-1 6-1 e, insieme a Sara Errani, la coppia di doppio formata da Serena Williams e Alison Riske per 6-0 6-3; l'Italia rimane cos\u00ec nel gruppo mondiale.\nInaugura la stagione su terra battuta raggiungendo i quarti di finale a Marrakech, mentre a Madrid viene sconfitta al primo turno da Andrea Petkovi\u0107. Anche nel torneo casalingo di Roma, agli Internazionali d'Italia, viene battuta all'esordio da Elina Svitolina per 6-4 6-2. Al Roland Garros raggiunge invece gli ottavi di finale per la terza volta in carriera battendo Magda Linette 6-3 5-7 6-1, Magdal\u00e9na Ryb\u00e1rikov\u00e1 6-2 6-0 e la n\u00ba\u00a08 del mondo Carla Su\u00e1rez Navarro 6-3 6-4, prima di cedere con lo stesso punteggio a Garbi\u00f1e Muguruza; in doppio fa ancora meglio, spingendosi fino ai quarti di finale in coppia con la taiwanese Hsieh Su-wei.\nNel torneo Premier su erba di Eastbourne, dopo un bye all'esordio, si fa sorprendere da Svetlana Kuznecova che la batte per 6-3 6-4. Le cose non vanno meglio a Wimbledon, sconfitta al primo turno da Zarina Dijas per 6-3 2-6 6-4; in doppio invece raggiunge ancora i quarti di finale sempre in coppia con Hsieh Su-wei e, grazie a questo risultato, rientra nella Top 10 della classifica di doppio per la prima volta dal 2011.\nDopo essere stata eliminata all'esordio a New Haven si presenta agli US Open come 26\u00aa testa di serie: supera il primo turno con qualche difficolt\u00e0 battendo Jarmila Gajdo\u0161ov\u00e1 6-1 3-6 6-1, successivamente elimina Monica Niculescu per 6-1 6-4 e la ceca Petra Cetkovsk\u00e1 1-6 6-1 6-4; batte poi Samantha Stosur per 6-4 6-4 (che nel turno precedente aveva fermato Sara Errani) volando ai quarti di finale per la settima volta in carriera. Riesce ad accedere alle semifinali battendo inaspettatamente la numero quattro del mondo Petra Kvitov\u00e1 4-6 6-4 6-2 e supera anche la numero due del mondo Simona Halep con un netto 6-1 6-3, agguantando la prima finale Slam della carriera. Il 12 settembre 2015, giorno della finale, batte l'amica e connazionale Roberta Vinci per 7-6 6-2 in uno storico derby italiano (la Vinci aveva eliminato la numero uno del ranking Serena Williams in semifinale), vincendo cos\u00ec il suo primo torneo del Grande Slam in carriera. Pennetta diviene cos\u00ec la seconda tennista italiana (dopo Francesca Schiavone) a trionfare in un torneo dello Slam, nonch\u00e9 la pi\u00f9 anziana in assoluto nella storia del tennis mondiale a vincere, all'et\u00e0 di 33 anni, il primo titolo Slam. Durante la premiazione decide inoltre di comunicare ufficialmente l'intenzione di ritirarsi dalle competizioni, ma di volere comunque terminare la stagione. Grazie allo storico trionfo americano rientra nella Top10 mondiale in singolare alla ottava posizione, suo nuovo best-ranking, per la prima volta dal 2010.\nLa settimana successiva, grazie alla mancata difesa del torneo di Tokyo da parte della campionessa in carica Ana Ivanovi\u0107, migliora il suo best-ranking salendo in settima posizione nel ranking WTA; il 28 settembre ritocca ulteriormente la miglior posizione in classifica mondiale di sempre scalando in sesta posizione.\nA distanza di quasi un mese dalla vittoria a New York torna in campo nell'ultimo Premier Mandatory dell'anno a Pechino, dove batte all'esordio la wild-card di casa Han Xinyun 7-5 4-6 6-4, supera poi Teliana Pereira 3-6 6-0 6-4 raggiungendo cos\u00ec gli ottavi di finale, dove per\u00f2 viene rimontata e battuta da Anastasija Pavlju\u010denkova per 3-6 6-4 6-3. Al fine di ottenere i punti necessari per qualificarsi al Masters di Singapore chiede e ottiene una wild card per il torneo di Tientsin, dove partecipa come testa di serie numero uno, ma viene sorprendentemente sconfitta all'esordio per 6-3 7-5 da Ljudmyla Ki\u010denok, numero 404 del ranking. La qualificazione matematica arriva per\u00f2 nel seguente torneo di Mosca, grazie alla vittoria su Dar'ja Gavrilova per 6-2 6-4 negli ottavi di finale; nei quarti decide quindi di ritirarsi precauzionalmente per essere al top della forma in vista delle WTA Finals. Pennetta diventa cos\u00ec la terza tennista italiana di sempre a qualificarsi al Masters di fine anno dopo Francesca Schiavone (2010) e Sara Errani (2012-2013).\nVola quindi a Singapore per giocare il torneo d'\u00e9lite riservato alle migliori otto giocatrici della stagione (nonch\u00e9 l'ultimo della sua carriera). Qualificata come settima, viene inserita nel gruppo rosso: esordisce negativamente cedendo a Simona Halep con un netto 6-0 6-3, mentre si riscatta contro Agnieszka Radwa\u0144ska battendola per 7-6 6-4; nel terzo incontro cede invece anche a Maria Sharapova per 7-5 6-1, venendo cos\u00ec eliminata dal torneo. La partita persa contro la russa \u00e8 stata anche l'ultima della sua eccezionale carriera tennistica.\nCome gi\u00e0 annunciato dopo il trionfo agli U.S. Open lascia il tennis all'et\u00e0 di 33 anni, dopo ben quindici anni di competizioni, 59 finali tra singolo e doppio, 11 titoli WTA in singolo e 17 in doppio.\nVita privata.\nSi \u00e8 sposata l'11 giugno 2016 con il tennista Fabio Fognini e il 19 maggio 2017 \u00e8 nato il primo figlio della coppia, Federico, cos\u00ec chiamato in memoria dell'amico Federico Luzzi, tennista aretino morto nel 2008 a 28 anni a causa di una leucemia fulminante. Il 23 dicembre 2019 nasce la seconda figlia della coppia, Farah. Il 19 novembre 2021, a Barcellona, nasce la terza figlia della coppia: Flaminia.\nStile di gioco.\nFlavia Pennetta era una giocatrice che prediligeva il gioco da fondo campo. Giocava il dritto con la destra e il rovescio a due mani. La superficie dove ha ottenuto i migliori risultati \u00e8 il cemento.\nIl suo dritto tendeva a rimanere corto, permettendo spesso all'avversaria di metterla in difficolt\u00e0. Il suo colpo migliore era, invece, il rovescio. Con esso, infatti, riusciva a trovare traiettorie molto angolate, un'ottima profondit\u00e0 e velocit\u00e0. Malgrado in singolare non scendesse spesso a rete, aveva una buona vol\u00e9e, anche grazie ai successi ottenuti in doppio. La prima di servizio di Flavia era abbastanza potente e non erano rari degli ace. La seconda di servizio, invece, rimaneva corta ed era attaccabile. Eseguiva diverse volte durante i match delle variazioni, come palle corte e pallonetti. Fisicamente Flavia Pennetta era una delle tenniste pi\u00f9 in forma del circuito e aveva una buona resistenza. Uno dei punti deboli della tennista italiana era la forza mentale (aspetto su cui la tennista miglior\u00f2 comunque negli anni): spesso tendeva a esternare in campo le emozioni, abbassando cos\u00ec il suo rendimento di gioco.\nStatistiche.\nTitoli ITF (16).\nSingolare (7)\nDoppio (9)"}
{"id": "116663", "revid": "46480", "url": "https://it.wikipedia.org/wiki?curid=116663", "title": "Pappo di Alessandria", "text": "Biografia.\nDella sua vita si conosce ben poco e anche le date della sua nascita e della sua morte sono assai incerte. Sembra accertata solo la data del 320, anno intorno al quale egli ha scritto un commento all\"'Almagesto\" di Claudio Tolomeo, dal che si deduce, inoltre, che fosse un insegnante. In pi\u00f9, \"Suda\" lo colloca esplicitamente in questo secolo, dicendo che fu contemporaneo dell'imperatore Teodosio.\nOpere.\nLe sue opere sono in gran parte andate perdute; l'unica pervenutaci \u00e8 quella intitolata \"Synagoge\", nota anche come \"Collectiones mathematicae\", un compendio di matematica che consisteva di otto volumi, dei quali, per\u00f2, il primo e parti del secondo sono andate perdute. L'opera copre un ampio ventaglio di argomenti, tra i quali geometria, matematica ricreativa, duplicazione del cubo, poligoni e poliedri.\nVissuto in un periodo di decadenza degli studi geometrici, Pappo \u00e8 stato sicuramente il maggior cultore della geometria dei suoi tempi\u02d0 il teorema dell'esagono a lui attribuito viene posto come fondamento della moderna geometria proiettiva.\nEgli, in effetti, osserv\u00f2, studiando i favi delle api, come l'esagono regolare, rispetto ad altre possibili pavimentazioni del piano con poligoni regolari, presenta un rapporto area-perimetro massimo per ogni cella. Inoltre, in geometria si hanno altri teoremi attribuiti a Pappo, di cui alcuni sono noti con il nome generico di \"teorema di Pappo\". Tra di essi il Teorema del centroide di Pappo, la Catena di Pappo, il Teorema armonico di Pappo, il Teorema dell'esagono di Pappo, il cosiddetto Teorema di Pappo - Pascal e i Teoremi di Pappo-Guldino.\n\"Suda\" elenca altri suoi scritti, perduti: \u03a7\u03c9\u03c1\u03bf\u03b3\u03c1\u03b1\u03c6\u03af\u03b1 \u03bf\u1f30\u03ba\u03bf\u03c5\u03bc\u03b5\u03bd\u03b9\u03ba\u03ae (\"Chorographia oikoumenike\", ossia \"Descrizione del mondo abitato\"), un commentario al \"Tetrabiblos\" di Tolomeo, \u03a0\u03bf\u03c4\u03b1\u03bc\u03bf\u1f7a\u03c2 \u03c4\u03bf\u1f7a\u03c2 \u1f10\u03bd \u039b\u03b9\u03b2\u03cd\u1fc3 (\"Sui fiumi in Libia\") e \u1f48\u03bd\u03b5\u03b9\u03c1\u03bf\u03ba\u03c1\u03b9\u03c4\u03b9\u03ba\u03ac (\"Interpretazione dei sogni\"). Pappo stesso menziona una sua trattazione sull' \u1f08\u03bd\u03ac\u03bb\u03b7\u03bc\u03bc\u03b1 (Analemma) di Diodoro di Alessandria e abbiamo, di lui, anche parti di commentari ad Euclide in Proclo e negli scoliasti, e commenti agli \u1f09\u03c1\u03bc\u03bf\u03bd\u03b9\u03ba\u03ac (Harmonika) di Tolomeo."}
{"id": "116664", "revid": "838137", "url": "https://it.wikipedia.org/wiki?curid=116664", "title": "G\u00e9rard Blitz (sportivo)", "text": "Alle Olimpiadi di Anversa nel 1920 G\u00e9rald Blitz and\u00f2 a medaglia sia nel nuoto che nella pallanuoto. Conquist\u00f2 la medaglia di bronzo nei 100\u00a0m dorso a livello individuale, e, assieme al fratello Maurice, fu uno dei componenti della nazionale belga che fu argento nel torneo di pallanuoto.\nIl 16 settembre 1921 stabil\u00ec il record del mondo sui 400\u00a0m dorso con il tempo di 5:59.2, che rest\u00f2 imbattuto fino al 1927.\nAlle seguenti Olimpiadi di Parigi nel 1928 fu ancora argento con la squadra belga di pallanuoto, di cui faceva parte anche il fratello Maurice.\nNel 1990 G\u00e9rard Blitz \u00e8 stato inserito nella International Swimming Hall of Fame, la \"Hall of Fame\" internazionale del nuoto.\nPalmar\u00e8s.\nIn carriera ha conseguito i seguenti risultati:"}
{"id": "116665", "revid": "1573940", "url": "https://it.wikipedia.org/wiki?curid=116665", "title": "Maurice Blitz", "text": "Era il fratello di G\u00e9rald Blitz, pallanuotista anche lui, e padre dell'omonimo G\u00e9rard Blitz che nel 1950 fond\u00f2 il \"Club M\u00e9diterran\u00e9e\".\nI fratelli G\u00e9rard e Maurice Blitz fecero parte della nazionale belga di pallanuoto che vinse la medaglia d'argento per due olimpiadi consecutive, ai Giochi di Anversa nel 1920 e ai seguenti Giochi di Parigi nel 1924.\nConclusa la carriera agonistica, Maurice Blitz non abbandon\u00f2 il mondo dello sport. Divent\u00f2 arbitro internazionale di pallanuoto (fu l'arbitro della finale olimpica del 1932), fu membro del comitato olimpico belga e della federazione di nuoto belga. \nFu tra i primi finanziatori del \"Club M\u00e9diterran\u00e9e\", fondato dal figlio G\u00e9rard nel 1950."}
{"id": "116667", "revid": "102399524", "url": "https://it.wikipedia.org/wiki?curid=116667", "title": "G\u00e9rard Blitz (imprenditore)", "text": "G\u00e9rard Blitz veniva da una famiglia di sportivi. Il padre Maurice e lo zio G\u00e9rard erano due campioni di pallanuoto degli anni venti, vincitori di due argenti olimpici con la nazionale belga. Seguendo la tradizione di famiglia, in giovent\u00f9 pratic\u00f2 la pallanuoto e fu tra i componenti della squadra belga che vinse il bronzo alle Olimpiadi di Berlino nel 1936.\nIl 27 aprile 1950 G\u00e9rard Blitz fond\u00f2 l'associazione Club M\u00e9diterran\u00e9e. Nello stesso anno apr\u00ec sull'isola di Maiorca, nelle Baleari, il primo villaggio vacanze riservato ai soci.\nCultore dello yoga, Blitz fu segretario e poi presidente dell'Unione Europea dello Yoga dal 1974 fino alla morte, avvenuta nel 1990."}
{"id": "116668", "revid": "1305772", "url": "https://it.wikipedia.org/wiki?curid=116668", "title": "G\u00e9rard Blitz", "text": "Ci sono pi\u00f9 persone di nome G\u00e9rard Blitz:"}
{"id": "116674", "revid": "6392", "url": "https://it.wikipedia.org/wiki?curid=116674", "title": "Tubo a vuoto", "text": ""}
{"id": "116675", "revid": "729019", "url": "https://it.wikipedia.org/wiki?curid=116675", "title": "Isola di Ross", "text": "L'isola di Ross \u00e8 un'isola vulcanica situata nel mare di Ross in Antartide, al largo della Terra della regina Victoria.\nFu scoperta nel 1841 da sir James Clark Ross. L'isola fu successivamente chiamata cos\u00ec da Robert Falcon Scott.\nSull'isola si trovano i due vulcani Terror () e Erebus () cos\u00ec chiamati traendo spunto dalla due navi che componevano la spedizione di Ross: HMS \"Terror\" e HMS \"Erebus\".\nL'isola di Ross \u00e8 stata la base per molte delle prime spedizioni fatte in Antartide. \u00c8 l'isola pi\u00f9 meridionale raggiungibile via mare.\nLe capanne costruite dalle spedizioni di Shackleton e Scott si trovano ancora sull'isola e sono tutelate come luoghi storici."}
{"id": "116676", "revid": "599013", "url": "https://it.wikipedia.org/wiki?curid=116676", "title": "Pixel art", "text": "La pixel art \u00e8 un tipo di computer grafica, nonch\u00e9 una forma di arte digitale.\nStoria.\nIl fenomeno nasce negli anni 1980 con la diffusione rilevante dei coin-op e dei videogiochi in generale; successivamente, a partire dagli anni 2000 e con la diffusione di internet, si \u00e8 ulteriormente incrementata come elemento decorativo delle pagine web.\nCaratteristiche.\nSebbene non esista una definizione generale, si pu\u00f2 parlare di \"pixel art\" quando il creatore di una immagine pu\u00f2 liberamente manipolare ogni pixel individuale della stessa.\nSebbene esistano varie tecniche di disegno, un tratto comunemente riscontrabile del fenomeno \u00e8 l'utilizzo di una \"palette\" di colori non eccessivamente estesa.\nUtilizzo.\nOltre che nella grafica digitale, viene usata soprattutto nella creazione di videogiochi e nella creazione di siti web che han bisogno di immagini non eccessivamente sofisticate per consentire una navigazione rapida."}
{"id": "116684", "revid": "287204", "url": "https://it.wikipedia.org/wiki?curid=116684", "title": "Da dove viene la matematica", "text": "Da dove viene la matematica: Come la mente situata porta in essere la matematica \u00e8 un libro del linguista cognitivista George Lakoff e dello psicologo Rafael E. N\u00fa\u00f1ez. Il libro si propone di fondare una scienza cognitiva della matematica, o una teoria della matematica incorporata. \u00c8 notevole soprattutto per il dialogo che ha originato fra matematici, linguisti e psicologi a proposito del radicamento delle dimostrazioni matematiche.\nIl libro propone e tenta di intraprendere un\"'analisi cognitiva\" della matematica che analizzi le idee matematiche in termini delle esperienze umane, metafore, generalizzazioni ed altri meccanismi cognitivi che ad esse danno luogo. In definitiva, sostiene il libro, la matematica \u00e8 un risultato dell'apparato cognitivo umano e deve pertanto essere compresa in termini cognitivi. Questa analisi \u00e8 distinta dalla pratica matematica di per s\u00e9 e non pu\u00f2 essere intrapresa da matematici non formati nelle scienze cognitive.\nIl platonismo nella filosofia della matematica viene respinto: tutto ci\u00f2 che conosciamo e potremo mai conoscere \u00e8 la \"matematica umana\", la matematica scaturita dai nostri cervelli, e la questione se esista oggettivamente una \"matematica trascendente\" \u00e8 pertanto irrefutabile e quasi senza senso.\nLa matematica non \u00e8 un'opinione. Che me ne importa di linguisti o psicologi?\nTra i tecnici, c'\u00e8 un consenso che la matematica sia un punto di vista neutrale, in effetti che se la logica di per s\u00e9 \u00e8 un valido mezzo investigativo, la matematica debba egualmente esserlo. La matematica \u00e8 in qualche senso \"utile\", e nella misura in cui \u00e8 egualmente utile a due esseri umani, \u00e8 \"neutrale\". Tuttavia, nei primi decenni del Novecento, l'ontologia fondamentale dell'algebra era in dubbio: Alfred North Whitehead, Bertrand Russell, e Kurt G\u00f6del avevano stabilito che la logica e la teoria degli insiemi erano in qualche senso radicate in qualcos'altro, qualcosa di geometrico e di molto \"reale\".\nNel tardo Novecento, inizi\u00f2 a crescere una letteratura della matematica e dei suoi fondamenti nel campo delle scienze cognitive: Amos Tversky, Daniel Kahneman ed altri misero alla prova la rigida prospettiva dualista/occidentale delle relazioni soggetto-oggetto che aveva dominato la matematica dai tempi di Cartesio, con un consenso crescente che la cognizione umana condividesse molti condizionamenti.\nIn parallelo, George Lakoff e Mark Johnson svilupparono una critica delle metafore, ed un modello soggetto/relazione/oggetto pi\u00f9 generalizzato basato sulla metafora concettuale.\nNel frattempo, i postmodernisti, soprattutto Michel Foucault, svilupparono una critica profonda all'etica, alla teologia ed alla filosofia occidentale, centrata sull'assenza di qualsiasi modello del corpo umano vivente ed agente. Come se il \"cogito ergo sum\" di Cartesio fosse una prospettiva letterale e divina del cosiddetto \"mondo reale\", e la matematica stessa fosse oggettiva ed immutabile: sempre scoperta, mai inventata. Ci\u00f2 era contrario ad un insieme crescente di riprove nella fisica quantistica, che dimostrarono che gli osservatori in realt\u00e0 alterano ci\u00f2 che osservano, e che il processo stesso della cognizione umana cambia la \"realt\u00e0\".\nUna teoria situata?\nIl termine \"situato\" venne gradualmente a riflettere prospettive che assumevano un corpo osservatore, e che tenevano conto dei limiti imposti dalla sua fragilit\u00e0 e (in alcune analisi) dalla sua moralit\u00e0. Il pensiero postmoderno diverg\u00e9 aspramente dal pensiero matematico, ed i filosofi del corpo quali Marilyn Waring e John Zerzan iniziarono a mettere in dubbio senza mezzi termini lo stesso concetto di Numero come guida alle scelte umane.\nUna \"scienza cognitiva della matematica\" avrebbe dovuto unificare queste svariate critiche, e superare gravi lacune professionali e culturali - non soltanto dentro il mondo occidentale, ma anche fra i popoli indigeni ed altri la cui visione del mondo fosse guidata da qualcosa di molto diverso dalla matematica. Alcune di queste societ\u00e0 erano persistite e prosperate per millenni senza alcuna idea sofisticata dell'algebra moderna, bench\u00e9 tipicamente avessero la geometria elementare. Questa era una delle tante anomalie che i presupposti occidentali sulla cultura non riuscivano a spiegare: ad esempio, come sofisticati progetti edili fossero stati condotti senza la maggior parte dei metodi algebrici usati dagli ingegneri moderni.\nIl corpo e i sensi creano la matematica?\nLa \"scienza cognitiva della matematica\" come definita da George Lakoff e Rafael E. N\u00fa\u00f1ez \u00e8 \"una teoria situata delle idee matematiche derivata dalle scienze cognitive contemporanee e coerente con esse\". Sostiene che \"la matematica \u00e8 radicata nell'attivit\u00e0 cognitiva quotidiana degli esseri umani anzich\u00e9 in qualche aldil\u00e0 platonico trascendente.\" In altre parole, che il corpo umano ed i sensi sono ci\u00f2 che crea la matematica, e che questa pu\u00f2 essere condivisa con altri esseri umani, solo perch\u00e9 sono cos\u00ec simili a noi. \"La matematica potrebbe esserci oppure no nel mondo, ma non c'\u00e8 modo per noi di affermarlo scientificamente,\" sostiene il Dott. Lakoff. La matematica ha successo nella scienza, sostengono i Dott. Lakoff e Nunez nel loro libro, soltanto perch\u00e9 gli scienziati la costringono a funzionare. \"Tutta l'\"aderenza\" tra la matematica e le regolarit\u00e0 del mondo fisico avviene nelle menti dei fisici che comprendono entrambe le cose.\"\nAlcuni definiscono ci\u00f2 un rifiuto postmoderno di accettare un universo radicalmente autonomo a cui noi non interessiamo affatto. Ma obiezioni del genere sembrano molto modeste.\nCervelli in natura.\nAlcuni critici, tra cui Tom Seigfried, affermano che i sostenitori della scienza cognitiva della matematica \"ignorano il fatto che i cervelli non soltanto osservano la natura, ma ne sono anche parte... [e non riescono a spiegare come la matematica possa] parlare di fenomeni mai sospettati prima.\" Come altri sostenitori della controversa ontologia fondamentale della fisica delle particelle\u2014che alcuni considerano il modo migliore di comprendere \"il livello fondamentale della realt\u00e0\"\u2014Seigfried argomenta che il potere della matematica di prevedere ci\u00f2 che gli esseri umani percepiranno \u00e8 una dimostrazione della sua obiettivit\u00e0:\n\"Molti scienziati sospettano che il successo della matematica comunichi una profonda verit\u00e0 sull'universo, rivelando una inerente struttura matematica che domina il cosmo, o almeno lo rende comprensibile.\" ...agli scienziati. \"Se la matematica \u00e8 una invenzione umana, sembra che la natura sapesse cosa sarebbe stato inventato.\"\nQuesta argomentazione \u00e8 ben nota, e fu riassunta al meglio dal fisico Eugene Wigner in \"L'irragionevole efficacia della matematica nelle scienze naturali\" (\"The Unreasonable Effectiveness of Mathematics in the Natural Sciences\"), 1960: \"L'enorme utilit\u00e0 della matematica nelle scienze naturali \u00e8 qualcosa che rasenta il misterioso di cui non c'\u00e8 alcuna spiegazione razionale.\"\nQual \u00e8 l'agenda?\nIl Santa Fe Institute d\u00e0 a George Lakoff e Rafael E. N\u00fa\u00f1ez il merito per\nCi\u00f2 tenta di rispondere ad una domanda che ha tormentato i filosofi della matematica da quando Bertrand Russell ed Alfred North Whitehead fallirono nell'intento di radicare l'aritmetica nella teoria degli insiemi e nella logica formale, nel 1912. Su cosa si basa la matematica?\nL'ambizioso programma dei cognitivisti \u00e8 di permettere di far risalire tutte le dimostrazioni della matematica ai \"quattro processi distinti ma correlati [che] strutturano metaforicamente l'aritmetica di base: la raccolta di oggetti, la costruzione di oggetti, l'uso di una canna metrica e lo spostarsi lungo un percorso.\" O, per quelle dimostrazioni che non possano essere cos\u00ec rintracciate, di metterle da parte come numerologia.\nMatematica e politica.\nQuesto non \u00e8 il primo tentativo di mettere alla prova la matematica e la fisica come arbitri primari della realt\u00e0 condivisa dagli esseri umani. Almeno dai primi anni '60, alcuni hanno sostenuto che le scienze militari segrete, la fabbricazione di armi nucleari, e la loro supposta \"utilit\u00e0\" sono la prova che gli esseri umani continuano a costruire ed estendere i loro modelli anche dopo che questi si sono ormai dimostrati controproducenti per le vite umane, se non per l'intero pianeta. Alcuni critici postmoderni (compreso John Zerzan) e femministi (compresa Marilyn Waring) sostengono che la prospettiva radicalmente autonoma del Numero manipola il mondo con efficacia soltanto da un certo punto di vista - quello di una \"cultura dominante\". E che in tempi recenti questa prospettiva si \u00e8 dimostrata tutt'altro che \"utile\".\nNaturalmente, questo \u00e8 un argomento politico, ma la scienza non \u00e8 immune alla politica. E neanche ai rimpianti. Dopo che la sua rivoluzionaria teoria della relativit\u00e0 fu sfruttata per costruire la prima arma nucleare, Albert Einstein lament\u00f2:\nMatematica del fare, matematica del sentire.\nIl lamento di Einstein evidenzia il problema delle scelte etiche negli esperimenti - una questione di vecchia data che mette alla prova la falsificabilit\u00e0 come prova di verit\u00e0 - se non osate testare una teoria, come fate ad affermare che \u00e8 vera? Se la sperimentate mettendo in pericolo persone di cui voi od altri si preoccupano, state guadagnando consensi per la teoria attraverso la \"sperimentazione\" o attraverso la \"paura\", cio\u00e8, il consenso dipende dal terrore di spingere lo scienziato ad un esperimento? Se \u00e8 cos\u00ec, come fa lo scienziato a conoscere cosa \u00e8 reale?\nQuando i primi osservatori di una esplosione nucleare videro la nube a forma di fungo, e si accorsero che l'atmosfera non si era incendiata (cosa che non poteva essere prevista fino a quel momento), si guardarono forse l'un l'altro accennando felicemente che la matematica era stata convalidata? Oppure, come preferirebbero i filosofi del corpo, calcolarono il probabile impatto della loro azione sui corpi, empatizzandolo, e si ritirarono con orrore?\n\"La matematica potrebbe esserci oppure no nel mondo,\" ma noi certamente ne sentiamo l'impatto sui nostri corpi, p.es. come proiettili che obbediscono a f = ma, o come freddo dovuto ad uno sfratto invernale per mancanza di una certa quantit\u00e0 di credito. La cosa pi\u00f9 sicura che possiamo dire sulla matematica \u00e8 che descrive qualcosa che facciamo e che ci\u00f2 \u00e8 correlato ad altre cose che sentiamo. Ma \u00e8 reale per le piante come lo \u00e8 per gli animali? Per le ecologie come per le infrastrutture?\nSe noi esseri umani non la mettessimo per iscritto, quanta matematica esisterebbe?\nLa matematica si applica ad altre forme di vita?\nAlcuni mettono in dubbio l'affermazione di Lakoff secondo cui \"non c'\u00e8 modo per noi di affermarlo scientificamente,\" e fanno notare che la storia delle scienze cognitive sta trovando modi di sperimentare tesi precedentemente fondate solo sull'autodescrizione.\nNelle note a pi\u00e8 di pagina della sua analisi sull'\"irragionevole efficacia\" della matematica, Wigner abbozza una diversa prospettiva del problema, sostenendo che \"\u00e8 utile, nelle discussioni epistemologiche, abbandonare l'idealizzazione che il livello dell'intelligenza umana abbia una posizione singolare su una scala assoluta. In alcuni casi pu\u00f2 anche essere utile considerare la realizzazione possibile al livello dell'intelligenza di qualche altra specie.\" Questo argomento rimase inesplorato per molti decenni, mentre la psicologia cognitiva, l'antropologia, la primatologia ed altre scienze investigavano \"il livello dell'intelligenza di qualche altra specie.\"\nQuando si fa ricerca \"sul ruolo dell\"'embodiment\" e sui suoi vincoli biologici e cognitivi\", un'importante ricerca empirica \u00e8 in quale misura gli specifici fenomeni cognitivi su cui si fonda la matematica siano condivisi con gli altri ominidi, con le grandi scimmie, con tutti i primati e con altri animali. O, se per questo, con i robot ed altre entit\u00e0 che potremmo accettare come attori radicalmente autonomi.\nQualunque sia il risultato di tale \"sperimentazione sui primati\" sembra certo che scopriremo che alcuni aspetti della matematica sono limitati agli esseri umani:\nGli esseri umani impongono la matematica al mondo?\nEticamente, quindi, potremmo anche chiederci, se i nostri modelli matematici si dimostrano \"reali\" solo da un certo punto di vista umano addestrato, quali sono i limiti etici e ragionevoli della loro sperimentazione? \u00c8 giusto creare inverni nucleari o buchi neri o acceleratori di particelle sempre pi\u00f9 grandi per determinare se una data teoria prevede correttamente il risultato di atti pericolosi, o di enormi stanziamenti di preziose risorse? E se alcuni concetti non sono ampiamente sperimentati, per preoccupazioni etiche o di costi, fino a che punto si possono apprezzare i modelli matematici corrispondenti?\nSimili argomentazioni hanno dato vita al principio precauzionale - i progressi nella scienza cognitiva della matematica potrebbero essere dovuti all'ampia adesione a tale principio.\nOppure, potrebbero essere una commedia postmoderna per spostare risorse dalle scienze naturali ad una serie di progetti preferiti dai vari linguisti e primatologi:\nQuesta teoria si potr\u00e0 mai dimostrare?\nSembra esservi qualche polemica sulla possibile rigorosit\u00e0 di queste dimostrazioni. In una risposta lunga e dettagliata al recensore Bonnie Gold, Lakoff rivendic\u00f2 \"un lavoro diverso da quello dei matematici professionisti. Noi dobbiamo rispondere a domande del genere: Come pu\u00f2 un numero esprimere un concetto? Come possono le formule e le equazioni matematiche esprimere idee generali che si ritrovano al di fuori della matematica, idee quali la ricorrenza, il cambiamento, la proporzione, i processi autoregolanti, e cos\u00ec via? Come differiscono le idee nell'ambito matematico da idee simili (ma non identiche) al di fuori della matematica (p.es. l'idea di \"spazio\" o \"continuit\u00e0\")? Come si pu\u00f2 capire la matematica \"astratta\"? Quali meccanismi cognitivi sono usati nella comprensione matematica?\"\nCi\u00f2 \u00e8 naturalmente incompatibile col desiderio dei matematici di dimostrare nuova matematica in termini della matematica pi\u00f9 vecchia, piuttosto che trovare metafore comuni alla matematica vecchia ed al corpo umano.\nIl \"cogito ergo sum\" di Cartesio sembra messo seriamente alla prova - una teoria situata partirebbe necessariamente da \"spiro\", \"audio\", \"video\"... E \"attendo\", la decisione pi\u00f9 fondamentale su dove dirigere la propria attenzione. Cosa \u00e8 importante?\nCi\u00f2 come cambierebbe la scienza?\nQuesta linea di ricerca sembra appiccicare alla matematica molte tendenze categoriali considerate precedentemente il dominio delle scienze politiche, della teologia e di altri campi che si fondano su ontologie complesse piuttosto che su assiomi nitidi.\nUnitamente all'accettazione dei limiti etici, una caratteristica importante delle scienze del XX secolo \u00e8 stata la scoperta di limiti alle capacit\u00e0 percettive e cognitive umane. Se anche la matematica avesse limiti del genere, ci\u00f2 non sorprenderebbe, sia che tali limiti riguardino la fattibilit\u00e0 investigativa in senso stretto (p.es. il principio di indeterminazione, il teorema di G\u00f6del, ecc.) o che siano eticamente imposti dal principio di precauzione: la religione, infatti, sostiene da tempo che i principi etici e morali siano una guida essenziale per le concezioni umane. La fede e la ragione, come la teologia e la filosofia, si sono alternate per millenni come arbitro finale delle dispute nelle scienze naturali:\nPapa Giovanni Paolo II riassunse il dibattito nella sua enciclica \"Fides et ratio\" (1995), ricordando che \"anche la ragione ha bisogno di essere sostenuta nella sua ricerca da un dialogo fiducioso e da un'amicizia sincera. Il clima di sospetto e di diffidenza, che a volte circonda la ricerca speculativa, dimentica l'insegnamento dei filosofi antichi, i quali ponevano l'amicizia come uno dei contesti pi\u00f9 adeguati per il retto filosofare\" (n. 33). Nella stessa enciclica, esort\u00f2 filosofi e scienziati a indirizzare con cura le proprie ricerche: \"non posso non incoraggiare i filosofi, cristiani o meno, ad avere fiducia nelle capacit\u00e0 della ragione umana e a non prefiggersi mete troppo modeste nel loro filosofare. La lezione della storia di questo millennio, che stiamo per concludere, testimonia che questa \u00e8 la strada da seguire: bisogna non perdere la passione per la verit\u00e0 ultima e l'ansia per la ricerca, unite all'audacia di scoprire nuovi percorsi\" (n. 56).\nUn'argomentazione analoga si ritrova nell'articolo di Wigner, che intravede nell'analisi della cognizione umana la possibilit\u00e0 di giungere a \"stabilire una teoria dei fenomeni della coscienza, ... coerente e completa tanto quanto le nostre attuali teorie del mondo inanimato.\" Tale condizione sarebbe in grado di \"sottoporre a grande tensione la nostra fede nelle nostre teorie e nella nostra concezione della realt\u00e0 dei concetti da noi formati. Ci\u00f2 ci causerebbe un profondo senso di frustrazione nella nostra ricerca per ci\u00f2 che ho chiamato 'la verit\u00e0 ultima'. Il motivo per cui una situazione del genere \u00e8 concepibile \u00e8 che, fondamentalmente, non sappiamo perch\u00e9 le nostre teorie funzionano cos\u00ec bene. Perci\u00f2, la loro accuratezza potrebbe non dimostrare la loro verit\u00e0 e consistenza.\"\nEsortazioni simili si ritrovano in altre confessioni religiose: La tradizione buddhista, ad esempio, incoraggia all'investigazione imparziale della natura, denominata dhamma-vicaya, con l'avvertenza che il principale oggetto di studio deve essere la coscienza di s\u00e9. Anche l'attuale Dalai Lama, Tenzin Gyatso, ha espresso grande interesse nell'esplorare la connessione tra il buddhismo, la psicologia e le altre scienze.\nSe le scelte etiche influenzassero le nostre convinzioni fondamentali sulla scienza modellando gli esperimenti che intraprendiamo, e se ci\u00f2 a sua volta influenzasse i nostri modelli matematici e la nostra accoglienza di alcune idee come \"reali\", allora le teorie che accettiamo sarebbero in effetti le nostre stesse scelte etiche.\nCi\u00f2 implica che certe scienze sono \"finite\"?\nConsiderare la scelta emotiva tra le reazioni \"situate\" alla prima esplosione nucleare aiuta a mettere in evidenza il fatto che gli esseri umani definiscono i loro stessi esperimenti per cosa \"funziona\", e pertanto che la loro fede condivisa nella matematica non \u00e8 necessariamente una fede in altro che la loro stessa cognizione e cultura. Se esistessero scienze dove la falsificabilit\u00e0 o la casistica non potessero essere comprese o finalizzate in qualche metodo ragionevole di cui si possa dire che tutti gli esseri umani ne fanno esperienza in modo simile, ci\u00f2 suggerirebbe che si potrebbero abbandonare alcune indagini.\nLe \"due possibilit\u00e0, di unione e di conflitto, menzionate prima, entrambe concepibili\" di Eugene Wigner, la sua porta aperta all'abbandono di una teoria del campo unificato che comprenda la relativit\u00e0 generale e la meccanica quantistica, potrebbero anche aprire la porta all'abbandono della stessa previsione. Almeno, nella misura in cui si applica a noi stessi e ad altri esseri cognitivi. Accettare ed ampliare una scienza cognitiva della matematica ha implicazioni etiche che sembrano inevitabili: Se inventiamo la matematica e la scienza e la imponiamo ad altri che la inventano di meno, allora la stessa scienza potrebbe non essere nulla di pi\u00f9 che una forma di colonialismo mentale:\nModellare o non modellare?\nCome hanno a lungo sostenuto i popoli indigeni soggetti al colonialismo, la dipendenza del mondo occidentale dalla matematica e dalla previsione dove la scelta etica \u00e8 necessaria ha conseguenze - una delle quali potrebbe essere l'accettazione di una matematica che conduce alla distruzione, in alternativa ad una matematica egualmente valida che conduce altrove. Matematica come punto di vista neutrale, semplice previsione, o dominio? La scelta \u00e8 vostra...\n\u00c8 semplicemente una questione di scelte vedere qualcosa come aperto a diverse possibilit\u00e0 o determinato da fattori radicalmente autonomi? Che scelta abbiamo sulle strutture matematiche che concepiamo? La scienza cognitiva della matematica riduce la certezza, compresa forse la certezza del conflitto.\nSe la matematica \u00e8 soggettiva, tutta la scienza \u00e8 \"cognitiva\"?\nL'embodiment di tutta l'astrazione matematica \u00e8 un progetto grandioso, che con ogni possibilit\u00e0 non sar\u00e0 mai completato. Tra le altre questioni, esistono non pochi interessi che traggono vantaggio dalla presunzione che si possa costruire in sicurezza matematica su matematica, senza fare attenzione ai corpi o alla loro etica disordinata:\nLe simulazioni numeriche, gli esperimenti di fisica delle particelle, o altre attivit\u00e0 umane che poggiano su un concetto di cognizione relativamente oggettivo, potrebbero apparire in pericolo di essere sacrificate ad un obiettivo politico - una matematica completamente situata imporrebbe un onere irragionevole di oggettivit\u00e0 su qualsiasi processo scientifico che impiegasse per consuetudine l'analisi reale o complessa. Dimostrare semplicemente che un modello non ne contraddice altri potrebbe non bastare pi\u00f9 per convincere i finanziatori che ogni passo della derivazione \u00e8 stato \"situato\" - che si fonda su assiomi e dimostrazioni che sono essi stessi completamente radicati.\nSe gli scienziati accetteranno questa subordinazione radicale all'etica ed alle scelte, ed una riclassificazione della loro opera come sottoinsieme delle scienze cognitive, \u00e8 forse una questione pi\u00f9 politica che scientifica.\nCritiche.\nUna risposta all'obiezione di Lakoff al platonismo \u00e8 la prospettiva che qualsiasi mondo contenente esseri cognitivi capaci di escogitare concetti matematici deve operare secondo i principi della logica formale.\nInoltre, se si accetta il logicismo nella sua unica forma coerente, si deve respingere la negazione completa di una matematica trascendentale da parte di Lakoff, anche se si accettano i risultati della sua ricerca."}
{"id": "116685", "revid": "125104596", "url": "https://it.wikipedia.org/wiki?curid=116685", "title": "Tom\u00e1\u0161 Skuhrav\u00fd", "text": "Da giocatore ha militato nella nazionale cecoslovacca, con la quale ha disputato il , e poi, dal 1993, in quella della Repubblica Ceca.\nCarriera.\nGiocatore.\nClub.\nInizia la carriera professionistica nel 1982 con lo Sparta Praga, in cui rimane per sette anni, con una parentesi al Ruda Cheb. Nell'estate del 1990 viene acquistato dal Genoa, dove gioca per sei stagioni, di cui cinque in Serie A, con 163 presenze e 58 gol totali (media 0,36 gol/partita).\nSoprannominato \"Fisico\" per la sua stazza, fu uno dei bomber del grifone pi\u00f9 prolifici di tutti i tempi insieme a Diego Milito (media 0.62 g/p), Cosimo Francioso (media 0,49 gol/partita), Roberto Pruzzo (media 0,4) e Carlos Aguilera (media 0,34). Con 57 gol \u00e8, inoltre, il miglior cannoniere del Genoa nella massima divisione italiana dall'istituzione del girone unico. Al Genoa form\u00f2 una coppia d'attacco molto valida con l'uruguaiano Carlos Aguilera, le cui caratteristiche di brevilineo ben si combinavano con la possanza fisica del ceco. Nel 1990-1991 i due realizzarono 15 gol a testa in campionato, issandosi al terzo posto della classifica dei marcatori e contribuendo al quarto posto finale dei rossoblu.\nSkuhrav\u00fd fu poi autore di 3 gol nella Coppa UEFA 1991-1992, dove il Genoa raggiunse la semifinale. La sua esultanza consisteva in una capriola e i tifosi del Genoa nel coro a lui dedicato lo esortavano a compiere il gesto: \u00abSi chiama Tom\u00e1\u0161 Skuhrav\u00fd, con le sue reti si vola, fai un'altra capriola, fai un'altra capriola\u00bb. Nell'autunno del 1995 si trasfer\u00ec in Portogallo per proseguire la carriera allo Sporting Lisbona, con cui ottenne, per\u00f2, solo quattro presenze. Dopodich\u00e9 torn\u00f2 allo Sparta Praga come collaboratore.\nNazionale.\nCon la nazionale cecoslovacca gioc\u00f2 complessivamente 43 partite, segnando 14 reti dal 1985 al 1993. L'esordio avvenne a Brno in un'amichevole contro la nel 1985. Fu vice-capocannoniere al in Italia, segnando 5 reti. Dal 1994 al 1995 gioc\u00f2 con la neonata nazionale della Repubblica Ceca, disputando 6 incontri nei quali segn\u00f2 3 gol.\nAllenatore e dirigente.\nDal 2014 ha fatto parte dello staff tecnico dell'Ischia Isolaverde, per la quale allena il gruppo dei Giovanissimi.\nNel 2016 \u00e8 divenuto consulente tecnico del , seguendo il progetto di affiliazione al : l'esperienza si conclude allorch\u00e9 la societ\u00e0 vicentina rinuncia a competere nel professionismo.\nIl 17 settembre 2018 \u00e8 stato nominato \"club manager\" del , incarico che si conclude nell'estate 2019 con la mancata iscrizione al campionato e il successivo fallimento della societ\u00e0.\nDopo il ritiro.\nHa vissuto a Varazze. Ha lavorato come commentatore per l'emittente televisiva locale Telenord ed \u00e8 proprietario di un ristorante."}
{"id": "116687", "revid": "834", "url": "https://it.wikipedia.org/wiki?curid=116687", "title": "Gerard Blitz", "text": ""}
{"id": "116692", "revid": "6923", "url": "https://it.wikipedia.org/wiki?curid=116692", "title": "Ford Model B (1932)", "text": "Riprendendo la designazione gi\u00e0 usata in precedenza, la Ford present\u00f2 la nuova Ford Model B nel 1932, quale erede della Ford Model A.\nIl contesto.\nVeniva resa disponibile in varie configurazioni di carrozzeria, coup\u00e9, roadster, berlina e phaeton.\nLa Model B originariamente era dotata di un motore a quattro cilindri, ma in quel periodo la Ford mise in produzione il suo nuovo motore V8 \"Flathead\". La vettura dotata di questo motore fu commercializzata come Model 18, ma \u00e8 pi\u00f9 conosciuta come Ford V8. Questo modello \u00e8 indistinguibile dalla Model B, nonostante la Ford producesse in questo periodo un solo modello alla volta.\nOggi la Model B degli anni 1930 \u00e8 un modello molto richiesto dai collezionisti che le restaurano ma \u00e8 anche una delle vetture pi\u00f9 ricercate per essere trasformate in hot rod.\nDeuce Coupe.\nCon il termine slang di \"Deuce Coupe\", ci si riferisce alla Ford Model B coupe del 1932. Negli anni quaranta la Ford '32 divenne una hot rod ideale. Le trasformazioni principali riguardavano il potenziamento del motore e l'alleggerimento dell'auto."}
{"id": "116695", "revid": "36426", "url": "https://it.wikipedia.org/wiki?curid=116695", "title": "Wahhabismo", "text": "Il wahhabismo \u00e8 un movimento di riforma religiosa sviluppatosi alla met\u00e0 del XVIII secolo nel Najd, un'area desertica al centro della penisola Arabica, socialmente, culturalmente ed economicamente poco sviluppata rispetto ai principali centri del mondo islamico dell'epoca. I suoi presupposti possono essere rinvenuti nell'onda lunga di un movimento di riforma religiosa partito dall'area Indo-Pacifica del mondo musulmano. Questo movimento predicava in generale un ritorno al testo coranico. Il suo fondatore eponimo Mu\u1e25ammad ibn \u02bfAbd al-Wahh\u0101b (al-\u02bfUyayna, Najd, 1703 - Dir\u02bfiyya, presso Riy\u0101\u1e0d, 1792), era figlio di \u02bfAbd al-Wahh\u0101b, un qadi di scuola hanbalita che esercitava al-\u02bfUyayna.\nSebbene sia definito spesso come \"arcaico\", \"ultraconservatore\", \"austero\", il wahhabismo \u00e8 prima di tutto un movimento letteralista che ha predicato fin dalle sue origini un ritorno alle fonti coraniche attraverso l'eliminazione di ogni interpretazione del testo in quanto attributo di Allah. Anche se elaborato a partire da un contesto religioso di stampo hanbalita, il wahhabismo ha per\u00f2 combattuto il fiqh dei madhhab tradizionali in nome di uno assoluto monoteismo fedele all'unico principio del taw\u1e25\u012bd. Interprete della pi\u00f9 intransigente palingenesi islamica, il Wahhabismo \u00e8 stato il credo dominante nella Penisola Arabica e dell'attuale Arabia Saudita. Esso costituisce una forma estremamente rigida di Islam, che insiste su un'interpretazione letteralista del Corano. I wahhabiti credono che tutti coloro che non praticano l'Islam secondo le modalit\u00e0 da essi indicate siano pagani e nemici dell'Islam. I suoi critici affermano per\u00f2 che la rigidit\u00e0 wahhabita ha portato a un'interpretazione violenta dell'Islam, ricordando come dalla loro linea di pensiero siano scaturiti personaggi come Osama bin Laden e i \u1e6c\u0101leb\u0101n. L'esplosiva crescita del Wahhabismo ha avuto inizio negli anni settanta del XX secolo, con l'insorgere di scuole (\"mad\u0101ris\", plurale di \"madrasa\") e moschee wahhabite in tutto il mondo islamico, da Islamabad a Culver City (California).\nD`altra parte, la Conferenza islamica mondiale a Groznyj del 2016 ha dichiarato il salafismo ed il Wahhabismo non sunnite (e quindi non hanbalite), nel qual caso queste sarebbero classificate frange kharigite.\nDati statistici.\nNel secondo decennio del XXI secolo, la maggioranza dei wahhabiti si trova in Qatar, negli Emirati Arabi Uniti e in Arabia Saudita.\n In Qatar i wahhabiti costituiscono il 46,87% dei fedeli e negli EAU il 44,8%, a fronte dell'appena 5,7% degli abitanti del Bahrein e del 2,7% dei cittadini del Kuwait. Le stime sono tuttavia soggette a una qualche variazione, tanto che Michael Izady parla di 5 milioni di wahhabiti nella regione del Golfo Persico (a fronte dei 28,5 milioni di sunniti non wahhabiti e degli 89 milioni di sciiti), mentre altre fonti forniscono cifre minori per lo sciismo, senza indicare tuttavia il numero di wahhabiti. Il 15% dei cittadini sauditi \u00e8 sciita.\nStoria.\nDi formazione giuridica e teologica neo-hanbalita, particolarmente influenzato dalla dottrina espressa da Ibn Taymiyya (ma del tutto erroneo e fuorviante sarebbe prospettare un'equivalenza fra hanbalismo e wahhabismo), Mu\u1e25ammad ibn \u02bfAbd al-Wahh\u0101b si rec\u00f2 da giovane dalla nativa regione del Najd (attuale Arabia Saudita) a Medina, Basra, Baghdad, in Iran, e al Cairo e, tornato infine nella penisola araba, si stabil\u00ec nell'oasi di al-\u02bfUyayna dove entr\u00f2 in contatto amichevole con l'emiro Mu\u1e25ammad b. Sa\u02bf\u016bd, fondatore della casa di \u0100l Sa\u02bf\u016bd.\nSpostatosi a Dir\u02bfiyya, egli guadagn\u00f2 alla sua visione del mondo il figlio dell'emiro e nel 1744 Ibn \u02bfAbd al-Wahh\u0101b e Mu\u1e25ammad b. Sa\u02bf\u016bd si giurarono fedelt\u00e0 reciproca, con l'intento di realizzare una comune azione per il rinnovamento dei costumi che entrambi giudicavano eccessivamente rilassati.\nL'alleanza fra il leader religioso e il signore della citt\u00e0 fu la pietra angolare di quello che sarebbe divenuto, molto tempo dopo, il regno saudita. Ma fu anche la ragione della diffidenza che la Wahh\u0101biyya suscit\u00f2 nell'Impero ottomano. Infatti, il sultano di Costantinopoli chiese a Mehmet Ali, governatore dell'Egitto, di eliminare i wahhabiti, allorch\u00e9 i Sa\u02bf\u016bd si impadronirono nel 1801 della citt\u00e0 santa sciita irachena di Kerbel\u0101\u02be - in cui aveva trovato la morte nel 680 il nipote di Maometto, al-\u1e24usayn b. \u02bfAl\u012b - e delle citt\u00e0 sante di Mecca e Medina (1803-1806)., con una serie di pesanti azioni di guerriglia che - senza decisivi risultati - furono contrastate col massimo dell'impegno dai vari \"chediv\u00e8\" egiziani che avevano la \"tutela\" dei Luoghi Santi del \u1e24ij\u0101z.\nMu\u1e25ammad \u02bfAl\u012b Pasci\u00e0 nomin\u00f2 suo figlio A\u1e25mad \u1e6c\u016bs\u016bn Pasci\u00e0 (1793-1816), di appena 17 anni, generale comandante di quella campagna militare. Essa si mosse dal porto di Suez il 3 settembre 1811 e s'impadron\u00ec facilmente del porto arabo di Yanbu\u02bf in quell'anno stesso e di Medina nel 1812 e della Mecca nel 1813.\nLa campagna militare ebbe quindi pieno successo, ma i seguaci dell'\u0100l Sa\u02bf\u016bd, dopo la partenza degli egiziani, riuscirono a ricostituire uno Stato fortemente caratterizzato dalla religione islamica, cos\u00ec come essi la interpretavano.\nUna seconda spedizione si mosse tra il 1813 e il 1815. Durante questa campagna, Mu\u1e25ammad \u02bfAl\u012b Pasci\u00e0 comp\u00ec il pellegrinaggio (Hajj) e supervision\u00f2 le operazioni militari condotte dal figlio \u1e6c\u016bs\u016bn. Il terzo imam saudita, Sa\u02bf\u016bd b. \u02bfAbd al-\u02bfAz\u012bz b. Mu\u1e25ammad fu ucciso sotto le mura di \u1e6c\u0101\u02beif nel dicembre 1814 e il potere pass\u00f2 nelle mani dello zio \u02bfAbd All\u0101h, dal momento che nessuno dei dodici figli di Sa\u02bf\u016bd b. \u02bfAbd al-\u02bfAz\u012bz si trovava nelle condizioni di et\u00e0 di succedere al padre. I wahhabiti non poterono resistere all'offensiva egiziana e furono sconfitti a Kulakh il 10 gennaio 1815. Il quarto imam \u02bfAbd All\u0101h b. Sa\u02bf\u016bd depose le armi e dovette accettare un trattato umiliante, ma riusc\u00ec a conservare il Najd e la sua capitale di Dir\u02bfiyya.\nUna terza spedizione egiziana fu inviata in Arabia nel 1816, comandata da Ibr\u0101h\u012bm Pasci\u00e0, altro figlio (forse adottivo) del chediv\u00e8. Dopo una campagna assai difficile, l'esercito egiziano distrusse la capitale Dir\u02bfiyya il 3 settembre 1818, cattur\u00f2 l'imam Sulaym\u0101n, nipote di Mu\u1e25ammad ibn \u02bfAbd al-Wahh\u0101b, che fu fucilato, e \u02bfAbd All\u0101h b. Sa\u02bf\u016bd, che fu inviato al sultano ottomano Mahmud II; questi lo fece decapitare ed espose il suo cadavere sulla piazza pubblica a Istanbul, ma certi membri della famiglia di Sa\u02bf\u016bd riuscirono a fuggire verso altre regioni della penisola arabica.\nL'imam Turki ibn \u02bfAbd All\u0101h b. Sa\u02bf\u016bd riusc\u00ec a dar vita nel 1824 al secondo Stato wahhabita, con Riad per capitale. La famiglia rivale degli \u0100l Rash\u012bd approfitt\u00f2 delle lotte intestine in seno all'\u0100l Sa\u02bf\u016bd per mettere fine a questo secondo Stato e impadronirsi del potere a Riyad, questa volta con l'aiuto dei turchi ottomani nel 1892. L'Impero britannico, che sperava di vedere l'uscita dell'Impero ottomano dall'Arabia, strumentalizz\u00f2 il wahhabismo ai suoi fini geopolitici. Garant\u00ec un forte appoggio a questo movimento nella sua opera di conquista della regione araba e aiut\u00f2 il Wahhabismo ad espandersi col\u00e0. Nel 1902, \u02bfAbd al-\u02bfAz\u012bz b. \u02bfAbd al-Ra\u1e25m\u0101n b. Fay\u1e63al \u0100l Sa\u02bf\u016bd, dell'antica famiglia regnante rifugiatasi in Kuwait, riconquist\u00f2 Riyad, poi l'intero Najd tra il 1902 e il 1912, prima di mettere le mani sul Hijaz e di prendere il controllo della Mecca il 14 ottobre 1924, di Medina il 5 dicembre dello stesso anno, di Jedda il 23 dicembre 1925 per dar finalmente vita al regno del \u1e24ij\u0101z il 29 agosto 1926 e quello del Najd nel maggio del 1927, che egli infine riun\u00ec il 22 settembre 1932 nel terzo Stato saudita: il regno dell'Arabia Saudita.\nIl nuovo Stato adott\u00f2 il Wahhabismo come dottrina ufficiale, giustificando agli occhi del mondo islamico la sua legittimit\u00e0 con il possesso e il controllo dei due pi\u00f9 importanti luoghi santi dell'Islam: La Mecca e Medina. Ma la sua influenza non sarebbe stata cos\u00ec duratura se il suo sottosuolo non avesse mostrato una straordinaria ricchezza di idrocarburi.\nPensiero.\nAgli inizi la Wahh\u0101biyya era soltanto uno dei tanti tentativi di ritorno alla pretesa purezza e al rigore delle origini dell'Islam. L'insegnamento del suo iniziatore era fondato sull'unicit\u00e0 di Dio (\"taw\u1e25\u012bd\"), sull'osservanza rigorosa del Corano e sulla severa condanna di alcune secolari consuetudini religiose (visita ai sepolcri di personaggi famosi, per esempio) che furono giudicate dai wahhabiti come contrarie al credo islamico e potenzialmente produttive di superstizione e d'idolatria.\nRigorosamente ostile a ogni interpretazione personale (\"ra\u02bey\") dei giurisperiti musulmani, il wahhabismo (come ogni movimento neo-hanbalita) guarda con sospetto anche le pratiche del sufismo ed \u00e8 a favore di una lettura essoterica della \"shar\u012b\u02bfa\", seguendo la dottrina del \"bi-l\u0101 kayfa\".\nIl wahhabismo \u00e8 stato accusato di costituire \"una fonte di terrorismo globale\", e di aver provocato disunione nella comunit\u00e0 islamica, bollando i musulmani non wahhabiti (la maggioranza schiacciante dei sunniti e gli sciiti) di apostasia (\"takf\u012br\"), aprendo cos\u00ec la strada per il loro \"versamento di sangue\".\nIl wahhabismo \u00e8 stato criticato per la distruzione di siti storici, santuari e mausolei, e altre costruzioni islamiche e non islamiche e dei loro manufatti. I \"confini\" di ci\u00f2 che compone il wahhabismo sono stati definiti \"difficili da individuare\", ma nell'uso contemporaneo, i termini \"wahhabita\" e \"salafita\" sono spesso usati in modo intercambiabile e considerati come movimenti con radici diverse che si sono tuttavia fuse dal 1960 in poi. Il wahhabismo \u00e8 stato definito anche come \"un particolare orientamento all'interno del Salafismo\", o una branca saudita ultraconservatrice del Salafismo.\nBench\u00e9 fortemente mediatizzato, il pensiero wahhabita resta fortemente minoritario e differisce o addirittura si contrappone alla maggior parte delle altre dottrine islamiche: esso mira particolarmente a una pratica religiosa puramente ritualista, basata su un taqlid e un Ijtihad fortemente orientati in senso letteralistico, e che pone in secondo piano alcuni aspetti della giurisprudenza islamica, cos\u00ec come essa \u00e8 venuta stratificandosi da secoli. I wahhabiti respingono tutte le altre correnti dell'Islam che non seguano scrupolosamente e acriticamente i loro dogmi, biasimandole come eretiche. Gli sciiti e i sufi non sono considerati dal wahhabismo veri \"credenti\".\nGrazie all'alleanza sancita dal vincolo matrimoniale con Ibn \u02bfAbd al-Wahh\u0101b, la monarchia saudita si \u00e8 sempre sentita chiamata a proporre un regime di tipo tradizionale quanto ad assetti politici interni e a costumi (rigida separazione dei sessi). Per questo essa non ha mai sentito alcun bisogno di adottare una Costituzione che ne potesse limitare e controllare i poteri assoluti n\u00e9 di avviare un reale processo di codificazione giuridica. Gli stessi organismi politici rappresentativi non sono espressi da apposite elezioni cui concorra una qualche variet\u00e0 di partiti ma dalla benevola scelta discrezionale operata nella societ\u00e0 dalla famiglia saudita che, in politica estera, ha mantenuto peraltro un costante orientamento filo-occidentale.\nIl richiamo ai valori islamici pi\u00f9 restii ad accogliere il prodotto delle complesse e raffinate elaborazioni proposte nei secoli dal pensiero non-hanbalita e gli orientamenti politici filo-statunitensi affermatisi nel regno dopo la seconda guerra mondiale sono diventati, specie dopo la guerra dei sei giorni, oggetto di profonda riflessione, discussione e persino di contestazione all'interno del regno.\nForte rimane l'influenza del wahhabismo sui movimenti militanti contemporanei arabi e islamici che si propongono di disegnare nuovi equilibri geo-strategici planetari in funzione dell'eccellenza del modello islamico, ma problematico rimane un giudizio non di parte sulla sua positivit\u00e0 o negativit\u00e0, anche se il pensiero hanbalita sembra possedere (almeno in teoria) alcuni validi strumenti metodologici per affrontare positivamente, con l'arma dialettica dell\"'ijtih\u0101d\" (per lo pi\u00f9 negato, a livello puramente teorico, dal resto dell'Islam sunnita), lo spinoso e finora non compiutamente risolto problema del rapporto fra modernit\u00e0 e Islam."}
{"id": "116696", "revid": "1044", "url": "https://it.wikipedia.org/wiki?curid=116696", "title": "Where Mathematics Comes From", "text": ""}
{"id": "116697", "revid": "125663491", "url": "https://it.wikipedia.org/wiki?curid=116697", "title": "DeLorean Motor Company", "text": "La DeLorean Motor Company \u00e8 stata una casa automobilistica, fondata da John DeLorean nel 1975 e attiva fino al 1985, con sede a Detroit (Michigan). Nota soprattutto negli Stati Uniti, \u00e8 conosciuta anche in Europa.\nStoria.\nDal 1975 al 1985.\nHa prodotto un unico modello di auto sportiva, la DeLorean DMC-12, di cui sono ancora in circolazione circa 8.000 esemplari.\nNonostante l'auto fosse divenuta molto celebre per il suo impiego come macchina del tempo nella trilogia cinematografica di \"Ritorno al futuro\" di Robert Zemeckis, questo non incise sul numero di vendite della vettura dato che la casa era stata chiusa alcuni mesi prima dell\u2019uscita del film.\nIl ritorno.\nNel luglio 2007 i proprietari di una societ\u00e0 texana, omonima a quella originaria (\"DeLorean Motor Company\") sebbene non direttamente collegata, dopo aver comprato i diritti hanno annunciato l'intenzione di rimettere in produzione la De Lorean DMC-12 con una previsione di 20 automobili l'anno.\nAlcuni anni dopo \u00e8 stato nuovamente dichiarato che nel 2017 sarebbe stata riaperta la produzione delle DMC-12 con una serie limitata a 300 pezzi con qualche accorgimento tecnico e una rivisitazione dell'elettronica per stare al passo con i tempi, la potenza del motore sar\u00e0 all'incirca tra i 300 e i 400 cavalli rispettando le nuove norme antinquinamento. L'attuale azienda in Texas ha infatti acquistato tutte le rimanenze di magazzino dell\u2019impresa originaria, che potrebbe portare alla creazione di almeno 300 esemplari di questa macchina e il costo potrebbe aggirarsi attorno ai 100.000$.\nNel 2017 la DeLorean Motor Company ha affidato alla ditta londinese di restyling Prindiville Prestige Ltd l'incarico di ridisegnare la carrozzeria e gli interni della nuova DeLorean. Il prototipo realizzato utilizza gran parte della scocca e della struttura portante della DMC-12 con delle importanti modifiche apportate sul muso anteriore e su tutto il retrotreno, e con un rinnovato meccanismo motorizzato di apertura delle portiere ad ali di gabbiano. Cruscotto ed interni sono stati invece interamente rimodernati prendendo ispirazione da alcune soluzioni adottate nella Tesla Model S. Per la tappezzeria ed i rivestimenti sono stati scelti dei colori chiari cos\u00ec di riflettere le luci dei LED poste nell'abitacolo in grado di variare su richiesta la colorazione dell'ambiente. Contrariamente al modello originale, per la carrozzeria \u00e8 stata prevista la possibilit\u00e0 di verniciarla. La progettazione e la realizzazione del prototipo sono state documentate in un episodio della serie televisiva inglese \"Supercar Megabuild\" della National Geographic."}
{"id": "116701", "revid": "628767", "url": "https://it.wikipedia.org/wiki?curid=116701", "title": "Repubblica Socialista Sovietica Lituana", "text": "La Repubblica Socialista Sovietica di Lituania (in lituano \"Lietuvos Taryb\u0173 Socialistin\u0117 Respublika\"; in russo \"\u041b\u0438\u0442\u043e\u0432\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\", \"Litovskaja Sovietskaja Socialisti\u010deskaja Respublika\") fu una delle repubbliche dell'Unione Sovietica nel 1940-1941 e dal 1944 al 1990. Conosciuta anche come Lituania sovietica, dopo il 1946 il suo territorio e i suoi confini rispecchiavano quelli dell'attuale Paese baltico, ad eccezione di piccoli adeguamenti del confine con la Bielorussia.\nDurante la seconda guerra mondiale, quando l'URSS non partecipava ancora nel conflitto, sul suolo della Repubblica di Lituania precedentemente indipendente si insediarono truppe dell'esercito sovietico il 16 giugno 1940, in conformit\u00e0 con i termini del patto Molotov-Ribbentrop del 23 agosto 1939 e con un trattato prima stipulato con i baltici: il 21 fu stabilito un governo fantoccio. Tra il 1941 e il 1944, dopo l'avvio del operazione Barbarossa, la Lituania risult\u00f2 controllata dai tedeschi, i quali la inglobarono nel Reichskommissariat Ostland. Quando i nazisti si ritirarono tra il 1944 e il 1945, i sovietici si reinsediarono nei Paesi baltici l'egemonia sovietica fu ristabilita per pi\u00f9 di quarant'anni. In virt\u00f9 di una siffatta situazione, molti paesi occidentali continuarono a riconoscere la Lituania come uno stato sovrano de iure, in sintonia con i principi del diritto internazionale, e poich\u00e9 le ambasciate attive prima del 1940 continuarono ad operare in varie citt\u00e0 estere.\nIl 18 maggio 1989, la RSS Lituana si dichiar\u00f2 uno Stato sovrano, sebbene facesse ancora parte dell'URSS. L'11 marzo 1990, la Repubblica di Lituania ritorn\u00f2 a essere uno Stato indipendente. Il paese venne dapprima riconosciuto dalle potenze occidentali immediatamente prima della dissoluzione dell'Unione Sovietica e, pi\u00f9 tardi, anche da questa'ultima il 6 settembre 1991.\nStoria.\nPrima occupazione sovietica.\nL'11 novembre 1918 fu firmato l'armistizio di Compi\u00e8gne che sanciva la cessazione delle ostilit\u00e0 dell'Impero tedesco. Le truppe militari ancora presenti nella Prussia Orientale, iniziarono a ritirarsi da quei territori. Il 13 novembre dello stesso anno, l'Unione Sovietica venne meno al trattato di Brest-Litovsk, il quale sanciva l'indipendenza della Lituania. L'Armata Rossa lanci\u00f2 quindi un'offensiva tra il 1918 e il 1919 al fine di occupare Estonia, Lettonia, Lituania, Polonia e Ucraina per raggiungere l'obiettivo politico che Lenin si proponeva, quello della Rivoluzione mondiale: per raggiungere tale scopo occorreva dunque sostituirsi ai governi degli Stati indipendenti confinanti con la Russia. Le forze arrivarono in Lituania nel dicembre del 1918.\nFurono queste le condizioni che portarono i sovietici a conquistare una prima volta lo Stato lituano. Seguir\u00e0 due decenni dopo una nuova occupazione.\nPremesse storiche dell'occupazione del 1940.\nIl 23 agosto 1939, la Germania nazista e l'Unione Sovietica siglarono il patto Molotov-Ribbentrop, un accordo per la divisione dei territori europei in sfere di influenza: la Lituania sarebbe cos\u00ec appartenuta ai teutonici. Il 28 settembre 1939, l'URSS e la Germania sottoscrissero il c.d. accordo di amicizia e di frontiera sui confini tedeschi-sovietici: con questo accordo segreto si prevedeva la cessione di parte della Polonia da parte dall'URSS in favore della Germania in cambio della Lituania. Il giorno seguente, l'URSS comunic\u00f2 alla Lituania la volont\u00e0 di stabilire basi militari sovietiche sul territorio del Paese baltico in cambio di 6.880\u00a0km\u00b2 che facevano parte del Voivodato di Wilno ed erano stati invasi dai sovietici il cui capoluogo era appunto Vilnius. I territori risultarono contesi per circa vent'anni: la rottura delle relazioni diplomatiche tra Polonia e Lituania era infatti avvenuta a seguito della crisi generata dall'ammutinamento di \u017beligowski e dalla costituzione dello Stato fantoccio noto come Lituania centrale. Durante le negoziazioni, l'esitante delegazione lituana fu messa al corrente di questa ripartizione accordata con i tedeschi sulle sfere d'influenza e fu intimato di prendere posizione in quanto, se la Lituania avesse rifiutato, Vilnius sarebbe stata annessa alla Bielorussia. Date le circostanze, fu firmato un patto di assistenza reciproca tra la Lituania e l'URSS a Mosca il 10 ottobre 1939: a ci\u00f2 segu\u00ec la possibilit\u00e0 da parte dei sovietici di spostare i propri soldati in Lituania, a maggior ragione a seguito dello scoppio della seconda guerra mondiale. Un totale di 18.786 truppe dell'Armata Rossa fu inviato in posizioni strategicamente importanti della nazione: Alytus, Prienai, Gai\u017ei\u016bnai e Naujoji Vilnia. Quest'evento mise termine alla Repubblica di Lituania e fece rientrare il Paese baltico nella sfera d'influenza sovietica.\nOccupazione e annessione.\nMentre i tedeschi stavano procedendo nella campagna di Francia nel maggio e nel giugno del 1940, l'URSS invase tutti e tre i Paesi baltici. Il 14 giugno 1940, la Repubblica lituana fu chiamata a rispondere, in tempi strettissimi, della presunta scomparsa di alcuni soldati russi. Alla scadenza di tale ultimatum, l'URSS avrebbe provveduto (e cos\u00ec fu) a rimuovere dagli incarichi politici perch\u00e9 incompatibili il ministero dell'interno e il comandante del dipartimento di sicurezza nazionale, il governo stesso e concedere la presenza illimitata di truppe russe nell'area. L'accettazione delle condizioni imposte dai russi, rese la Lituania, di fatto, uno Stato fantoccio: a dimostrazione di ci\u00f2, vale la pena citare le righe scritte qualche giorno dopo dal Ministro degli Esteri sovietico Vja\u010deslav Molotov, il quale dichiar\u00f2 al corrispondente lituano Juozas Urb\u0161ys che l'Unione Sovietica avrebbe occupato la Lituania a prescindere da quale fosse stata la risposta del governo dello Stato baltico. Questa situazione fu una chiara violazione di un accordo di diritto internazionale precedentemente stipulato da entrambe le parti sui poteri degli Stati sovrani.\nGli ultimi giorni in cui oper\u00f2 il governo della Repubblica di Lituania riguardarono la discussione sull'ultimatum: molti membri, come anticipato, accettarono. Il 15 giugno, il presidente Antanas Smetona, favorevole a costituire una resistenza almeno simbolica, part\u00ec per lasciare il Paese, immaginando un ritorno nel momento in cui la situazione geopolitica fosse mutata. Lasci\u00f2 il governo in mano a Antanas Merkys. Nel frattempo, l'8\u00aa e l'11\u00aa armata dell'esercito russo, assieme a un totale di 15 divisioni, valicarono i confini. Squadre aeree presero possesso degli aeroporti di Kaunas, Radvili\u0161kis e \u0160iauliai. I reggimenti dell'Armata Rossa smilitarizzarono l'esercito lituano assumendo il controllo degli armamenti di cui erano in possesso con la complicit\u00e0 dei simpatizzanti comunisti del luogo.\nSotto la spinta di Mosca, il 17 giugno 1940, Merkys nomin\u00f2 Justas Paleckis Primo Ministro. Paleckis assunse pi\u00f9 tardi le funzioni presidenziali e Vincas Kr\u0117v\u0117-Mickevi\u010dius fu nominato Primo Ministro. Il Partito Comunista della Lituania fu di nuovo ammesso a partecipare alla vita politica e si attiv\u00f2 subito per produrre stampe e incentivi per supportare il nuovo governo. Fu vietata l'opposizione, cos\u00ec come i giornali non allineati al regime e furono tagliate le relazioni estere. Il 14 e il 15 luglio, ebbero luogo le elezioni del Parlamento del Popolo. Unico contendente fu il Partito dei Lavoratori Lituani, fondato da ex membri di partiti radicali e comunisti. I cittadini furono chiamati a votare, ma era evidente che i risultati sarebbero stati falsati e a seguito della prima riunione del neoeletto Parlamento, il 21 luglio, emerse la \"richiesta\" inviata all'URSS da parte della Lituania di essere annessa come repubblica sovietica. Subito a seguito di questo evento, si approvarono programmi di sovietizzazione statali. Il 3 agosto, una delegazione formata da membri di spicco dell'esecutivo lituano fu inviata a Mosca per firmare l'annessione e renderla poco tempo dopo ufficiale. Il 25 agosto 1940, una riunione straordinaria del Parlamento Popolare ratific\u00f2 la Costituzione della Repubblica Socialista Sovietica, simile per forma e contenuti alla Costituzione sovietica del 1936.\nInvasione tedesca e seconda occupazione sovietica.\nIl 22 giugno 1941, la Wehrmacht invase nel giro di un mese circa la Lituania come previsto dall'operazione Barbarossa. Il Fronte Attivista Lituano (in lituano \"Lietuvos Aktyvist\u0173 Frontas\", acronimo LAF), un gruppo di guerriglieri creato dal governo provvisorio e guidato da Kazys \u0160kirpa con l'obiettivo di liberare la Lituania e ristabilire l'indipendenza, cooper\u00f2 con i tedeschi. Il LAF si macchi\u00f2 di diversi crimini, primo fra tutti l'uccisione di molte comunit\u00e0 ebraiche lituane durante i primi giorni di Olocausto in Lituania: vale la pena citare i casi di Kurkliai e Alanta. \u0160kirpa fu nominato Primo Ministro del Governo Provvisorio di Lituania. A seguire per\u00f2, i tedeschi lo misero agli arresti domiciliari e sciolsero il LAF il 5 agosto 1941. Durante l'occupazione nazista, la Lituania divenne parte del Reichskommissariat Ostland. Tra il luglio e l'ottobre del 1944, l'Armata Rossa torn\u00f2 ad occupare i territori dei Paesi baltici e inizi\u00f2 la seconda occupazione sovietica. Le prime elezioni che seguirono al conflitto si tennero nell'inverno del 1946, al fine di eleggere 35 membri del Consiglio Supremo della RSS lituana. I risultati furono nuovamente poco trasparenti (affluenza superiore al 90%) e la vittoria dei candidati del Partito Comunista fu schiacciante. Il Consiglio Supremo era formalmente in mano di autorit\u00e0 locali e sostanzialmente gestito dal primo segretario del Comitato Centrale del Partito Comunista, Antanas Snie\u010dkus fino al 1974.\nCrimini dei sovietici.\nRiacquisito il controllo della Lituania, l'Armata Rossa mise in atto alcuni crimini di guerra nei confronti della popolazione locale. La situazione divenne cos\u00ec incandescente che persino il segretario del Partito Comunista Snie\u010dkus segnal\u00f2 la questione a Lavrentij Pavlovi\u010d Berija il 23 luglio 1945 affermando: \"Se tali violenze e rapine continueranno ad essere perpetrate nei dintorni di Kaunas, verranno meno ogni nostro apprezzamento per l'Armata Rossa\". Berija rifer\u00ec il contenuto di tale lettera a Iosif Stalin in persona.\nIn un rapporto effettuato al Ministero della sicurezza dello Stato, relativo nello specifico la situazione del distretto di Memel, si legge:\nNello stesso rapporto, si riportano rapimenti di diverse donne lituane nella regione di Klaip\u0117da e \u0160ilut\u0117:\nNella regione di Klaipeda furono arrestati e deportati diversi uomini tra i 17 e i 48 anni. Nel dicembre 1944, il comandante del KGB di Priekul\u0117 Kazakov scrisse al ministro dell'interno della RSS Lituana Josifas Berta\u0161i\u016bnas che, a causa della violenza dei soldati, molte abitazioni di Priekul\u0117 erano divenute inabitabili: finestre distrutte, caminetti pressoch\u00e9 distrutti, strumenti agricoli trafugati o divenuti inutilizzabili. Molti soldati dell'Armata Rossa si sono macchiati di furti, rapimenti, assassinii e i lituani che vedevano soldati russi aggirarsi attorno alle proprie abitazioni di notte, preferivano scappare a gambe levate o barricarsi in casa. Alcune regioni soffrirono maggiormente la presenza dei sovietici anche a causa delle repressioni effettuate contro i Fratelli della foresta.\nUn'altra testimonianza riguardo alla giovane et\u00e0 delle vittime \u00e8 la seguente: \"La notte del 20 ottobre, il maggiore dell'aeronautica M. Kapylov, nel tentativo di vendicarsi sulla 14enne Marija Drulait\u0117 che rifiut\u00f2 di consumare un rapporto sessuale, uccise lei, sua madre e lo zio Juozas, oltre a ferire seriamente un giovane di 12 anni\".\nUndici divisioni SMER\u0160 iniziarono a non obbedire ad alcun ordine militare, salvo quelli del NKGB. Le autorit\u00e0 insediatesi a Vilnius, tra cui P. Vetrov, descrissero alcuni casi di violazione di disciplina: il 18 agosto un soldato si rec\u00f2 a pescare sulle rive del fiume Neris con esplosivi: il giorno successivo, si svolse uno scontro a fuoco per un quarto d'ora tra i soldati della guarnigione e le guardie carcerarie; il 22 agosto due ufficiali ubriachi si spararono a vicenda. Il 1\u00ba ottobre 1944, il capo dell'NKVD di Kaunas riport\u00f2 che nella notte del 19 ottobre due soldati dell'aviazione uccisero la famiglia Mavrau\u0161aitis durante un furto. Il 17 gennaio 1945, il comandante esecutivo di Alytus richiese che fossero ritirate le unit\u00e0 inviate al fine di eliminare i partigiani lituani perch\u00e9 non solo incendiavano le fattorie e le case occupate dai nemici, ma anche quelle di innocenti. Si assisteva inoltre a casi in cui venivano requisiti immotivatamente beni mobili e capi di bestiame.\nResistenza dei locali.\nLa seconda occupazione sovietica provoc\u00f2 la formazione di gruppi di resistenza nazionale tra 1944 e il 1953 (non solo in Lituania, ma anche in Lettonia, Estonia e Polonia) con l'obiettivo di riottenere l'indipendenza, ristabilire il capitalismo sradicando il comunismo e ripristinando quell'identit\u00e0 nazionale che si riteneva perduta. Risulta intuibile il motivo del perch\u00e9 tali gruppi furono da subito bollati come sovversivi: i sovietici si scontrarono con i locali nei boschi delle regioni dell'Auk\u0161taitija e della Samogizia, dove risultava pi\u00f9 semplice nascondersi tra la vegetazione. Si registrano scontri con l'Armata Rossa per il biennio 1944-1946. Dall'estate del 1946, i partigiani continuarono a crescere di numero, costituendosi in comunit\u00e0 e riunendosi in luoghi secreti. Azioni lampo e attacchi a sorpresa furono la strategia d'assalto preferita dai locali: nel 1949, Jonas \u017demaitis\u2013Vytautas fond\u00f2 il Movimento dei Combattenti per la Libert\u00e0 Lituana (\"Lietuvos Laisv\u0117s Kovu Sajudis\"). Le strategie di combattimento non vennero a modificarsi, preferendosi sabotaggio e operazioni di guerriglia. I partigiani agivano in piccoli gruppi da 3-5 unit\u00e0. Nonostante le intenzioni, i ribelli non raggiunsero l'obiettivo e morirono pi\u00f9 di 20.000 combattenti. Le politiche repressive adottate dall'URSS spinsero diversi lituani a simpatizzare per i conterranei che lottavano attivamente contro i sovietici.\nDeportazioni di massa.\nNel 1944, iniziarono ad essere riportate segnalazioni di \"banditi\" e \"famiglie d'appartenenza\", marchiati come sovversivi. Al contempo, come gi\u00e0 avvenuto nel giugno 1941, cominciarono nel maggio 1945 le deportazioni forzate in vagoni ferroviari diretti verso le zone pi\u00f9 remote dell'URSS, soprattutto nell'attuale Tagikistan. Giunti l\u00ec, tali gruppi di persone furono impiegati in piantagioni di cotone. Nel maggio del 1945, una nuova ondata di deportazioni dallo Stato satellite prese vita a seguito delle operazioni compiute dall'NKVD e dall'NKGB. Tra il 18 e il 21 febbraio 1946, gli spostamenti di massa partirono principalmente da quattro insediamenti: Alytus, Marijampol\u0117, Lazdijai e Taurag\u0117.\nIl 12 dicembre 1947, la Commissione Centrale del Partito Comunista Lituano comprese che le azioni compiute contro i gruppi di resistenza erano poco efficaci e provarono ad operare misure addizionali, inclusa la delimitazione di una politica agricola basata sul sistema dei kulaki per rafforzare il settore primario. Nel dicembre dello stesso anno, furono spostate altre 2.782 persone, a cui si unirono nei mesi immediatamente successivi altri 1.134 lituani che furono esiliati da diverse contee. A maggio 1948, il numero totale di spostamenti di persone era salito a 13.304: aumentarono operazioni su vasta scala che coinvolsero pi\u00f9 di 30.000 impiegati pubblici sovietici. Verso la fine del medesimo mese, fu effettuato un numero incredibile di arresti (36.932 subito per giungere ad un picco di 40.002 in un secondo momento).\nLa seconda pi\u00f9 grande operazione di deportazione ebbe luogo tra il 25 e il 28 marzo 1949: le autorit\u00e0 russe arrestarono 28.981 persone e le costrinsero a salire su dei vagoni diretti in Siberia, assieme a circa 43.000 lettoni (di cui pi\u00f9 di 10.000 minorenni) e un numero di estoni tale da rappresentare pi\u00f9 del 3% della popolazione del Paese (intorno alle 20.000 persone). Qualcuno dei prigionieri riusc\u00ec a sfuggire durante il tragitto: resasi conto dell'accaduto, la polizia sovietica avvi\u00f2 operazioni di ricerca qualche giorno dopo. Come ulteriore misura deterrente, furono inviati altri due vagoni in regioni remote dell'URSS: il totale raggiunto ammont\u00f2 a 32.000 allontanamenti dal Paese baltico. Dal 1952, 10 operazioni ulteriori furono avviate su scala ridotta. Gli ultimi movimenti si ebbero nel 1953 verso il distretto di Tomsk, Altaj e Krasnojarsk.\nDissidenti.\nAnche dopo la repressione dei guerriglieri locali, le autorit\u00e0 locali fallirono nel tentare di sopprimere i movimenti indipendentisti lituani. Societ\u00e0 segrete operarono attivamente negli anni Cinquanta, pubblicando riviste periodiche e letteratura religiosa. Nei testi stampati, si faceva leva sull'identit\u00e0 nazionale, celebrando eventi storici, casi di patriottismo e incoraggiando l'indipendenza. I dissidenti tentarono inoltre di mostrare al di fuori dei confini nazionali la situazione drammatica e la violazione dei diritti umani, causando un ammorbidimento delle posizioni precedentemente assunte da Mosca. Nel 1972, il giovane Romas Kalanta si immol\u00f2 a Kaunas in un luogo frequentato in forma di protesta contro il regime (come fece in Repubblica Ceca Jan Palach). A questo evento seguirono una serie di proteste pubbliche a dimostrazione del fatto che una fetta ampia di popolazione era contraria al regime.\nLa Chiesa Cattolica si schier\u00f2 contro le politiche sovietiche. Il clero pubblic\u00f2 opuscoli per le comunit\u00e0 cattoliche della Lituania segretamente distribuiti nei confini nazionali e non. Come accadeva in Polonia, i fedeli si riunivano in piccoli gruppi per celebrare riti religiosi e sacramenti. Le figure religiose pi\u00f9 attive represse dall'URSS furono Vincentas Sladkevi\u010dius, Sigitas Tamkevi\u010dius e Nijol\u0117 Sad\u016bnait\u0117.\nCollasso del regime sovietico.\nNegli anni Ottanta, l'URSS conobbe un periodo di grande crisi economica. Nel 1985, Michail Gorba\u010d\u00ebv fu eletto Capo di Stato e mise in un atto una serie di riforme volte a porre termine alla guerra fredda (in primis perestrojka e glasnost'). Tale politica port\u00f2 a un aumento dei movimenti anti-comunisti in tutta l'URSS, inclusa la RSS Lituana. Il 23 agosto 1987 ebbe luogo una grande manifestazione presso il monumento di Adomas Mickevi\u010dius a Vilnius. Durante l'incontro, fu condannato pubblicamente il patto Molotov-Ribbentrop, ritenuto una delle cause della travagliata storia a cui era andata incontro la Lituania: l'incontro fu trasmesso dalle emittenti radiofoniche del Paese.\nNel maggio del 1987, la Fondazione Culturale Lituana fu costituita per incentivare le tradizioni nazionali. Il 3 giugno 1988, si fond\u00f2 il Movimento Riformista Lituano (noto semplicemente come S\u0105j\u016bdis); la \"mission\" che si proponeva riguardava il raggiungimento dell'indipendenza. Il 23 agosto 1988, esattamente un anno dopo l'incontro precedente, ebbe luogo una manifestazione al parco Vingis a Vilnius portando in piazza circa 250.000 persone. Si rafforzarono i legami tra gli Stati baltici, favorendo soprattutto i legami tra Lituania, Lettonia ed Estonia. I tempi erano maturi e la situazione della Russia sembrava non portare ad un risultato differente. La RSS Lituana cess\u00f2 di esistere \"de facto\" l'11 marzo 1990, con la ricostituzione del Parlamento nazionale, il Seimas il quale ebbe modo di redigere e pubblicare la dichiarazione d'indipendenza. Da quando l'URSS prese possesso della Lituania, il servizio diplomatico lituano (operante come governo in esilio) aveva sempre considerato tale evento accaduto in violazione del diritto internazionale: \u00e8 per questo che non segu\u00ec nessuna formale procedura di secessione dall'URSS (cosiddetta teoria della continuit\u00e0 statale), con una serie di questioni secondarie che nacquero per la delimitazione dei confini della neonata Bielorussia.\nIndipendenza.\nIl Paese si dichiar\u00f2 indipendente con l'Atto di Restaurazione l'11 marzo 1990 con cui si asseriva la restaurazione della Repubblica di Lituania. Precedette l'operazione medesima che fu compiuta solo qualche tempo dopo dagli altri due Stati baltici e fu la prima a rimuovere la parola \"Soviet\" dal nome ufficiale (sebbene non il primo Stato a operare una secessione dall'URSS). L'Unione Sovietica ritenne tale dichiarazione priva di fondamenta giuridiche e contraria alla Costituzione del 1940, ma nel frattempo il processo di distacco degli Stati satellite in atto continu\u00f2 a scapito della Russia anche in aree molto distanti (basti pensare al Kirghizistan).\nL'Unione Sovietica fiss\u00f2 un referendum da tenersi in diversi Stati assoggettati nei precedenti decenni al controllo russo, soluzione di raccordo a cui si era giunti a causa del tira e molla che si venne a creare tra la posizione del Governo centrale e la posizione dei Paesi che chiedevano l'indipendenza. A seguito della votazione, il risultato fu clamoroso: il 90,4% vot\u00f2 per uscire dall'URSS.\nL'Islanda fu il primo Stato a riconoscere l'indipendenza della Lituania. Dopo il putsch di agosto, si unirono altri Stati. L'Unione Sovietica cess\u00f2 formalmente di esistere il 26 dicembre 1991, 3 mesi dopo il riconoscimento ufficiale da parte del Consiglio Nazionale dell'Unione Sovietica della Lituania indipendente. Dopo l'indipendenza, la Lituania entr\u00f2 a far parte delle Nazioni Unite il 17 settembre 1991 e l'Unione europea e la NATO nel 2004.\nPolitica.\nSegretari del Partito Comunista della Lituania.\nI segretari del PCL furono:\nEconomia.\nIl collettivismo nella RSS Lituana ebbe luogo tra il 1947 e il 1952. Il reddito pro capite nel 1990 e il PIL equivaleva a $8,591, sopra la media del resto dell'Unione Sovietica ($6,871). Corrispondeva a meno della met\u00e0 degli Stati vicini: Norvegia ($18,470), Svezia ($17,680) e Finlandia ($16,868). Nel complesso, nel blocco orientale va considerato il genere di economia che si veniva a creare: inesistenza della libera concorrenza e inflazione galoppante causarono disparit\u00e0 con le altre economie mondiali Questi sistemi collassarono anche a causa degli enormi costi da sostenere e anche a causa dell'aumento del debito pubblico.\nLa Lituania costituiva lo 0,3% del territorio URSS e l'1,3% della sua popolazione. Nonostante valori bassi, la produzione industriale e agricola raggiungeva livelli importanti: il 22% delle saldature elettriche realizzate negli Stati inglobati dall'URSS proveniva dalla Lituania, cos\u00ec come l'11,1% di saldature elettriche e di torni, il 2.3% di fertilizzanti agricoli, il 4,8% di motori elettrici a corrente alternata, il 2% di carta, il 2,4% di mobili, il 5,2% di calze, il 3,5% di biancheria intima e maglieria, l'1,4% di calzature in pelle, il 5.3% di frigoriferi, il 6,5% di televisori, il 3,7% di prodotti alimentari a base di carne, il 4,7% di burro, l'1,8% di prodotti in scatola e l'1,9% di zucchero.\nLa Lituania contribuiva al bilancio finanziario dell'URSS in maniera abbastanza significativa. Una stima del 1995, l'occupazione risultasse pari a 80 milioni di litas lituani (pi\u00f9 di 23 milioni di euro) comprese le perdite, incluso il personale mililare, le propriet\u00e0 della chiesa e altre voci di bilancio secondarie.\nCultura.\nI sovietici promossero assiduamente l\"'arte popolare\": ogni esibizione, libro, film, manifestazione sportiva, museo e grado di istruzione veniva intercalata nel contesto ideologico del tempo, valorizzando soprattutto figure care ai socialisti. Dal 1950, furono avviati festival musicali che cercarono di promuovere musica folkloristica e canzoni non contrastanti con i principi del comunismo. L'impressione che voleva essere offerta riguardava il fornire un'immagine positiva delle condizioni di lavoro nelle fattorie collettive, il trasmettere valori di giustizia, incentivo ad operare nell'industria, lealt\u00e0, integrit\u00e0. Gli artisti pi\u00f9 meritevoli venivano premiati col titolo di Artista del Popolo. Negli anni Cinquanta, furono demoliti circa 500 monumenti tra statue, opere architettoniche e figure artistiche a favore di opere legate all'ideologia culturale e artistica del regime. A seguito della destalinizzazione, proliferarono nuovi scrittori in virt\u00f9 di una libert\u00e0 d'espressione maggiore (la censura tuttavia continu\u00f2 ad operare, come accadde nel caso della \"Lietuvi\u0161koji tarybin\u0117 enciklopedija\", l'enciclopedia lituana redatta nel periodo sovietico). Nelle loro opere, si cerc\u00f2 di ricalcare esperienze storiche e tradizioni nazionali della Lituania. Dalla fine degli anni '50, crebbe anche la produzione teatrale.\nIn astronomia.\nL\u2019asteroide 2577 Litva, scoperto nel 1975 dall\u2019astronomo sovietico Nikolaj Stepanovi\u010d \u010cernych, trae il nome dalla RSS Lituana."}
{"id": "116702", "revid": "4", "url": "https://it.wikipedia.org/wiki?curid=116702", "title": "Skolt Sami", "text": ""}
{"id": "116703", "revid": "12331", "url": "https://it.wikipedia.org/wiki?curid=116703", "title": "Sami skolt", "text": ""}
{"id": "116704", "revid": "12331", "url": "https://it.wikipedia.org/wiki?curid=116704", "title": "Sami del Nord", "text": ""}
{"id": "116706", "revid": "287204", "url": "https://it.wikipedia.org/wiki?curid=116706", "title": "Ectoplasma (parapsicologia)", "text": "Ectoplasma (dal greco antico \u1f10\u03ba\u03c4\u03cc\u03c2 (\"ekt\u00f2s\", fuori) e \u03c0\u03bb\u03ac\u03c3\u03bc\u03b1 (\"plasma\", lett. ci\u00f2 che ha forma) \u00e8 un termine adottato per la prima volta da Ernst Haeckel nel 1873, per indicare lo strato esterno e pi\u00f9 denso del citoplasma cellulare.\nIl primo ad usare questo termine nel campo della parapsicologia e dello spiritismo fu il premio Nobel Charles Richet (1850-1935). Il termine \"ectoplasma\" indica una sostanza di natura sconosciuta, che secondo i fautori delle teorie paranormali uscirebbe dal corpo di alcuni medium in stato di trance e che spesso si materializzerebbe in figure visibili. Esso rappresenterebbe pertanto la forma corporea fluida nella quale talvolta si materializzano gli spiriti o le entit\u00e0 spirituali.\nLa sostanza di cui \u00e8 composto l'ectoplasma viene generalmente descritta come viscida, morbida o solida, fluida o vaporosa, fredda ma asciutta al tatto. Spesso sarebbe di colore biancastro, a volte con sfumature verdastre e fosforescente. Avrebbe inoltre un odore peculiare, da alcuni associato all'ozono.\nIn una prima fase sarebbe trasparente, per poi prendere consistenza assumendo diverse forme, tra cui figure umane totali o parziali. Verrebbero cos\u00ec a formarsi arti, volti o perfino interi corpi in grado di assumere movenze \"intelligenti\". Spesso viene descritto come mobile e retrattile e legato alla sensibilit\u00e0 fisica del medium, che prova delle sensazioni quando l'ectoplasma viene toccato. Sarebbe inoltre sensibile a fonti di luce intensa, dalle quali si ritrarrebbe, rischiando per\u00f2 di causare traumi psichici al medium.\nIn genere, dopo la produzione di un ectoplasma, il medium prova una forte spossatezza fisica e una perdita di peso.\nAl termine del fenomeno, l'ectoplasma pu\u00f2 lasciare dei residui in forma di filamenti.\nDurante lo stato di trance, l'ectoplasma fuoriuscirebbe, almeno in alcuni casi, oltre che dalla bocca, da qualsiasi orifizio del corpo, compresi orecchie, naso, occhi, ombelico, capezzoli e vagina. Rimarrebbe attaccato al corpo per tutta la durata del fenomeno, per poi essere riassorbito alla fine della seduta.\nProprio questo aspetto relativo alla fuoriuscita dell'ectoplasma dagli orifizi corporei rende evidente l'origine del tutto naturale e spesso fraudolenta di questo fenomeno, dimostrata scientificamente in numerosi casi. La sostanza di cui si affermava la soprannaturalit\u00e0, in questi casi era in realt\u00e0 null'altro che un insieme di materiali, inorganici e/o derivanti da interiora di animali, inseriti nel corpo della medium prima della seduta e da essa estratti o lasciati uscire, al momento opportuno, nel corso della \"trance\".\nSi \u00e8 tentato di analizzare in laboratorio un residuo di ectoplasma ritenuto autentico, ottenendo conferma di questa spiegazione scientifica. Esso avrebbe infatti una composizione organica fatta di globuli rossi, cellule epiteliali, leucociti, cristalli di acidi grassi e sali, residui di polvere e filamenti di tessuto; ovvero sostanze tutte appartenenti alla disponibilit\u00e0 immediata del medium e niente affatto soprannaturali. I fautori del paranormale spiegano invece questi risultati affermando che si tratta di contaminazioni, derivanti probabilmente dal contatto dell'ectoplasma con il corpo del medium e con l'ambiente.\nEsistono due teorie tradizionali che cercano di spiegare questo fenomeno:\nSpesso al fenomeno della produzione ectoplasmatica si assocerebbero fenomeni di telepatia, il che dovrebbe giustificare le reazioni dell'ectoplasma a stimoli esterni (contatto, suoni, luce) ed il collegamento fra questi e il medium, che parrebbe risentirne somaticamente."}
{"id": "116710", "revid": "117732962", "url": "https://it.wikipedia.org/wiki?curid=116710", "title": "Nucleoplasma", "text": "Il nucleoplasma \u00e8 una matrice gelatinosa presente all'interno del nucleo, ricca di acqua e contenente ioni, proteine, enzimi e nucleotidi. Al suo interno sono presenti gli acidi nucleici (DNA e RNA) diffusi nell'area nucleare, detti cromatina.\nLa sintesi degli RNA e la loro maturazione avvengono in numerosi siti sparsi in tutto il nucleoplasma.\nLa cromatina nel nucleo di cellule in crescita, si presenta in due distinte porzioni.\nUna di queste \u00e8 formata da fibre despiralizzate e prende il nome di eucromatina, l'altra porzione costituita da granuli formati da addensamenti compatti di fibre spiralizzate, prende il nome di eterocromatina.\nAl microscopio la prima si presenta chiara e la seconda pi\u00f9 scura.\nDurante la divisione cellulare la massa cromatinica si addensa dando origine a strutture formate da proteine e acido deossiribonucleico (DNA), dette cromosomi. La porzione liquida e solubile del nucleoplasma si chiama nucleosol."}
{"id": "116711", "revid": "834", "url": "https://it.wikipedia.org/wiki?curid=116711", "title": "Roland Schoeman", "text": ""}
{"id": "116715", "revid": "1318658", "url": "https://it.wikipedia.org/wiki?curid=116715", "title": "Lago d'Idro", "text": "Il lago d'Idro o Eridio (\"Lac d'Ider\" in lombardo, \"Idrosee\" in tedesco) \u00e8 un lago di origine glaciale sito nella provincia di Brescia ai confini con il Trentino.\nPosto a 368 metri sul livello del mare \u00e8 formato dalle acque del fiume Chiese che ne \u00e8 anche l'emissario.\nLa sua superficie \u00e8 di 10,9\u00a0km\u00b2 e raggiunge una profondit\u00e0 massima di 122 metri.\nStoria.\nI pi\u00f9 antichi abitanti della Val Sabbia e del lago sembrano essere stati i Liguri, antica popolazione che occupava il nord Italia occidentale prima del 2000 a.C., l'area \u00e8 posta sotto dominio Romano dall'anno 16 a.C.\nLa Valle e di conseguenza la zona lacustre vennero evangelizzate tra il VI e il VII secolo.\nNel XV secolo, a opera della Repubblica di Venezia, venne edificata la Rocca d'Anfo, complesso militare fortificato che dal pendio del monte Censo domina l'intero lago.\nIl lago d'Idro \u00e8 uno dei primi laghi naturali italiani a essere regolato da uno sbarramento artificiale costruito nel corso degli anni venti, e gestito in concessione dalla Societ\u00e0 Lago d'Idro (SLI) fino alla scadenza del 24 ottobre 1987. Da allora \u00e8 in corso un confronto a volte aspro fra le varie autorit\u00e0 competenti, le popolazioni rivierasche, l'Enel che deriva acqua per la centrale idroelettrica di Carpeneda e i contadini della pianura per l'irrigazione. Il lago costituisce un serbatoio artificiale, alla quota massima di 370\u00a0m s.l.m. di 850 milioni di m3. Dal 1996 al 2001 a titolo di sperimentazione \u00e8 stato imposto il minimo deflusso vitale e sono state ridotte le escursioni artificiali del lago da 7 a 3,25\u00a0m.\nFauna.\nNelle acque del lago \u00e8 abbondante la presenza di lucci, persici, anguille e alborelle.\nSulle sue rive si possono trovare specie di uccelli acquatici e migratori, tra i quali:\nsvasso maggiore, folaghe, germani reali, gabbiani, porciglioni, tarabusini, aironi cenerini, martin pescatori e usignoli di fiume.\nImmissari ed emissari.\nIl fiume Chiese, le cui sorgenti vengono alimentate dal Gruppo dell'Adamello, \u00e8 il principale immissario e l'unico emissario del lago.\nIl Chiese si immette nel bacino lacustre fra Baitoni (comune di Bondone in Provincia di Trento) e Ponte Caffaro (comune di Bagolino in Provincia di Brescia), segnando in quel punto anche una parte del confine fra le due province, ed esce dal lago nel comune di Idro in provincia di Brescia.\nAltro immissario \u00e8 il torrente Re di Anfo, interamente compreso nel territorio del comune di Anfo in provincia di Brescia.\nIl fiume Caffaro s'immette nel Chiese poche centinaia di metri prima che quest'ultimo entri nel lago.\nLe acque.\nIl lago \u00e8 interamente balneabile (al 2014).\nLe condizioni attuali del lago tuttavia destano pi\u00f9 di una preoccupazione a causa della gravit\u00e0 dei fenomeni di eutrofizzazione dovuti all'assenza di un collettore fognario e per l'intenso sfruttamento delle sue acque da parte della centrale idroelettrica di Carpeneda e per uso irriguo.\nAl 2017, Regione Lombardia stanzia 1,6 milioni di euro per il collettore, a fronte di 3 milioni richiesti per completare l'opera. \nInfrastrutture e trasporti.\nIl lago d'Idro, a differenza di quello d'Iseo e di Garda, non pu\u00f2 essere percorso per tutto il suo perimetro con automezzi perch\u00e9, sulla sponda orientale, la strada che parte da Idro termina 5\u00a0km dopo, nella frazione di Vesta e solo un sentiero permette il collegamento con Baitoni, frazione del comune di Bondone.\nLa sponda occidentale \u00e8 attraversata dalla Strada statale 237 del Caffaro che entra nei centri abitati di Idro, Anfo e Ponte Caffaro per poi entrare in territorio trentino.\nDurante il periodo estivo \u00e8 presente un servizio di trasporto con un battello che collega le localit\u00e0 di Lemprato, Crone, Anfo, Ponte Caffaro, Vesta e Vantone.\nIl porticciolo turistico di Crone, sede del comune di Idro \u00e8 stato intitolato alla memoria dell'ammiraglio Mario Tonni, nato nel 1930 a Provaglio Val Sabbia e scomparso nel 2005, unico ammiraglio della Val Sabbia nella storia della Marina Militare."}
{"id": "116718", "revid": "767487", "url": "https://it.wikipedia.org/wiki?curid=116718", "title": "Dinastia antigonide", "text": "La dinastia antigonide (306 - 168 a.C.) fu una dinastia di re macedoni, il cui capostipite fu il generale di Alessandro Magno, Antigono I Monoftalmo. Il regno di Antigono si espandeva sull'Asia Minore e sulla Siria settentrionale, ma i suoi tentativi di ottenere il controllo dell'impero di Alessandro lo portarono alla sconfitta ed alla morte nella battaglia di Ipso nel 301 a.C. Il figlio di Antigono Demetrio I Poliorcete sopravvisse alla battaglia e in breve prese possesso della Grecia e della Macedonia, prima di morire in prigione dopo aver perso il trono. \nDopo un periodo confuso il figlio di Demetrio, Antigono II Gonata riusc\u00ec a stabilire il controllo sull'antico regno di Macedonia e su gran parte delle citt\u00e0-Stato greche dopo la morte di Pirro.\nIl mondo ellenistico rimase cos\u00ec sistemato sotto le tre dinastie degli Antigonidi in Grecia e Macedonia, dei Seleucidi in Asia e dei Tolomei in Egitto. In seguito parte dell'Anatolia entr\u00f2 a far parte della nuova dinastia Attalide, con capitale Pergamo.\nLa dinastia antigonide ebbe fine quando il dominio dell'area pass\u00f2 nelle mani di Roma dopo la battaglia di Pidna del 168 a.C.\nI membri della dinastia antigonide furono:"}
{"id": "116720", "revid": "6066", "url": "https://it.wikipedia.org/wiki?curid=116720", "title": "Antigonidi", "text": ""}
{"id": "116723", "revid": "1745361", "url": "https://it.wikipedia.org/wiki?curid=116723", "title": "Mater Matuta", "text": "Nella mitologia romana, Mater Matuta era la dea del Mattino o dell'Aurora e quindi protettrice della nascita degli uomini e delle cose.\nPi\u00f9 tardi fu associata alla dea greca Eos, a Leucotea o, appunto, Aurora.\nDescrizione.\nAveva un tempio nel Foro Boario, accanto al Porto fluviale di Roma, consacrato secondo la leggenda da Romolo, distrutto nel 506 a.C. e ricostruito nel 396 a.C. da Marco Furio Camillo, per adempiere al voto fatto durante l'assedio di Veio, nell'odierna area di Sant'Omobono, realizzato, forse, all'epoca di Servio Tullio (secondo quarto del VI secolo a.C.).\nAltri templi dedicati alla dea erano nelle citt\u00e0 di Capua, Cosa e Satricum, quest'ultimo tempio costruito (e ricostruito) sull'acropoli cittadina.\nLa sua festa, i \"Matralia\", veniva celebrata l'11 giugno. A questo culto erano ammesse solo le donne vergini o sposate una sola volta, il cui marito era ancora vivo, mentre le schiave ne erano severamente escluse. Per l'occasione venivano offerti alla dea cibi cotti in vasi di terra.\nLa dea fu associata alla divinit\u00e0 greca di Leucotea, e poich\u00e9 questa era la madre di Palemone, a sua volta associato dai romani alla divinit\u00e0 di Portuno, Mater Matua era la madre di quest'ultimo..\nEtimologia.\nL'etimologia del nome \"Matuta\", \u00e8 ancora incerta, facendola derivare dai termini indoeuropei \"*m\u0101-tu-to\u2011\", ossia mattinierio, mattino, oppure da *m\u0101-tu-ro\u2011\", maturo, pronto per il raccolto.\nOpere.\nIl Museo archeologico nazionale di Firenze espone la statua della Marter Matuta rinvenuta nella necropoli della Pedata presso Chianciano Terme.\nIl Museo Provinciale Campano di Capua, in provincia di Caserta, dedica una sala alla dea, \"Matres Matutae\", dove sono esposte numerosissime terrecotte architettoniche e votive, ed oltre 150 statue in tufo, di varie dimensioni, che raffigurano costantemente donne sedute.\nLa dea \u00e8 rappresentata sulla facciata settentrionale dell'Arco di Costantino, nel gruppo di soggetti che rappresentano l'Adventus, ossia l'arrivo dell'Imperatore."}
{"id": "116726", "revid": "1305772", "url": "https://it.wikipedia.org/wiki?curid=116726", "title": "UV", "text": ""}
{"id": "116728", "revid": "62004", "url": "https://it.wikipedia.org/wiki?curid=116728", "title": "Sasha Djordjevic", "text": ""}
{"id": "116731", "revid": "287204", "url": "https://it.wikipedia.org/wiki?curid=116731", "title": "Preben Elkjaer Larsen", "text": ""}
{"id": "116732", "revid": "834", "url": "https://it.wikipedia.org/wiki?curid=116732", "title": "Preben Elkj\u00e6r-Larsen", "text": ""}
{"id": "116738", "revid": "767487", "url": "https://it.wikipedia.org/wiki?curid=116738", "title": "William Horatio Bates", "text": "Ha elaborato un personale metodo per la cura dei difetti visivi privo di basi e riscontri scientifici.\nBiografia.\nLaureato in medicina e chirurgia nel 1885 alla Cornell University, dal 1896 inizi\u00f2 a dedicarsi alla sperimentazione clinica che lo coinvolger\u00e0 tutta la vita fra ospedali di America e Regno Unito, alternandola a tre matrimoni ed al tennis.\nNel 1919 pubblic\u00f2 a sue spese la prima edizione de \"Vista perfetta senza occhiali\", per avere l'opportunit\u00e0 di esporre le sue teorie per la maggior parte contrarie all'oftalmologia canonica. Mor\u00ec a New York il 10 luglio 1931.\nIl metodo Bates.\nSecondo la sua tesi, scientificamente priva di riscontri, gli occhi verrebbero male utilizzati in seguito all'erronea idea che per vedere meglio \u00e8 necessario uno sforzo o la concentrazione. Ipotizzava la possibilit\u00e0 di migliorare la vista senza il ricorso alla chirurgia e senza il ricorso agli occhiali che, sempre a suo dire, imporrebbe una condizione di sforzo continuativo che tenderebbe a bilanciare quello delle lenti, portando alla lunga un inevitabile peggioramento dell'imperfetta visione e del benessere generale della persona. Le sue tesi sono state dimostrate essere infondate.\nHa inoltre ipotizzato un ruolo funzionale dell'immaginazione e della memoria, che riteneva fossero importanti quanto se non di pi\u00f9 della reale luce che proviene dagli oggetti e viene impressa sulla retina. Ha ancora paragonato l'importanza dell'epinefrina per i nostri occhi, a quello della cocaina nella chirurgia che all'epoca era l'anestetico pi\u00f9 comunemente utilizzato."}
{"id": "116739", "revid": "834", "url": "https://it.wikipedia.org/wiki?curid=116739", "title": "William Bates", "text": ""}
