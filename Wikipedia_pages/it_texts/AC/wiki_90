{"id": "137752", "revid": "2184720", "url": "https://it.wikipedia.org/wiki?curid=137752", "title": "Roberto Vecchioni", "text": "Ha vinto alcuni dei premi e dei festival pi\u00f9 importanti della musica italiana: il Premio Tenco nel 1983, il Festivalbar nel 1992, il Festival di Sanremo e il Premio Mia Martini della critica nel 2011; ha vinto inoltre il Premio Lunezia Antologia 2013.\n\u00c8 considerato fra i cantautori italiani pi\u00f9 importanti, influenti e stilisticamente eterogenei: nella sua opera, \u00e8 ricorrente l'intrecciarsi del proprio essere con i pi\u00f9 svariati miti della storia, della letteratura o dell'arte, questi ultimi presi in prestito, non tanto per descriverne le gesta, piuttosto come espediente per rappresentare una parte di s\u00e9.\nDal 1969 al 2004 ha lavorato come docente in diversi licei classici delle province di Milano e di Brescia. Ha tenuto e tiene vari corsi universitari.\nBiografia.\nGli inizi come autore e i Pop Seven.\nHa origini napoletane. Il padre Aldo \u00e8 di San Giorgio a Cremano ed \u00e8 commerciante. La madre Eva Picardi \u00e8 di Napoli ed \u00e8 casalinga. Il fratello Sergio, secondogenito, \u00e8 notaio. Si \u00e8 laureato nel 1968 in lettere classiche presso l'Universit\u00e0 Cattolica del Sacro Cuore di Milano, nella quale rester\u00e0 come assistente di Storia delle religioni; successivamente \u00e8 stato insegnante di materie letterarie in licei classici, dove ha avuto, tra i suoi allievi, la futura cantante Paola Iezzi del duo Paola &amp; Chiara. Nonostante il suo successo da cantautore, ha continuato anche a lavorare nella scuola, fino alla pensione. Gran parte della sua vita di professore di lettere (italiano, greco e latino) \u00e8 legata al liceo \"C. Beccaria\" di Milano; in seguito, avvicinandosi l'et\u00e0 per la pensione, prefer\u00ec poi spostarsi in provincia, scegliendo come destinazione il liceo classico di Stato \"G. Bagatta\" di Desenzano del Garda, dove mantenne la cattedra dal 1992 al 1996. La sua residenza la stabil\u00ec a Maguzzano, dove tuttora \u00e8 proprietario di una grande casa in campagna. Entr\u00f2 - senza pi\u00f9 uscirne - anche a fare attivamente parte della vita culturale della citt\u00e0 dove insegnava, e nella stessa citt\u00e0 \u00e8 a tutt'oggi impegnato in prima persona in alcune campagne di salvaguardia ambientale e culturale.\nComincia la carriera nel mondo musicale come autore di testi di canzoni, in collaborazione con l'amico musicista Andrea Lo Vecchio: il primo brano pubblicato \u00e8 una traduzione in italiano di \"Barbara Ann\" dei Beach Boys, incisa nel 1966 dai Pop Seven, e la particolarit\u00e0 di questo 45 giri \u00e8 che lo stesso Vecchioni partecipa all'incisione (sua \u00e8 la voce che comincia la canzone cantando \"Bar bar bar, bar Barbara Ann\"). Lo stesso Vecchioni ha raccontato che il gruppo venne creato apposta per l'incisione da Iller Pattaccini, che riun\u00ec i sette componenti, da cui il nome del complesso, e che incisero due 45 giri con \"Barbara Ann\" e due retri differenti; i Pop Seven erano costituiti, oltre che da Vecchioni alla chitarra e alla voce, da Fabio alla voce solista, Vittorio alla chitarra e alla voce, Tojo al basso e alla voce, Michele alla batteria, e Angela e Daniela ai cori.\nNella seconda met\u00e0 degli anni sessanta e nei settanta continua la carriera di autore di testi (a partire dal 1970 anche su musiche di Renato Pareti, oltre che di Lo Vecchio) e scrive canzoni per cantanti affermati come Ornella Vanoni, Iva Zanicchi, Gigliola Cinquetti, i Nuovi Angeli, gli Homo Sapiens, le Figlie del vento ecc.\nIn alcuni di questi testi sono gi\u00e0 evidenti le tematiche presenti nella sua produzione da cantautore: la nostalgia per il passato, il tema del doppio, l'uso della storia come metafora del presente (emblematica \u00e8, a questo proposito, \"La battaglia di Maratona\" incisa nel 1968 da Lo Vecchio), con evidenti influenze del lavoro letterario di Jorge Luis Borges.\nLavora spesso, in questo periodo, con la CGD e la CBS, ed \u00e8 in queste case discografiche che ha modo di conoscere Francesco Guccini:\nNel 1968 partecipa al Festival di Sanremo come autore della canzone \"Sera\", interpretata da Giuliana Valci e Gigliola Cinquetti, e questo fatto contribuisce a rendere Lo Vecchio e Vecchioni autori molto richiesti: \nIl debutto come cantautore.\nDopo i primi successi come autore di testi, Vecchioni riesce nel 1968 ad incidere per la Durium un 45 giri, contenente sul lato A \"La pioggia e il parco\" e sul retro \"Un disco scelto a caso\" entrambi brani su musica di Lo Vecchio, ma il disco passa inosservato, e Vecchioni deve pazientare tre anni prima di ottenere la fiducia di una nuova casa discografica, la Ducale, fondata da Davide Matalon, ex patron della Italdisc e storico scopritore di Mina.\nPer la Ducale Vecchioni incide, nel 1971, il suo primo album \"Parabola\", album che contiene una delle sue canzoni pi\u00f9 famose, \"Luci a San Siro\", seguito l'anno dopo da \"Saldi di fine stagione\"; sempre nel 1972 collabora con Donatella Moretti, per cui scrive tre canzoni dell'album \"Conto terzi\" (\"Antonio e Giuseppe\", \"Orlando\" e \"Ragazza che parti\").\nNel 1971 scrive il testo dell'inno dell'Inter, squadra della quale \u00e8 noto sostenitore, \"Inter spaziale\", musicato da Renato Pareti e cantato dal calciatore Mario Bertini.\nNel 1973 riceve il premio della critica discografica italiana per il disco \"Il re non si diverte\". Nello stesso anno partecipa al Festival di Sanremo come compositore e interprete di \"L'uomo che si gioca il cielo a dadi\", brano intimista dedicato al padre, che si classifica all'ottavo posto. Secondo quanto affermato dal giornalista Marino Bartoletti durante un dopofestival nel 2020, nello stesso anno Vecchioni fu l'autore della canzone non-sense \"Sugli sugli bane bane\" del gruppo femminile Le figlie del vento.\nSempre nel 1973 partecipa anche a \"Canzonissima\", ma non riesce ad accedere alla fase finale.\nNel 1974 partecipa ad \"Un disco per l'estate\" con la canzone \"La farfalla giapponese\", che passa per\u00f2 inosservata e che \u00e8 anche la sua ultima incisione per la Ducale; passa infatti alla Philips, con cui otterr\u00e0 i primi successi di vendita, grazie a \"Ipertensione\" e soprattutto ad \"Elisir\", i cui brani \"Velasquez\" e \"Figlia\" sono trasmessi spesso dalle prime radio libere.\nNel 1975 ha una buona notoriet\u00e0 grazie alle canzoni della serie a cartoni animati \"Barbapap\u00e0\", i cui brani sono stati cantati anche da Orietta Berti e Claudio Lippi.\nIl successo tra musica, televisione e letteratura.\nNel 1977 ottiene la fama presso il grande pubblico con il suo maggiore successo, \"Samarcanda\", contenuto nell'album omonimo, ispirato a una leggenda di un soldato che fuggiva dalla morte (infatti ascoltando i primi versi sentiamo il soldato che paragona la morte a una nera signora). L'album \u00e8 presentato nel programma musicale Auditorio A in onda su Rai2 nello stesso anno.\nGli archi della celebre introduzione sono composti e incisi da Angelo Branduardi, che canta una versione della stessa canzone nell'album live \"Camper\", realizzando anche un videoclip con i due artisti nei panni di Stanlio &amp; Ollio.\nIl successo viene confermato dai lavori successivi, negli anni di passaggio dalla Philips alla CGD, fino al \"Il Grande Sogno\" del 1984 dove, assieme al fidato Michelangelo Romano, arrangia nuovamente alcuni successi affiancandoli ad alcuni nuovi brani, tra cui la title-track dove Francesco De Gregori suon\u00f2 l'armonica a bocca. \u00c8 questo forse il primo album italiano di canzoni incise in una nuova veste, abitudine che divenne poi una costante degli artisti con un cospicuo repertorio.\nNel 1979 \u00e8 accusato di spaccio di sostanze stupefacenti dal giudice istruttore di Marsala: l'accusa si riferisce ad un episodio avvenuto due anni prima durante una serata alla Festa dell'Unit\u00e0 della stessa localit\u00e0 siciliana, quando il cantautore avrebbe offerto uno spinello ad un quattordicenne. Vecchioni viene arrestato in attesa del processo e rilasciato dopo alcuni giorni; l'assoluzione definitiva arriver\u00e0 dopo qualche anno; da questa vicenda personale, esacerbata dall'attesa in prigione poich\u00e9 il giudice doveva rientrare dalle ferie, avrebbe tratto poi l'ispirazione per scrivere le canzoni \"Lettera da Marsala\" e \"Signor giudice (un signore cos\u00ec cos\u00ec)\" (appartenenti all'album \"Robinson, come salvarsi la vita\").\nTra la fine degli anni settanta e i primi anni ottanta, Vecchioni \u00e8 conduttore, su Antenna 3 Lombardia della rubrica \"Telebigino\", in onda di pomeriggio per 3 ore durante la quale aiuta a tradurre in diretta brani di latino e greco che i giovani telespettatori devono fare come compito per l'indomani. Molto spesso, come lo stesso Vecchioni ha confermato, dopo aver dato verbo e costruzione, alla seconda o terza telefonata di un ragazzo \u00e8 lui stesso a dare la traduzione intera.\nNel 1980 \u00e8 la volta del disco \"Montecristo\", l'unico a non essere mai stato ristampato (fino al 2020, in occasione del 40\u00ba anniversario dalla sua pubblicazione), a causa di una disputa tra le due case discografiche di passaggio: poco dopo la sua uscita viene ritirato dal commercio e tutte le copie distrutte, inclusi i master. Per questo ne esistono solo poche copie che costituiscono dei veri e propri pezzi da collezione, arricchiti inoltre dai disegni di Andrea Pazienza, che avrebbe firmato anche le copertine di molti album seguenti.\nNel 1981 sposa l'attuale moglie, la scrittrice Daria Colombo.\nNel 1992 vince il Festivalbar con la canzone \"Voglio una donna\", unico inedito del disco dal vivo \"Camper\".\nNel 1994 e nel 1998 partecipa al Lombardia Festival diretto da Luigi e Carmelo Pistillo (con la collaborazione artistica di Marco Mangiarotti).\nSi stima che i suoi album abbiano venduto oltre sei milioni e mezzo di copie.\nLa sua attivit\u00e0 di cantautore si intreccia con quella di scrittore. Nel 1983 esce, come allegato ad un'edizione limitata dell'album \"Il grande sogno\", un volume omonimo edito da Milano Libri, che contiene poesie, racconti e testi per canzoni. Il suo secondo libro \u00e8 del 1996, una raccolta di racconti intitolata \"Viaggi del tempo immobile\" (Einaudi).\nNel periodo dal 1984 al 1985 scrive interamente l'album \"OXA\" della cantante pugliese Anna Oxa, che presenta al Festival di Sanremo 1985 uno dei brani composti da Vecchioni insieme a Mauro Paoluzzi, \"A lei\", classificatosi poi settimo.\nNel 1998 cura la voce \"Canzone d'autore\" dell'Enciclopedia Treccani. Nel frattempo non abbandona la musica e compone insieme a Loredana Bert\u00e8, per Patty Pravo, \"Treno di Panna\" inserita nel fortunato album \"Notti guai e libert\u00e0\" che porta la firma di altri prestigiosi cantautori.\nIl suo lavoro s'intreccia con la musica nel 1999 quando, sostenuto dal Ministero della pubblica istruzione, organizza un giro presso le Universit\u00e0 e i licei d'Italia per un ciclo di conferenze sulla \"Storia letteraria della canzone italiana\".\nGli anni 2000 e la vittoria al \"Festival di Sanremo\" nel 2011.\nAncora per Einaudi esce, nel 2000, il suo primo romanzo \"Le parole non le portano le cicogne\" ed \u00e8 sempre l'editore torinese a pubblicare nel 2004 il volume \"Il libraio di Selinunte\". Nel 2006 pubblica il libro \"Diario di un gatto con gli stivali\", seguito nel 2008 dalla raccolta di poesie \"Volevo. Ed erano voli\". Infine nel 2009 esce la raccolta di racconti \"Scacco a Dio\".\nDal 2001 al 2003 ha insegnato alla Facolt\u00e0 di Scienze della Formazione dell'Universit\u00e0 di Torino come docente di \"Forme di poesia per musica\" del corso di laurea in DAMS. Dal 2004 al 2005 ha tenuto lo stesso corso presso l'Universit\u00e0 di Teramo.\nNel 2006 torna al Festival di Sanremo nella serata dei duetti per cantare insieme ai Nomadi il brano \"Dove si va\".\nTiene dal 2006 un corso di lezioni dal tema: \"Testi letterari in musica\" all'Universit\u00e0 di Pavia ed un corso di lezioni intitolato \"Laboratorio di Scrittura e Cultura della Comunicazione\" presso La Sapienza di Roma.\nNel 2007 esce \"Di rabbia e di stelle\", i cui pezzi trainanti sono \"Comici, spaventati guerrieri\" (titolo derivato dall'omonimo romanzo di Stefano Benni), e \"Le rose blu\", una preghiera dedicata al figlio Edoardo, sofferente di sclerosi multipla.\nHa partecipato alla realizzazione della canzone \"Domani 21/04.2009\", dedicata alle persone rimaste coinvolte nel terremoto dell'Aquila del 2009.\nIl 30 ottobre 2010 partecipa ad un incontro dei giovani dell'Azione Cattolica Italiana, che la mattina in Piazza San Pietro a Roma avevano incontrato Papa Benedetto XVI. Vecchioni si esibisce nel pomeriggio a Piazza del Popolo davanti a 50.000 ragazzi.\nIn questo lasso di tempo Vecchioni ha subito un infarto ed ha sconfitto un tumore al rene.\nIl 19 febbraio 2011 vince il Festival di Sanremo con la canzone \"Chiamami ancora amore\"(tra i tre finalisti: 48% dei televoti per Vecchioni, 40% per i Mod\u00e0 con Emma e 12% per Albano)., Gli viene inoltre conferito il premio Golden Share della Sala Stampa Radio e Tv ed il Premio della Critica del Festival della canzone italiana \"Mia Martini\" nella sezione \"Artisti\". A convincerlo a partecipare al festival dopo 38 anni dall'ultima volta era stato proprio Gianni Morandi, conduttore dell'evento.\nIl 2 maggio 2011, insieme a Gianni Morandi, prende parte al programma televisivo musicale \"Due\".\nDa febbraio 2013 ha tenuto delle lezioni sulla storia della musica italiana agli allievi della dodicesima edizione di \"Amici di Maria De Filippi\".\nIl 13 settembre 2013 esce il singolo \"Sei nel mio cuore\" che anticipa il suo nuovo album \"Io non appartengo pi\u00f9\" pubblicato l'8 ottobre.\nIl 20 settembre 2013 si diffonde la notizia che sarebbe stato candidato al Premio Nobel per la letteratura insieme a Bob Dylan e Leonard Cohen. La notizia non pu\u00f2 essere n\u00e9 confermata n\u00e9 smentita, poich\u00e9 l'Accademia non rivela i nomi dei candidati non vincitori prima che siano passati cinquant'anni, e non interviene mai per smentire voci infondate (per non violare il segreto). Enrico Tiozzo, che dichiara di essere un professore autorizzato ad avanzare candidature al Nobel, ha comunque confermato di avere effettivamente presentato quella di Vecchioni.\nIl 29 maggio 2014 recita come \"guest star\" interpretando se stesso nell'ultima puntata della nona stagione della fortunata fiction \"Un medico in famiglia\". Nella scena finale canta una delle sue canzoni pi\u00f9 famose, \"Chiamami ancora amore\".\nNel 2015 debutta sul grande schermo nel ruolo di Vito nel film di Sergio Castellitto \"Nessuno si salva da solo\". Nello stesso anno \u00e8 in tour nelle principali piazze italiane e nei teatri con un tour ispirato al suo romanzo dal titolo \"Il mercante di luce\", pubblicato nel 2014. Il romanzo, il cui titolo \u00e8 tratto dalla canzone \"Un ottico\" di Fabrizio De Andr\u00e9, narra la storia di un padre professore di lettere classiche, che ha un particolare rifiuto per la vita, mentre \u00e8 costretto ad insegnare l'amore per la vita al figlio malato di progeria. Il concerto \u00e8 intercalato da diversi monologhi di Vecchioni sul tema della vita e da letture tratte dal romanzo, alternati a canzoni tratte da tutta la sua carriera in modo trasversale, comprendendo diverse canzoni dell'ultimo album.\nNel mese di marzo 2016 esce per Einaudi \"La vita che si ama\", nuovo romanzo sotto forma di lettera dedicata ai propri figli. La struttura del romanzo \u00e8 quella di una raccolta di racconti, spesso aneddotici, il cui filo conduttore \u00e8 la ricerca costante della felicit\u00e0 all'interno del proprio percorso di vita (il sottotitolo recita \"io la felicit\u00e0 la voglio addosso come una febbre\"), felicit\u00e0 da condividere e da insegnare agli altri, dagli studenti ai propri figli. L'uscita del libro, accompagnata da tantissime presentazioni in tutta Italia, \u00e8 strettamente collegata al nuovo tour, che come il precedente prende il nome proprio dal romanzo chiamandosi \"La vita che si ama - Tour\". Particolarit\u00e0 di questa tourn\u00e9e \u00e8 che in scaletta sono presenti canzoni quasi mai cantate in carriera, come \"Figlio, figlio, figlio\", che vengono alternate a brani del romanzo, al quale la scaletta \u00e8 direttamente ispirata, lasciando quindi ai brani pi\u00f9 intimi e dal carattere pi\u00f9 confidenziale di Vecchioni. Alcune date di questo tour vedono la sola presenza del professore insieme al suo fido chitarrista Massimo Germini, che ha riarrangiato tutte le canzoni per chitarra e voce, accompagnando come una vera lira la voce di Vecchioni. Il tour proseguir\u00e0 per tutto il 2016.\nNel mese di novembre 2018 pubblica un nuovo album, \"L'infinito\": tra gli ospiti Francesco Guccini e Morgan.\nNell'ottobre 2020 Vecchioni duetta con Emma Marrone, interpretando la canzone \"Autunno\" di Francesco Guccini nell'album omaggio \"\", prodotto e arrangiato da Mauro Pagani, in una versione apprezzata dallo stesso Guccini.\nProfessore all'Universit\u00e0.\nDopo aver insegnato latino e greco per oltre trent'anni nei licei, continua la sua attivit\u00e0 d'insegnante presso svariate universit\u00e0 italiane e straniere.\nHa tenuto il corso: \u201c\"Forme di Poesia in musica\"\u201d presso la facolt\u00e0 di Scienze della comunicazione dell'Universit\u00e0 di Torino dal 2001 al 2003 e presso l'Universit\u00e0 di Teramo nel 2004-2005.\nHa tenuto anche il corso di lezioni \u201c\"Laboratorio di Scrittura e Cultura della Comunicazione\"\u201d presso l'Universit\u00e0 \u201cLa Sapienza\u201d di Roma.\nDal 2006 insegna \u201c\"Forme di Poesia in musica\"\u201d all'Universit\u00e0 di Pavia, tenendo insegnamenti a \"Comunicazione Professionale e Multimedialit\u00e0 (CPM)\", corso di laurea inter-dipartimentale afferente al Dipartimento di Scienze Politiche e Sociali. Negli ultimi anni ha tenuto i seguenti corsi monografici:\nAltre attivit\u00e0.\nImpegno nel sociale.\nIl 17 giugno 2011, partecipa alla manifestazione \"Giochi Senza Barriere\" (che si tiene da 8 anni alla Villa Comunale di Napoli), organizzata dall'associazione \"Tutti a scuola\" che lotta per i diritti dei ragazzi disabili. Durante l'estate prende parte al \"Radio Italia tour\". Ad ottobre 2011 diventa testimonial AISM nella campagna \"Una mela per la vita\" (il figlio pi\u00f9 giovane del cantautore, Edoardo, \u00e8 malato di sclerosi multipla).\n\u00c8 stato nominato dal sindaco di Napoli Luigi de Magistris, Presidente del Forum Internazionale delle Culture 2013, ma il cantautore rinuncia all'incarico per via delle polemiche relative al suo compenso.\nEnigmistica.\n\u00c8 meno nota ai molti, invece, un'altra sua grande passione: da anni collabora con la rivista di enigmistica classica \"La Sibilla\", firmandosi con lo pseudonimo di Sergente York e partecipando anche ai raduni enigmistici che vengono organizzati anno per anno.\nOnorificenze.\nRoma, 2 giugno 2004."}
{"id": "137754", "revid": "2018598", "url": "https://it.wikipedia.org/wiki?curid=137754", "title": "Fuochi d'artificio", "text": "I fuochi d'artificio sono un tipo di esplosivo formato da polvere pirica e altri elementi chimici che all'atto dell'esplosione genera colorati effetti luminosi e sonori. Vengono accesi dal pirotecnico.\nSono di solito lanciati al buio da terra in aria. In particolare la pirotecnica \u00e8 l'arte e lo studio della fabbricazione dei fuochi d'artificio a fini di divertimento e spettacolo. La \"storia della pirotecnica\" affonda le sue origini in epoca remota, nell'VIII secolo in Cina.\nI fuochi pirotecnici sono generalmente impiegati per intrattenimento, eventi e feste, soprattutto per l'effetto visivo/sonoro che spesso viene amplificato dall'ambiente, come accade nello spazio antistante ad uno specchio d'acqua o nei pressi di monumenti, rovine, anfiteatri, piazze, vallate o particolari conformazioni naturali. Normalmente i fuochi artificiali producono quattro \"effetti primari\":\nDescrizione.\nIl materiale pirotecnico \u00e8 generalmente classificato come esplosivo e la sua produzione, trasporto e uso sono regolati dalla legge e soggetto a severe normative di sicurezza.\nLa composizione degli esplosivi dei fuochi artificiali varia a seconda dell'utilizzo:\nLa colorazione dei fuochi artificiali \u00e8 ottenuta aggiungendo alla miscela combustibile un ossidante e un sale che, sublimando, colorano la fiamma del fuoco. Il rosso \u00e8 ottenuto grazie ai composti dello stronzio, mentre il verde \u00e8 prodotto dai composti del bario, il viola dalla combinazione dei cloruri di stronzio e di rame, il blu dal cloruro di rame.\nI fuochi d'artificio sono detti \"da terra\", \"aerei\" o \"d'acqua\" a seconda di dove vengono usati.\nAi grandi fuochi pirotecnici aerei si affiancano i fuochi di piazza, aerei o da terra, di bassa potenza e con la postazione di lancio posizionata nel luogo da cui i fuochi vengono osservati, e altre composizioni minori, con piccoli giochi pirotecnici montati su strutture particolari o anche le \"batterie d'onore\", che sono legate a particolari manifestazioni del folclore, come, ad esempio, il ballo della pupa.\nStruttura.\nIl fuoco d'artificio \u00e8 costituito da un involucro esterno di cartone molto spesso; a met\u00e0 tra l'involucro e il nucleo dello stesso vi sono tante palline (dette \"stelle\" in gergo) di polvere nera ed altri composti chimici. Le stelle sono corpi solidi che bruciano con fiamma colorata e/o rilasciando una traccia luminosa. Al centro dell'involucro dell'artificio vi \u00e8 una carica d'apertura, realizzata con polvere nera o analoga miscela esplodente. La deflagrazione di tale carica \u00e8 provocata da una spoletta, ossia un elemento a lenta combustione che funge da temporizzatore, la quale si accende all'atto del lancio dell'artifizio. Questa deflagrazione provvede ad accendere le stelle ed a proiettarle in cielo, secondo geometrie dipendenti dal modo in cui le stelle sono state assemblate. Ad esempio quando il fuoco d'artificio \u00e8 ad involucro sferico e le stelle aderiscono, lato interno, al guscio della sfera, in cielo si realizza un'apertura colorata perfettamente tonda.\nMateriali costitutivi e composti chimici.\nClassificazione.\nI materiali utilizzati per la confezione dei fuochi d'artificio sono classificabili in sei tipologie:\nI principali materiali \"avvolgenti\" sono: la carta tedesca, la carta blu e la carta per i passafuochi (questa terna \u00e8 indicata genericamente come cartoni o cartocci), il cotone, lo spago, la pece.\nI materiali \"combustibili\" sono delle sostanze che bruciando producono gas, luce e calore. I principali sono: lo zolfo, l'alluminio, il magnesio, l'antimonio, il manganese e il titanio.\nI materiali \"comburenti\" sono sostanze che forniscono ossigeno nella combustione, e quindi atti ad alimentare questo rapido processo di ossidazione. L'accoppiamento del comburente con un combustibile produce, a seconda del dosaggio e della granulometria dei componenti la miscela:\nLa \"detonazione\" \u00e8 un fenomeno che interessa materiali esplodenti, detti \"detonanti\", vietati in pirotecnica. La detonazione \u00e8 un'esplosione caratterizzata da avanzamento supersonico della reazione in seno alla carica. Le detonazioni implicano fenomenologie meccaniche assai pi\u00f9 distruttive delle deflagrazioni: i \"detonanti\" sono quindi utilizzati per spaccare, tagliare e forare, in cava (campo civile) o in guerra (ambito militare).\nI principali materiali comburenti sono: i nitrati (sali dell'acido nitrico), i clorati, i perclorati.\nI materiali \"coloranti\" delle fiamme sono in genere costituiti da dei vari sali quali: il carbonato di rame, il solfato di rame, il solfato di stronziana, il gesso, il carbonato di soda, il carbonato di stronzio..., capaci di conferire colori vivaci alle fiamme ed eventualmente fungere pure da ossidanti (ad es. il nitrato di stronzio).\nEsistono poi additivi, quali ad esempio il PVC, che ad alte temperature liberano cloro; tale atomo si combina con il rame a formare compositi rame - cloro stabili ad alta temperatura, capaci di emettere luce visibile sulle frequenze del blu.\nI materiali \"agglutinanti\" servono a far presa. Tra i pi\u00f9 importanti si annoverano: la destrina, la gomma arabica e la creta. Si impiegano per formare corpi solidi come le \"stelle\" a combustione colorata.\nI materiali \"isolanti\" servono per isolare le varie componenti del botto. I pi\u00f9 comuni sono: il terreno setacciato e la segatura.\nDettagli.\nNei fuochi d'artificio vengono adoperati diversi tipi di composti chimici, tipicamente per dare un ben determinato colore alle fiamme generate dalla combustione dei vari elementi. A tal proposito si rimanda alle nozioni di base e ai risultati della tecnica del saggio alla fiamma che insegna come riconoscere la presenza di taluni composti dal colore assunto dalla fiamma che li brucia.\nI dettagli dei composti chimici e i materiali pi\u00f9 utilizzati in pirotecnica sono riportati di seguito (in ordine alfabetico):\nNella pirotecnica moderna i clorati sono materiali ossidanti sempre meno diffusi a favore dei perclorati, pi\u00f9 sicuri e pi\u00f9 potenti.\nDal mescolamento dei sopra citati composti si ottengono miscele pirotecniche, capaci di bruciare lentamente, oppure di deflagrare, di produrre luci e suoni oppure di detonare.\nUtensili del fochista.\nIl fochista fa uso di strumenti artigianali per la lavorazione di un fuoco d'artificio:\nNomenclatura.\nDi seguito viene introdotta in modo logico-sequenziale la nomenclatura fondamentale dell'arte pirotecnica.\nBomba da tiro.\nLa bomba da tiro, detta anche granata, \u00e8 una bomba di grosso calibro, tipicamente da 21 a 28\u00a0cm di diametro. Il corpo della bomba \u00e8 di forma cilindrica, formato da una serie di \"\"cartocci\" contenenti le cosiddette \"guarnizioni\" di polveri, che s'incendiano in colori diversi a seconda dei composti chimici utilizzati, o altri elementi di effetto visivo come i \"serpentelli\", le \"stelle\", i \"petardi\", le \"lance\", le \"meteore\"\", ecc.\nIn teoria la forma sferica sarebbe da prediligere a quella cilindrica in quanto offre da ogni direzione uguale superficie e resistenza all'aria; essa richiede per\u00f2 pi\u00f9 studio nella progettazione e pi\u00f9 tempo nella realizzazione.\nLe forme cilindriche offrono una maggiore comodit\u00e0 nell'introduzione delle guarnizioni e l'unico vero vincolo \u00e8 che devono adattarsi al diametro del mortaio che le lancia. Pertanto la forma cilindrica \u00e8 quella pi\u00f9 usata.\nLa bomba da tiro ha un innesco temporizzato dal bruciare di un altro componente detto spoletta, che \u00e8 attaccata al di sopra della granata principale centrale. Una volta portata all'altezza di esplosione da una carica di lancio, (che \u00e8 posta sotto la granata), la spoletta bruciandosi durante l'ascensione inietta il fuoco all'interno della granata, che infine esplode in aria spandendo intorno, per un raggio ben determinabile, le guarnizioni in essa contenute.\nIl lancio avviene quindi con questa sequenza: la bomba da tiro \u00e8 fatta scendere nel mortaio, con la carica di lancio nella parte inferiore, la granata guarnita al centro e la spoletta connessa in alto; una miccia di accensione uscente all'esterno del mortaio dalla sua parte superiore viene accesa e incendia contemporaneamente la spoletta e la carica di lancio; quest'ultima esplodendo porta la granata alla sua altezza di apertura dove la spoletta arriva al contempo consumata e quindi inietta il fuoco nella granata, che \"sfonda\", cio\u00e8 deflagra sfogliandosi, seguendo la composizione delle sue guarnizioni o granate.\nUna bomba da tiro pu\u00f2 contenere molte granate, accese da diverse spolette graduate con diverso contenuto di polveri.\nPer tenere unite le singole componenti dei fuochi si adopera uno spago, allacciato fortemente attorno all'involucro (il cosiddetto \"cartoccio\") il quale fornisce resistenza all'intero agglomerato pirotecnico. Affinch\u00e9 lo spago aderisca strettamente al cartoccio \u00e8 necessario strofinarlo prima in quella che in gergo \u00e8 chiamata \"pece\" (mistura a base di catrame, pece e olio d'oliva). Infatti, lo spago non imbevuto pu\u00f2 andare soggetto a scioglimento facilmente oppure, all'atto della deflagrazione della bomba, non opporrebbe la prevista resistenza.\nLa confezione delle \"guarnizioni\" della granata richiede grande pratica, massima scrupolosit\u00e0, estrema precisione e buon gusto nella scelta cromatica e di innesco temporale delle guarnizioni. \u00c8 questo che fa della pirotecnica una vera e propria arte.\nSpoletta.\nLa spoletta \u00e8 un cartoncino cilindrico contenente polvere da sparo resa compatta ad umido, in modo da bruciare lentamente. Funge da elemento temporizzatore a terra (per il collegamento degli artifizi) e all'interno delle granate pirotecniche.\nLe spolette si dividono in due specie:\nCartoccio.\nIl cartoccio \u00e8 un pezzo di cartone che \u00e8 \"guarnito\" con le polveri da sparo o altri agglomerati pirici che si desidera incendiare.\nDapprima si fissa la dimensione del cartoccio, sulla base del volume necessario al tipo di bomba o guarnizione.\nTipicamente un cartoccio ha una dimensione lineare tra le 6 e le 8 volte il diametro finale interno, mentre la parete del cartoccio ne \u00e8 all'incirca 1/3.\nFissata la dimensione, il cartoccio \u00e8 steso dapprima su di un piano, poi \u00e8 cosparso di colla da un lato (quello che nell'arrotolamento volger\u00e0 verso l'interno), e infine lo si arrotola dal lato non coperto di colla aiutandosi con bacchetta e pialla.\nDa ultimo, si stringe fortemente una delle sue estremit\u00e0, che rappresenter\u00e0 il fondo e il cartoccio \u00e8 riempito con la polvere.\nPolvere da spacco.\nTipicamente per l'apertura o spacco di una bomba viene usata la \"polvere nera\" a grani, ma per aumentare il raggio di apertura della bomba si possono adoperare altre miscele.\nMortaio.\nIl mortaio \u00e8 un tubo cilindrico fatto di lamiera oppure di ferro colato o resina per bombe sferiche sino al calibro 25\u00a0cm, chiuso nella base inferiore, in cui viene inserita la bomba per lanciarla in aria.\nIl lancio della bomba avviene mediante l'accensione ed esplosione nel mortaio di una carica di lancio.\nLa gittata della bomba cresce con l'altezza del mortaio.\nIl diametro del mortaio definisce anche il calibro della bomba, la quale, per la precisione, ha un diametro \"effettivo\" di 4\u201310\u00a0mm inferiore a quello del mortaio. Infatti, la bomba calata nel mortaio non deve trovarsi in esso troppo stretta altrimenti si sfascia, se \u00e8 con guarnizioni, o pu\u00f2 dar luogo a pericolosi incidenti se \u00e8 una bomba all'oscuro. Se invece si trova troppo larga, la sua ascesa in aria sar\u00e0 limitata. Il mortaio \u00e8 tenuto in piedi da un'asta metallica detta \"spalletta\", oppure \u00e8 interrato o diversamente fissato al terreno.\nL'altezza del mortaio \u00e8 in genere tra 7 e 8 volte il suo diametro.\nPassafuoco.\nIl passafuoco indica il condotto che contiene la miccia che lega pi\u00f9 bombe fra di loro.\nDi solito lo si utilizza per modulare anche la sequenza di tiro nel finale.\nI passafuochi si presentano come stretti condotti fatti di una carta speciale che non si rompe se piegata. Quanto pi\u00f9 stretto \u00e8 il passafuoco, tanto pi\u00f9 veloce \u00e8 la trasmissione del fuoco. Una qualit\u00e0 usata \u00e8 la \"carta sealing\" ma, volendo lavorare in economia, si pu\u00f2 adoperare anche la carta dei sacchetti che hanno contenuto del cemento o del gesso, facilmente acquistabili a poco prezzo presso le imprese edili. Tale carta \u00e8 buona per la confezione di tutti i tipi di fuochi artificiali: commercialmente viene chiamata anche \"carta kraft\".\nI passafuochi sono arrotolati con la stessa tecnica dei cartocci, solo che i cartoni sono pi\u00f9 fini e si passa la colla solo all'ultimo giro. La bacchetta usata per arrotolarli \u00e8 pi\u00f9 sottile ad una delle estremit\u00e0 e gradatamente s'ingrossa spostandosi verso l'altra estremit\u00e0: in tal modo, i condotti risultanti possono introdursi l'uno nell'estremit\u00e0 dell'altro formando qualsiasi lunghezza per il passafuoco finale.\nLo stoppino introdotto nel condotto interno al passafuoco pu\u00f2 acquistare una rapidit\u00e0 tale nell'accensione da comunicare il fuoco contemporaneamente a tutto il pezzo od a pi\u00f9 pezzi.\nInfine, da non dimenticare, il passafuoco serve anche per proteggere lo stoppino dagli urti e dall'umidit\u00e0.\nStoppino o miccia.\nLo stoppino o miccia serve a trasferire il fuoco tra i vari componenti della composizione pirotecnica. Da esso dipende, in linea generale, la buona riuscita di un fuoco d'artificio.\n\u00c8 ottenuto dalla manipolazione e successiva battitura di diversi tipi di polvere da sparo in cui \u00e8 immersa una treccia di fili di cotone bianco o di bambagia.\nLa polvere fine \u00e8 dapprima inzuppata con acqua semplice o con spirito di vino canforato e gommato, formando una pasta di media densit\u00e0. Il cotone si lascia immerso nella pasta per qualche ora, quindi lo si toglie e si fa asciugare mettendolo in idoneo essiccatoio.\nGli stoppini vengono introdotti nei passafuochi per essere protetti sia dagli urti che dalla umidit\u00e0.\nStelle.\nLe \"stelle\" pallette, cilindretti o simili elementi, capaci di bruciare con fiamma colorata (contengono combustibili, comburenti, coloranti ed additivi)\nCannoli o cannelli.\nI \"cannoli\" o \"cannelli\" sono elementi a fiamma colorata e tracciante, di forma cilindrica, pi\u00f9 grandi delle stelle. Compongono il tipico contorno della \"cacciata\" di una bomba.\nRendini.\nI \"rendini\" sono piccole granate di calibro non superiore ai 3\u00a0cm, usate tipicamente per gli intrecci contornati di colori.\nSfondamento, apertura, spacco.\nLo sfondamento (in dialetto napoletano, \"sfunno\") o apertura (in dialetto napoletano, \"cacciata\") avviene quando la bomba da tiro giunta ad una certa altezza si apre o si spacca o si sfoglia, espellendo tutti i suoi componenti-bombe o guarnizioni di colore.\nSfondamento a bocca di mortaio.\nLo \"sfondamento a bocca di mortaio\" (in dialetto napoletano, \"sfunno a bocc' \u00e8 murtare\") \u00e8 un difetto di lancio per cui la bomba da tiro si sfoglia appena uscita dal mortaio stesso, senza alzarsi in cielo.\nUna buona norma per tutte le bombe da tiro che oltrepassano un certo calibro \u00e8 quella di rinforzarne il fondo che \u00e8 a diretto contatto con la carica di lancio mediante dei dischi di cartone pari al diametro stesso della bomba. I dischi vanno incollati sia al fondo che tra di loro in modo molto forte, altrimenti gli effetti rappresentati dalla pesantezza della bomba da tiro e dalla potenza della carica di lancio si combinano negativamente e all'atto della deflagrazione alla partenza la carica di lancio sfonda la bomba da tiro.\nBomba di apertura.\nLa bomba di apertura \u00e8 una bomba di piccolo o medio calibro che precede la bomba da tiro.\nBomba (o) scura.\nLa bomba (o)scura o bomba all'oscuro o anche colpo scuro \u00e8 una bomba di piccolo calibro (5\u201318\u00a0cm di diametro), senza colore e dall'alto effetto tonante.\nLe bombe scure possono essere semplici e composte di pi\u00f9 granate anch'esse scure. Vengono usate sia nei fuochi di giorno che in quelli notturni, per batterie d'onore a terra che per la parte conclusiva dei finali pirotecnici e vengono incendiate anche separatamente. La loro caratteristica, comunque adoperate, \u00e8 quella di essere fragorosissime quando scoppiano, detonando, grazie alle polveri con cui sono caricate (miscele di perclorati e metalli in polvere).\nBomba a \"botte\".\nLa bomba a \"botte\" \u00e8 una bomba che in aria si spacca in pi\u00f9 \"botte\" che esplodono poi in contemporanea, assai in uso per i finali pirotecnici fragorosi sia per fuochi di giorno. Spesso, alle \"botte\" segue una fragorosa bomba (o)scura sempre contenuta nell'agglomerato lanciato.\nBomba a \"botte\" e \"scoppietti\".\nLa bomba a \"botte\" e \"scoppietti\" \u00e8 una bomba che in aria si spacca prima in \"botte\" che esplodono in contemporanea seguite poi da due o pi\u00f9 serie di \"scoppietti\" di intensit\u00e0 minore.\nBomba a \"botte\" con \"colpo scuro\".\nLa bomba a \"botte\" con \"colpo scuro\", detta anche \"spacco e botta\", \u00e8 una bomba di piccolo calibro, tipicamente da 8 a 10\u00a0cm, composta da una piccola cacciata di \"botte\" seguita da una potente bomba all'oscuro. \u00c8 usata tipicamente nei fuochi diurni.\nBomba a \"stelle\" e \"colpo scuro\".\nLa \"bomba a \"stelle\" e \"colpo scuro\" \u00e8 una tipica bomba dei fuochi notturni che all'apertura produce un nuvolo di \"stelle\" seguite poi da una detonante bomba allo scuro. Le \"stelle\" possono essere tutte monocolore oppure multicolore, nel qual caso vengono alloggiate in compartimenti separati; molto usati gli effetti bi-colore (rosso e verde) o anche tri-colore (rosso, azzurro, bianco). Alla base del tutto c'\u00e8 la bomba allo scuro, sovrastata quindi dal cartoccio cilindrico di polvere (omogeneo o a compartimenti) contenente le \"stelle\". Tale cartoccio ha poi un'anima anch'essa cilindrica e fatta di polvere da spacco: quando essa scoppia incendia la spoletta della bomba oscura e contemporaneamente incendia e proietta le \"stelle\" tutte intorno, a seconda della posizione originale in cui esse sono disposte entro il cartoccio, formando i fasci colorati.\nSolitamente, per avere un maggiore effetto, questo tipo di bomba \u00e8 programmata per spaccarsi non appena comincia la fase discendente dopo la sommit\u00e0 della traiettoria, e ci\u00f2 mediante una opportuna calibrazione della quantit\u00e0 di polvere nella spoletta di tiro.\nBomba a pi\u00f9 riprese di \"granatine\" e \"colpo scuro\".\n\u00c8 una variante della bomba a \"stelle\" e \"colpo scuro\" in cui per\u00f2 le \"stelle\" sono proiettate intorno mediante una o due riprese di granatine, le quali altro non sono che delle piccole bombe ad un singolo spacco caricate sempre con \"stelle\" (tipicamente di colore rosso o verde) ma di dimensione pi\u00f9 piccola delle \"stelle\" ordinarie (circa la met\u00e0).\nBomba a \"botte\", \"stelle\" e \"colpo scuro\".\nLa bomba a \"botte\", \"stelle\" e \"colpo scuro\" \u00e8 una bomba per fuochi notturni che all'apertura produce prima una serie di \"botte\", seguite da un nuvolo di \"stelle\" e in ultimo da una detonante bomba allo scuro.\nBomba a \"raggi\".\n\u00c8 una variante della bomba a \"botte\", \"stelle\" e \"colpo scuro\" in cui le \"botte\" sono sostituite da pezzetti di colore sparsi con dei piccoli raggi in coda tutto intorno all'atto dell'apertura.\nBomba a \"cannelli\", \"stelle\" e \"colpo oscuro\".\nLa bomba a \"cannelli\", \"stelle\" e \"colpo oscuro\" \u00e8 una bomba per fuochi notturni che all'apertura proietta una o due serie di \"cannelli\" eruttanti e in caduta libera, immersi in uno sfondo fatto da una nuvola di \"stelle\" monocolore e infine la solita detonante bomba allo scuro.\nI \"cannelli\" che sputano fuoco dalle due estremit\u00e0 (come i bengala) vengono caricati tipicamente con polveri dai colori verde alluminio, bianco elettrico, giallo tremolante, giallo abbagliante o giallo con cascata bianca.\nBomba a crociera di \"sfere\", \"cannelli\", \"stelle\" e \"colpo scuro\".\nLa bomba a crociera di \"sfere\", \"cannelli\", \"stelle\" e \"colpo scuro\" \u00e8 una bomba per fuochi notturni che si apre proiettando in primo luogo una crociera di sfere colorate tutto intorno, facendo poi seguire separatamente una o pi\u00f9 sequenze di \"cannelli\" immersi in un nuvolo di \"stelle\" monocolore e, a conclusione, un potente \"colpo scuro\". Viene di solito lanciata verso la fine di un finale pirotecnico.\nIn gergo, le \"sfere\" sono dette anche \"pallettoni\", e non sono altro che delle \"stelle\" confezionate in forma cilindrica (a scapito del loro nome) usando una pasta semidensa che le amalgama. L'intero impasto deve essere ben essiccato e in genere si predilige un colore bianco elettrico.\nBomba a pi\u00f9 \"spacchi\" e \"colpo scuro\".\n\u00c8 detta cos\u00ec una bomba notturna che arrivata al massimo della sua ascensione, si apre e si \"spacca\" (o \"sfoglia\") parecchie volte (in genere fino ad un massimo di 9-10), lanciando ad ogni apertura delle \"stelle\" di colori diversi, con differenti \"cadenze\", traiettorie ascendenti o discendenti, fino al detonante \"colpo scuro\" finale.\nBomba con \"paracadute\" e \"stelle\".\nLa confezione di questo spettacolare tipo di bomba richiede molta accuratezza specie nel piazzamento dei paracadute al suo interno in modo da avere una espulsione quanto pi\u00f9 simmetrica.\nI paracadute sono realizzati in carta o seta e hanno la forma di un ombrello, sono molto leggeri e hanno attaccati alle punte dei fili resistenti i quali si riuniscono, nelle loro opposte estremit\u00e0, a sostenere un anello di filo di ferro a cui sono agganciati poi i lumi.\nI lumi sono fatti con dei cartocci cilindrici che formano dei tubi molto solidi, ben chiusi e incollati in una delle due estremit\u00e0 e al cui centro della parte estrema chiusa si fissa l'anello, al quale vengono legati i fili provenienti dal paracadute.\nLa carica pirica dei lumi \u00e8 quella tipica dei bengala, con colori vivi ed abbaglianti (come il bianco elettrico e il giallo abbagliante).\nIl sistema paracadute/lumi \u00e8 alloggiato nella parte superiore del corpo della bomba, il tutto adagiato in della crusca. Un disco di cartone separa l'alloggio dei paracadute/lumi dalla sezione sottostante contenente le \"stelle\".\nLa bomba esplode e libera dapprima i paracadute coi lumi, che accendendosi precipitano lentamente nell'aria, e nel mentre si innesca la polvere di spacco che apre definitivamente la sezione delle \"stelle\".\nBomba giapponese.\nLa bomba giapponese \u00e8 una bomba di forma sferica e pu\u00f2 essere di vari calibri\nBomba spenta.\nLa bomba spenta (detta \"bomba stutata\" in dialetto napoletano) \u00e8 una bomba che \"sfonda\" una sola volta, con una controbomba (detta anche \"cacciata\" in dialetto napoletano) e con uno o pi\u00f9 intrecci, tipicamente con calibro da 25 a 28\u00a0cm di diametro.\nBomba lunga.\nLa bomba lunga \u00e8 una bomba che \"sfonda\" pi\u00f9 di una volta (in genere 2 o 3) con pi\u00f9 intrecci, con una o pi\u00f9 controbombe, tutte riunite in una serie detta di \"pigliate\", tipicamente con calibro da 21 a 28\u00a0cm di diametro.\nControbomba o cacciata.\nLa controbomba (\"cacciata\", in dialetto napoletano) \u00e8 una bomba che produce un rosone composto da una parte centrale di \"stelle\" e da un contorno di \"cannoli\".\nIntreccio.\nL'intreccio consiste in una serie di piccole granate che anticipano la controbomba.\nPigliata.\nLa \"pigliata\" \u00e8 una sequenza composta da uno \"sfunno\", intreccio, controbomba, bomba (o)scura; pi\u00f9 pigliate formano una bomba lunga.\nPigliata di lampo.\nLa \"pigliata\" di lampo \u00e8 un intreccio di colpi scuri appena colorati.\nFermata.\nLa fermata \u00e8 una bomba di medio o grosso calibro, da 16 a 21\u00a0cm di diametro, che compone in genere la parte centrale del finale pirotecnico.\nBomba con passaggio.\nLa bomba con passaggio \u00e8 detta una bomba con un difetto evidente di intermittenza regolare tra le varie componenti che costituiscono la singola lanciata.\nFinale pirotecnico.\nIl finale pirotecnico, o semplicemente finale, \u00e8 una sequenza dirompente di coppie intreccio e controbomba.\nSi presenta con una incalzante serie consecutiva di lanci che si esegue tipicamente come chiusura di una manifestazione pirotecnica in cui, tipicamente, nella prima parte si lascia spazio alle singole bombe da tiro a pi\u00f9 spacchi.\nIl finale \u00e8 usato sia nei fuochi di giorno che di notte. Per preparare un buon finale occorre utilizzare parecchi mortai con diversi calibri, a cominciare dalle piccole dimensioni (7\u20139\u00a0cm di diametro) fino ad arrivare alle grandi dimensioni (18\u201330\u00a0cm), i quali vengono messi in fila e collegati con una miccia.\nIl numero dei mortai usati in un finale varia in relazione al costo sostenuto per il finale stesso.\nUn finale non segue una norma precostituita perch\u00e9 il pirotecnico \u00e8 un artista e come tale pu\u00f2 spaziare attraverso diverse soluzioni, plasmando l'esecuzione in tanti \"registri\" consecutivi di bombe; in gergo, significa essenzialmente adoperare un certo tipo di bomba in un numero prestabilito di mortai (per es.: nel 1\u00ba registro, 10 bombe ad uno spacco con bombe all'oscuro; 2\u00ba Registro, 10 bombe a stelle con colpo scuro; e cos\u00ec via), armonizzando il tutto con gusto e simmetria.\nL'operazione cruciale in un finale consiste nel calcolare la lunghezza delle \"spolette di ripasso\" che vengono inserite tra una\nbomba e l'altra nei mortai per dare alla sequenza di lancio una determinata \"cadenza\". Le bombe nel finale non vengono infatti lanciate simultaneamente, ma s'innalzano una dopo l'altra con un ritmo ben preciso, che pu\u00f2 variare tra un registro e l'altro, fino ad arrivare alla fragorosissima \"fuga\" (la \"strenta\", in dialetto napoletano) conclusiva che avviene col lancio simultaneo di parecchie bombe, per poi scemare nuovamente in un certo numero cadenzato di grosse bombe da tiro che, con le ultimissime bombe all'oscuro di diverso calibro, chiudono l'esecuzione.\nUna tipica sequenza di registri in un finale \u00e8 fatta da:\n1) botte a stucchi (calibro 8\u00a0cm);\n2) bombe spacco e botte (calibro 9\u201310\u00a0cm);\n3) bombe a pioggia (bianca, salice, tremolante, scoppiettante);\n4) fermate (calibro 16-18-21\u00a0cm);\n5) strenta (calibro 9\u201316\u00a0cm);\n6) sequenza finale di colpi scuri\nI mortai contenenti le bombe dei vari registri vengono disposti vicini e collegati con una \"miccia di passaggio\" che le accende una alla volta in una precisa cadenza.\nSulla miccia di passaggio tra una bomba e l'altra \u00e8 in genere applicata anche una spoletta carica di polvere, in modo tale da tenere in conto i valori delle \"spolette di ripasso\" alloggiate nella bomba lanciata precedentemente e in modo anche da sostenere a terra l'effetto dell'onda d'urto dovuta al lancio di quest'ultima: tale accorgimento consente alla bomba in partenza di alzarsi a tempo e in modo corretto.\nUn finale che s'interrompe durante l'esecuzione \u00e8 detto \"finale spezzato\": spesso ci\u00f2 \u00e8 dovuto all'interruzione del cammino del fuoco sul filo principale che lo conduce ai mortai.\nPioggia.\nLa pioggia \u00e8 un particolare effetto dato da una guarnizione di una granata, normalmente di colore bianco argento, bianco-dorato oppure dorato e che a seconda degli effetti si divide in:\nPupatella.\nLe \"pupatelle\" sono delle piccole granate che anticipano la controbomba; sono composte da piccoli pezzi di colori\nStrenta o fuga.\nLa \"fuga\" (in dialetto napoletano, \"strenta\") \u00e8 la parte conclusiva del finale pirotecnico, caratterizzata da un ritmo incalzante fino al colpo oscuro conclusivo.\nTracchiare.\nTracchiare, in gergo, significa collegare le bombe del finale tra loro.\nBatterie d'onore.\nLe batterie d'onore sono fragorosissime sequenze di bombe all'oscuro e vengono incendiate di giorno ed in pi\u00f9 punti\ndi una citt\u00e0 specialmente durante il passaggio per le vie della processione del santo patrono.\nEsse sono formate da parecchie bombe all'oscuro non lanciate in aria ma appoggiate sul terreno e di calibro via via crescente, dai 5\u00a0cm fino ai 20\u00a0cm che si accendono tutte contemporaneamente.\nNormative.\nLa produzione e l'uso di articoli pirotecnici \u00e8 soggetto a normative di sicurezza nazionali ed europee, tra le quali:\nVerificare se, al momento dell'uso, sono stati fatti aggiornamenti o integrazioni."}
{"id": "137755", "revid": "1442080", "url": "https://it.wikipedia.org/wiki?curid=137755", "title": "Fuochi d'artificio (disambigua)", "text": ""}
{"id": "137761", "revid": "108348187", "url": "https://it.wikipedia.org/wiki?curid=137761", "title": "Tahuantinsuyo", "text": "Tahuantinsuyo (\"Tawantinsuyu\" in lingua aymara e quechua moderne) \u00e8 il nome originale, in lingua quechua antica, dato dal popolo inca e dalla storiografia all'insieme unitario di territori governati dalla monarchia incaica.\nIl termine si riferisce alla divisione territoriale dell'Impero Inca in quattro suyo o regioni, che erano vagamente identificati con le quattro direzioni dei punti cardinali e che confluivano nella capitale, Cusco, origine delle quattro direzioni, delle quattro province e centro dell'Universo secondo la cosmovisione andina. Il termine deriva dalla parola quechua tahua che significa \"quattro\", alla quale si appone il suffisso -ntin (giunto, congiunto) e dalla parola suyo che significa \"regione\". Infatti, Tahuantinsuyo vuol dire \"Le quattro regioni unite\".\nIn talune circostanze, il significato del termine \"Tahuantinsuyo\" \u00e8 stato usato come nome di un periodo della storia di determinati paesi (principalmente Per\u00f9 e Bolivia). Nella storia del Per\u00f9 tuttavia si \u00e8 soliti usare principalmente l'espressione \"Impero Inca\", piuttosto che \"Tahuantinsuyo\", per questo periodo storico.\nTuttavia \u00e8 sicuramente utile chiarire che il termine \"Tahuantinsuyo\" non era il nome dello stato o della nazione come noi oggi li concepiamo, ma piuttosto un equivalente del territorio secondo la concezione andina della redistribuzione, pi\u00f9 che del possesso, della terra."}
{"id": "137763", "revid": "484362", "url": "https://it.wikipedia.org/wiki?curid=137763", "title": "Tahuantinsuyu", "text": ""}
{"id": "137764", "revid": "393899", "url": "https://it.wikipedia.org/wiki?curid=137764", "title": "Software di produttivit\u00e0 personale", "text": "La locuzione software di produttivit\u00e0 personale (genericamente anche suite per ufficio, in inglese office automation, a volte abbreviato in office), in informatica, indica un insieme di applicazioni che permettono all'utente di un computer di creare dei contenuti quali documenti di testo, grafici o presentazioni, tipicamente ad uso personale o nel lavoro d'ufficio. Si tratta di strumenti comunemente utilizzati nell'ambito dell'informatica di base.\nSpesso un unico produttore commercializza pi\u00f9 categorie di software di produttivit\u00e0 personale e li raccoglie in determinati pacchetti, d'onde l'utilizzo del termine \"suite\". Molti di questi software sono presenti di default assieme ai sistemi operativi nei comuni personal computer in vendita.\nDescrizione.\nGeneralmente i software di produttivit\u00e0 personale includono programmi per la videoscrittura, come elaboratori di testo e i fogli elettronici, ma rientrano in questo tipo di software anche i programmi che permettono di creare presentazioni, volantini e brochure, siti internet, database ecc. A volte \u00e8 presente anche un client di posta elettronica e/o di pianificazione dell'agenda/calendario.\nIn alcuni casi le funzionalit\u00e0 di questi software sono ridotte rispetto a quelle di software orientati ad un uso pi\u00f9 professionale o specialistico.\nSoftware liberi.\nLe seguenti usano software libero:\nSoftware proprietario.\nVoci di software proprietario di produttivit\u00e0 personale:"}
{"id": "137765", "revid": "1654832", "url": "https://it.wikipedia.org/wiki?curid=137765", "title": "Barbora Bobu\u013eov\u00e1", "text": "Biografia.\n\u00c8 nata a Martin, in Cecoslovacchia il 29 aprile del 1974. Esordisce nel 1986 sul grande schermo a soli 12 anni prima di dedicarsi soprattutto alla recitazione teatrale, frequentando l'Alta scuola di arti musicali di Bratislava. In Italia lavora per la prima volta nel 1996, quando affianca Valerio Mastandrea nel film TV \"Infiltrato\". L'anno successivo viene diretta da Marco Bellocchio ne \"Il principe di Homburg\", presentato in concorso al \"Festival di Cannes\". \u00c8 tra i protagonisti dello sceneggiato tv Rai girato tra il 1999 e il 2000 \"Padre Pio - Tra cielo e terra\" diretta da Giulio Base.\nIn seguito, dopo aver vissuto una breve esperienza professionale negli Stati Uniti, torna a lavorare in Italia sia in produzioni cinematografiche che televisive.\nIl successo vero e proprio arriva nel 2004 con \"La spettatrice\", opera prima del regista Paolo Franchi, e si consolida l'anno successivo con \"Cuore sacro\" di Ferzan \u00d6zpetek.\nGrazie alla sua interpretazione in queste due pellicole, vince numerosi premi: il David di Donatello, il Globo d'oro e il Ciak d'oro come miglior attrice, affermandosi come una delle pi\u00f9 apprezzate attrici del momento. Dopo la presentazione al Festival di Cannes 2006 dell'opera prima di Kim Rossi Stuart, \"Anche libero va bene\", ha interpretato il primo ruolo comico e brillante della sua carriera in \"Manuale d'amore 2 - Capitoli successivi\". Nel 2008 \u00e8 stata \"Coco Chanel\" da giovane nella miniserie televisiva \"Coco Chanel\", diretta da Christian Duguay e trasmessa da Rai 1. Nel 2011 torna nelle sale cinematografiche con \"Immaturi\", film di Paolo Genovese e con \"Scialla!\", di Francesco Bruni.\nVita privata.\nL'attrice ha avuto due bambine, Lea (nel 2007) e Anita (nel 2008) dal compagno, l'aiuto regista Alessandro Casale."}
{"id": "137766", "revid": "12323", "url": "https://it.wikipedia.org/wiki?curid=137766", "title": "Sito internet", "text": ""}
{"id": "137767", "revid": "1318658", "url": "https://it.wikipedia.org/wiki?curid=137767", "title": "Giuseppe Torchio", "text": "Biografia.\nSposato, un figlio, \u00e8 stato attivista dell'ACLI, venditore di automobili, esattore presso la societ\u00e0 Autostrade Centro-Padane.\nAttivit\u00e0 politica.\nEsponente della Democrazia Cristiana (e poi del Partito Popolare Italiano, della Margherita indi del Partito Democratico), \u00e8 stato consigliere comunale a Spineda (dal 1975), consigliere e assessore provinciale (1977-1990), parlamentare (1987 e 1992) e sindaco di Spineda dal 1990 al 2004. \u00c8 stato anche presidente dell'ANCI Lombardia, presidente della Quinta Commissione del Comitato delle Regioni a Bruxelles, consigliere d'amministrazione della Cassa Depositi e Prestiti, presidente del GAL Oglio-Po (in carica) e presidente dell'Unione Nazionale Imprese di Meccanizzazione Agricola.\nPresidente della provincia.\nFu eletto Presidente della Provincia di Cremona nel turno elettorale del 2004 (ballottaggio del 26 e 27 giugno), raccogliendo il 56% dei voti in rappresentanza di una coalizione di centrosinistra.\nEra sostenuto, in Consiglio provinciale, da una maggioranza costituita da:\nDopo la nascita del Partito Democratico i gruppi consiliari dei DS, Margherita e Lista Torchio si unirono nel Gruppo Consiliare del Partito Democratico.\nIl mandato amministrativo scade nel 2009. Alle elezioni amministrative del giugno 2009 il Presidente uscente Giuseppe Torchio si ripresenta con una coalizione sostenuta dal Partito Democratico, la lista \"La Sinistra per la Provincia\" (nata dalla convergenza di idee ed esperienze di cittadine e cittadini della Sinistra diffusa oltre a fuoriusciti da Rifondazione Comunista, PdCI, DS, Verdi), dalla parte identitaria dei Verdi (che a livello locale presentano una propria lista a sostegno del candidato presidente), dalla Lista Civica del Presidente e dall'Italia dei Valori. Rifondazione Comunista e il Partito dei Comunisti Italiani si presenteranno in un'unica lista a sostegno del candidato presidente Giampaolo Dusi in continuit\u00e0 con la scelta europea inaugurata dalla Segreteria Ferrero a livello nazionale, non trovando la convergenza con il Candidato Torchio.\nTorchio viene sconfitto al primo turno da Massimiliano Salini, sostenuto da Popolo della Libert\u00e0, Lega Nord e Nuovo PSI, con il 51% dei voti contro il 38% ottenuto dal presidente uscente.\nSindaco di Bozzolo.\nNel 2014, sostenuto da una lista civica di centro-sinistra, si candida alla carica di sindaco del comune mantovano di Bozzolo, poco distante dal paese natale di Spineda. Con il 55,8%, pi\u00f9 del doppio dei voti del candidato secondo classificato, Giuseppe Torchio viene eletto sindaco di Bozzolo. Il 20 marzo 2015 viene dichiarato decaduto dalla carica di Sindaco, per ordinanza del Tribunale di Mantova, in quanto ineleggibile al momento delle elezioni del maggio 2014. Verr\u00e0 rieletto sindaco nel 2017."}
{"id": "137768", "revid": "1652635", "url": "https://it.wikipedia.org/wiki?curid=137768", "title": "Louis Antoine de Saint-Just", "text": "Tra i protagonisti della rivoluzione francese, fu fedelissimo amico e braccio destro di Robespierre fino alla sua morte.\nBiografia.\nNato da Louis Jean de Saint-Just (1715-1777), cavaliere dell'Ordine di San Luigi ed ex-maresciallo della gendarmeria, e da Marie-Anne Robinot (1734-1811), figlia di un notaio, si trasferisce con la famiglia, ancor prima di compiere un anno, a Nampcel, nell'Oise e, il 16 ottobre 1776, nel piccolo paese di Bl\u00e9rancourt, dove il padre ha acquistato una casa; alla morte del padre, avvenuta l'8 settembre 1777, viene mandato a studiare nel collegio degli Oratoriani di Saint-Nicolas a Soissons.\nDiplomatosi nel 1785, l'anno dopo ha una relazione con Louise-Th\u00e9r\u00e8se-Sigrade Gell\u00e9 (1766-1806), la figlia del notaio reale di Bl\u00e9rancourt, che nega il suo consenso alle nozze; sembra che questo rifiuto, ed il successivo matrimonio della ragazza con Fran\u00e7ois-Emmanuel Thorin, sia stato la causa della sua partenza improvvisa, il 9 settembre 1786, per Parigi, dov'\u00e8 arrestato il 6 ottobre a seguito della denuncia della madre alla quale aveva sottratto dell'argenteria.\nDopo una detenzione nella casa di Madame de Sainte-Colombe, nella rue de Picpus, il 7 marzo 1787 pu\u00f2 ritornare a casa, presso la madre e le due sorelle, Louise e Marie Fran\u00e7oise, e s'impiega come praticante nello studio di un avvocato di Soissons. Nell'ottobre si iscrive alla facolt\u00e0 di diritto dell'Universit\u00e0 di Reims, dove si laurea in meno di un anno, il 15 aprile 1788.\nIl 5 maggio del 1788, Luigi XVI, la nobilt\u00e0 e il clero, di fronte alla grave crisi finanziaria dello Stato francese e della pressione popolare, sono costretti a convocare gli Stati generali a Versailles; \u00e8 l'inizio della caduta dell\"ancien r\u00e9gime\". Nel maggio 1789 Saint-Just pubblica a Parigi un poema in 20 canti, l\"Organt\", nella tradizione del libertinismo del secolo e privo di valore letterario - il famoso critico Sainte-Beuve lo definir\u00e0 \u00abun detestabile poema, passatempo di un giovane ozioso che ha letto \"La Pucelle\"\u00bb - ma che mostra caratteri tipici del suo pensiero, come il disprezzo per i tiranni, la monarchia, la nobilt\u00e0 e il clero. L'opera viene subito sequestrata ma riapparir\u00e0 nelle librerie nel 1792.\nScriver\u00e0 ancora, nel 1790, una commedia in versi, l\"Arlecchino-Diogene\", mai rappresentata, e un libretto storico sul castello di Coucy.\nLa rivoluzione.\nLa presa della Bastiglia e i successivi, immediati sviluppi rivoluzionari, lo vedono ancora a Bl\u00e9rancourt occuparsi della politica locale; il municipio provvede al sequestro del locale convento dei Foglianti e del castello. Il 3 giugno 1790 viene nominato colonnello della Guardia nazionale e partecipa in tale veste alla Festa della Federazione del 14 luglio, che si tiene al \"Champ-de-Mars\" di Parigi.\nIl 19 agosto scrive a Robespierre allegando una petizione che garantisca il mercato di bestiame di Bl\u00e9rancourt, minacciato di essere trasferito nella vicina citt\u00e0 di Coucy: \u00abA voi che difendete la patria ancora incerta di fronte alle forze del dispotismo [...] sostenete, per favore, la petizione [...] Non vi conosco di persona, ma so che siete un grande uomo. Infatti, voi non siete soltanto il deputato di una provincia, ma quello dell'umanit\u00e0 intera e della Repubblica [...]\u00bb.\nL\"'Esprit de la r\u00e9volution\".\nNel settembre inizia a scrivere l\"Esprit de la r\u00e9volution et de la Constitution de la France\", pubblicato alla fine dell'anno seguente. Vi esprime pi\u00f9 un'adesione allo spirito di Montesquieu che di Rousseau, uno spirito molto pi\u00f9 moderato di quanto non esprimer\u00e0 negli anni cruciali del Terrore (IV, 9): \u00abPer quanta venerazione m'imponga l'autorit\u00e0 di J. J. Rousseau, non ti perdono, o grand'uomo, di aver giustificato il diritto di morte; se il popolo non pu\u00f2 trasmettere il diritto di sovranit\u00e0, come potr\u00e0 trasmettere i diritti sulla sua vita?\u00bb; e sulla presa della Bastiglia, esprime una fondamentale ispirazione di uomo d'ordine: per lui, il popolo, dopo i primi eccessi (I, 3) \u00abebbe un momento di moralit\u00e0, sconfess\u00f2 i delitti di cui aveva macchiato le proprie mani e fu alquanto felicemente ispirato, sia dal timore che dall'influsso dei buoni spiriti, a darsi dei capi e a obbedire\u00bb.\nSui problemi sociali, si mostra favorevole al controllo delle industrie e a forti tassazioni dei redditi maggiori procurati dalle grandi propriet\u00e0, che giudica frutto dell'\u00abavarizia\u00bb e nemiche dell'eguaglianza che deve sussistere in un'autentica Repubblica: \u00abL'eguaglianza dipender\u00e0 soprattutto dalle imposte. Se saranno tali da ottenere che il ricco indolente abbandoni la sua vita oziosa per navigare o fondare un'industria, egli perder\u00e0 di colpo l'alterigia che lo contraddistingue\u00bb.\nIl 20 giugno 1791 il re con la sua famiglia tenta di fuggire dalla Francia ma a Varennes-en-Argonne \u00e8 riconosciuto, arrestato e riportato a Parigi. Il 23 agosto Saint-Just si presenta candidato alle elezioni dell'Assemblea legislativa ma non pu\u00f2 essere eletto perch\u00e9 non ha ancora compiuto venticinque anni: viene eletto l'anno dopo, il 5 settembre, deputato alla Convenzione per il dipartimento dell'Aisne e il 18 settembre 1792 giunge a Parigi.\nDeputato della Convenzione.\nIl discorso per il processo a Luigi XVI.\nLa Convenzione, l'Assemblea che aveva preso il posto della Costituente e della Legislativa per dare una nuova Costituzione alla Francia, si riun\u00ec per la prima volta il 20 settembre 1792, il giorno stesso della vittoriosa battaglia di Valmy. La Francia aveva respinto il primo attacco della coalizione dei vecchi regimi europei ma la lotta era tutt'altro che conclusa e all'interno era in corso un duro confronto fra la \"destra\" dei girondini, appoggiati dal centro, il \"Marais\", la Palude, e la \"sinistra\" della Montagna di Robespierre e dello stesso Saint-Just. L'insurrezione parigina del 10 agosto, abbattendo la monarchia, accusata di intelligenza con il nemico esterno, aveva posto il problema del processo a Luigi XVI, che la Gironda non voleva, temendo che l'inevitabile condanna avrebbe decisamente rafforzato i giacobini e la Comune di Parigi, il comitato insurrezionale che spingeva per una politica di radicale intransigenza repubblicana.\nProprio sul tema del processo il 13 novembre Saint-Just pronunci\u00f2 il suo primo discorso alla Convenzione respingendo sia la tesi dell'inviolabilit\u00e0 del re che quella favorevole a processare Luigi XVI come un comune cittadino: per lui, il processo ha natura squisitamente politica: \u00abIo dico che il re deve essere giudicato come un nemico, che dobbiamo combatterlo piuttosto che giudicarlo e che, non rientrando egli nel contratto che unisce i francesi, le forme della procedura non si trovano nella legge civile ma nella legge del diritto dei popoli [...] Gli uomini che stanno per giudicare Luigi hanno una repubblica da fondare: ma coloro che attribuiscono una qualche importanza alla giusta punizione di un re, non fonderanno mai una repubblica [...] cosa non temeranno da noi i buoni cittadini, vedendo la scure tremare nelle nostre mani, e vedendo un popolo che fin dal primo giorno della sua libert\u00e0 rispetta il ricordo delle sue catene?\u00bb.\nLuigi XVI non pu\u00f2 essere giudicato secondo le leggi in vigore, perch\u00e9 \u00abi cittadini si legano fra di loro col contratto; il sovrano non si lega affatto [...] il patto \u00e8 un contratto fra i cittadini, non con il governo; non si pu\u00f2 rientrare in un contratto nel quale non ci si \u00e8 impegnati. Di conseguenza Luigi, che non si era impegnato, non pu\u00f2 essere giudicato come cittadino [...] quest'uomo deve regnare o morire [...] Processare il re come cittadino! Un'idea simile strabilier\u00e0 la fredda posterit\u00e0. Giudicare significa applicare la legge; una legge \u00e8 un rapporto di giustizia; e che rapporto di giustizia ci pu\u00f2 mai essere tra l'umanit\u00e0 e i re? Che cosa c'\u00e8 in comune tra Luigi e il popolo francese, perch\u00e9 gli si usino dei riguardi dopo il suo tradimento? [...] Non si pu\u00f2 regnare senza colpa. Ogni re \u00e8 un ribelle e un usurpatore. Gli stessi re tratterebbero diversamente i loro pretesi usurpatori? [...] Cittadini, il tribunale che deve giudicare Luigi non \u00e8 un tribunale giudiziario: \u00e8 un consesso, \u00e8 il popolo, siete voi: e le leggi che dobbiamo seguire sono quelle del diritto dei popoli [...] Luigi \u00e8 uno straniero fra noi: non era cittadino prima del suo delitto, non poteva votare, non poteva portare le armi; lo \u00e8 ancor meno dopo il suo delitto [...]\u00bb.\nE conclude: \u00abLuigi ha combattuto il suo popolo ed \u00e8 stato vinto. \u00c8 un barbaro, uno straniero prigioniero di guerra [...] \u00c8 l'assassino della Bastiglia, di Nancy, del Campo di Marte, di Tournay, delle Tuileries: quale nemico, quale straniero ci ha fatto pi\u00f9 male di lui? Deve essere processato rapidamente: lo consigliano la saggezza e la sana politica; egli \u00e8 una specie di ostaggio che i furfanti ci conservano. Si cerca di muovere a piet\u00e0, presto si compreranno le lacrime; si far\u00e0 di tutto per renderci interessati, per corromperci, anche. Popolo, se il re sar\u00e0 assolto, ricordati che noi non saremo pi\u00f9 degni della tua fiducia e tu potrai accusarci di perfidia\u00bb.\nProfonda fu l'impressione del discorso di Saint-Just in tutti i settori dell'Assemblea: lo stesso girondino Brissot scrisse che \u00abin questo discorso ci sono bagliori, un talento che pu\u00f2 onorare la Francia\u00bb.\nLa scoperta, in un armadio segreto alle Tuileries, dei documenti che dimostravano inequivocabilmente le trame di Luigi XVI con i nemici della Francia, fu decisiva: nel processo, iniziato l'11 dicembre 1792 di fronte alla Convenzione, i deputati si pronunciarono a maggioranza sulla pena di morte e il re, con enorme scandalo dei governi assolutistici di tutta Europa, fu ghigliottinato il 21 gennaio 1793.\nLa crisi economica.\nAlla crisi economica, il Comitato finanziario cerca di far fronte con una continua emissione degli assegnati, che in meno di un anno arrivano a svalutarsi del 50%; il pane \u00e8 caro, anche se il raccolto \u00e8 stato buono, perch\u00e9 i contadini non intendono cambiare il grano con cartamoneta svalutata.\nNel suo discorso alla Convenzione del 29 novembre 1792 Saint-Just, che dal 15 novembre \u00e8 membro della Commissione incaricata di redigere la nuova Costituzione e dal 24 novembre \u00e8 presidente dei giacobini, difende la libert\u00e0 di commercio: \u00abla libert\u00e0 nel commercio \u00e8 madre dell'abbondanza, ma da dove vengono gli ostacoli a questa libert\u00e0? [...] Ci\u00f2 che ha sconvolto in Francia il sistema del commercio dei grani dopo la rivoluzione \u00e8 stata la sregolata emissione dei simboli monetari [...] Noi abbiamo molti simboli monetari ma pochissime cose [...] Un tempo il denaro era meno abbondante; ce n'era sempre una buona parte tesaurizzata e questo diminuiva ancora il prezzo delle cose [...] Oggi non si tesaurizza pi\u00f9, non abbiamo pi\u00f9 oro; ma per uno Stato esso \u00e8 necessario, altrimenti si ammassano o si accaparrano le derrate e il denaro perde sempre pi\u00f9 valore. la penuria dei grani non deriva da altro. L'agricoltore, che non vuole riempirsi di cartamoneta, vende malvolentieri il suo grano\u00bb.\nPropone la vendita dei beni degli emigrati, il pagamento in natura dell'imposta fondiaria, la libera circolazione dei grani all'interno, il divieto della loro esportazione e la libert\u00e0 di commercio senza restrizioni; la Convenzione approv\u00f2 le sue proposte l'8 dicembre ma la crisi economica si aggrav\u00f2.\nLa riorganizzazione dell'esercito.\nI successi militari francesi a Valmy e a Jemappes contro la coalizione austro-tedesca non sono decisivi e permangono i problemi della direzione delle operazioni militari e dell'organizzazione dell'esercito. Il 28 gennaio 1793 Saint-Just si oppone invano alla proposta di Siey\u00e8s di una riorganizzazione del Ministero della Guerra che di fatto concedeva troppo potere alle alte cariche militari e, il 12 febbraio, appoggia la proposta del deputato Dubois-Cranc\u00e9 di una riorganizzazione dell'esercito. Questo era allora costituito da reggimenti dell'ex esercito reale e da nuovi reggimenti di volontari, che godevano di una paga maggiore ed erano comandati da ufficiali eletti dai soldati. La proposta dell'\"amalgama\", ossia della ricostituzione dei reggimenti mediante la fusione di due battaglioni di volontari con uno di regolari a eguale paga, fu approvata dalla Convenzione il 24 febbraio 1793.\nIntervenne pi\u00f9 volte nelle discussioni sul progetto costituzionale, che fu approvato dalla Convenzione il 24 giugno 1793.\nSaint-Just ebbe parte di primo piano nella difesa del territorio nazionale con le missioni svolte presso le armate del Reno (ottobre 1793) e del nord (gennaio 1794). Eletto presidente della Convenzione il 10 febbraio del 1794, si scagli\u00f2 in maniera vigorosa contro Georges Danton e Jacques-Ren\u00e9 H\u00e9bert, entrambi condannati alla pena capitale.\nDifensore coraggioso degli ideali repubblicani, nel giugno del 1794 fu presente come controllore inviato dal Comitato di salute pubblica alla battaglia di Fleurus, vinta dal generale Jean-Baptiste Jourdan contro l'alleanza della prima coalizione. Sostenitore di Robespierre anche durante il periodo del terrore, il 27 luglio torn\u00f2 a Parigi tentando di salvare \"l'incorruttibile\" con un discorso conciliante tenuto davanti ai membri della Convenzione.\nPoco dopo l'arresto dell'amico egli riusc\u00ec con una banda di partigiani a liberarlo, ma la soverchiante forza nemica lo costrinse ad arrendersi. Sconfitto militarmente e non pi\u00f9 sostenuto dal popolo, il 28 luglio fu messo alla ghigliottina insieme ad altri ventidue giacobini. Il corpo fu sepolto nel Cimitero degli Errancis."}
{"id": "137771", "revid": "3535", "url": "https://it.wikipedia.org/wiki?curid=137771", "title": "Conchiglie", "text": ""}
{"id": "137772", "revid": "580", "url": "https://it.wikipedia.org/wiki?curid=137772", "title": "Giorgio Kutuf\u00e0", "text": "Biografia.\nNato e cresciuto a Livorno, si laure\u00f2 in economia e commercio, diventando poi docente di Tecnica di Borsa alla facolt\u00e0 di Economia dell'Universit\u00e0 di Pisa (suo ateneo di formazione), nonch\u00e9 commercialista-revisore contabile. Esponente della Democrazia Cristiana, fu consigliere comunale a Livorno per tre mandati amministrativi (dal 1970 al 1985), consigliere regionale della Toscana (1985-1995). Dopo lo scioglimento della DC ader\u00ec al Partito Popolare Italiano e quindi alla Margherita e al Partito Democratico. Era stato tra i fondatori di \"Toscana Democratica\", la coalizione ulivista toscana.\nPresidente della Provincia di Livorno.\nFu eletto Presidente della Provincia nel turno elettorale del 2004 (elezioni del 12 e 13 giugno), raccogliendo il % dei voti in rappresentanza di una coalizione di centrosinistra.\nFu sostenuto, in Consiglio provinciale, da una maggioranza costituita da:\nNel turno elettorale del 2009 (elezioni del 6 e 7 giugno) venne riconfermato presidente della provincia di Livorno, ottenendo il % delle preferenze in rappresentanza di una coalizione di centrosinistra.\nIn consiglio provinciale fu sostenuto da una maggioranza costituita da:"}
{"id": "137776", "revid": "580", "url": "https://it.wikipedia.org/wiki?curid=137776", "title": "Alessandra Giudici", "text": "Esponente della Margherita e in seguito del Partito Democratico, nel 2018 aderisce all'Unione Popolare Cristiana.\n\u00c8 stata eletta presidente della Provincia di Sassari nel turno elettorale del 2005, raccogliendo il 60,7% dei voti in rappresentanza di una coalizione di centrosinistra. Ottiene il secondo mandato a presidente della Provincia alle provinciali del 2010 con il 50,7% delle preferenze.\nNel 2011, in qualit\u00e0 di presidente della Provincia di Sassari, ha patrocinato il Premio Alghero Donna.\nFu sostenuta, in consiglio provinciale, da una maggioranza costituita da: \nIl mandato amministrativo \u00e8 scaduto a giugno 2015."}
{"id": "137777", "revid": "466539", "url": "https://it.wikipedia.org/wiki?curid=137777", "title": "Arizona Cardinals", "text": "Gli Arizona Cardinals sono una squadra di football americano della NFL con sede a Tempe, un sobborgo di Phoenix, in Arizona. Competono nella West Division della National Football Conference. Franchigia di football americano pi\u00f9 longeva degli Stati Uniti, essendo stati fondati nel 1898, sono stati uno dei membri fondatori della NFL nel 1920, come Chicago Cardinals, e uno degli unici due rimanenti, assieme ai Chicago Bears. Hanno vinto due campionati NFL, nel e nel . La prima e unica apparizione al Super Bowl della loro storia \u00e8 stata nella stagione , dove furono sconfitti dai Pittsburgh Steelers. I Cardinals sono la squadra della lega a non vincere da pi\u00f9 tempo il campionato. Al 2019, secondo la rivista \"Forbes\", il loro valore \u00e8 di circa 2,25 miliardi di dollari, ventiseiesimi tra le franchigie della NFL\nStoria.\nI Cardinals sono la pi\u00f9 longeva squadra di football americano ancora in attivit\u00e0 essendo stati fondati nel 1898 e, unitamente ai Chicago Bears, sono stati tra i membri fondatori dell'NFL. Inizialmente giocavano a Chicago. Nel 1960 la franchigia si spost\u00f2 a St. Louis, dove rimase fino al 1987. Qui la squadra veniva chiamata \"football Cardinals\", \"Big Red\", \"Gridbirds\" o \"Cardiac Cards\" (riferito solo alla stagione 1975) per distinguerla dalla squadra di baseball dei St. Louis Cardinals, membro della MLB.\nPrima della stagione 1988 la propriet\u00e0 decise il trasferimento a Tempe, Arizona, una citt\u00e0 universitaria nelle vicinanza di Phoenix, e per 18 anni gioc\u00f2 i propri match casalinghi al Sun Devil Stadium dell'Arizona State University's. Nel 2006 la nuova casa dei Cardinals divenne il nuovo University of Phoenix Stadium di Glendale, altro sobborgo di Phoenix.\nLa squadra ha vinto due campionati NFL, entrambi mentre giocava a Chicago. La prima vittoria avvenne nel 1925, ma \u00e8 oggetto di controversie, dal momento che i tifosi dei Pottsville Maroons sentirono che quel titolo spettasse a Pottsville. Il loro secondo titolo, il primo vinto arrivando in finale del campionato NFL, giunse nel 1947, due decenni prima che venisse disputato il primo Super Bowl. I Cardinals batterono in finale i Philadelphia Eagles per 28-21 in un Comiskey Park di Chicago congelato, in cui il futuro membro della Pro Football Hall of Fame Charley Trippi guadagn\u00f2 un totale di 206 yard e segn\u00f2 due touchdown.\nIn pi\u00f9 di 60 anni senza vittorie del campionato dal 1947, la squadra soffr\u00ec diverse stagioni con record negativi ed attualmente \u00e8 la squadra della lega ad aver vinto il titolo pi\u00f9 lontano nel tempo. Si sono qualificati per i playoff sei volte e hanno vinto un totale di sei partite nella \"post-season\", tre delle quali nei playoff 2008-2009. Quella stagione, guidati dal quarterback Kurt Warner e dal wide receiver Larry Fitzgerald, i Cardinals vinsero il loro primo e unico titolo della conference NFC, raggiungendo il Super Bowl XLIII in cui furono piegati solo nel finale di partita dai Pittsburgh Steelers. Dopo la vittoria in campionato del 1947, la squadra ha vinto cinque titoli di division (1974, 1975, 2008, 2009 e 2015).\nGiocatori importanti.\nMembri della Pro Football Hall of Fame.\nAlla classe del 2017, quindici tra giocatori e membri dello staff che hanno militato negli Arizona Cardinals sono stati inseriti nella Pro Football Hall of Fame.\nRing of Honor.\nIl Ring of Honor dei Cardinals nacque nella stagione 2006 con l'apertura dello University of Phoenix Stadium. Onora gli ex grandi giocatori dei Cardinals da tutte le ere della storia della franchigia. Tra parentesi \u00e8 indicata la data di induzione.\nRecord di franchigia.\nCarriera\nStagionali\n\"Fonte\":"}
{"id": "137789", "revid": "858648", "url": "https://it.wikipedia.org/wiki?curid=137789", "title": "Christian De Sica", "text": "Figlio del regista e attore Vittorio De Sica e dell'attrice spagnola Mar\u00eda Mercader, \u00e8 attivo sul piccolo e grande schermo fin dagli anni settanta. Nei decenni successivi raggiunge la popolarit\u00e0 grazie alla partecipazione a numerose commedie di successo, in particolare i cosiddetti cinepanettoni, nei quali ha formato un'affiatata coppia comica con Massimo Boldi fino al 2005, riprendendola in seguito nel 2018.\nBiografia.\nFiglio d'arte, il fratello maggiore era Manuel De Sica (1949-2014), apprezzato compositore di colonne sonore. Studia a Roma, conseguendo la maturit\u00e0 classica al Collegio Nazareno. \u00c8 il nipote materno di Ram\u00f3n Mercader, agente segreto stalinista ed assassino di Lev Trockij. Aveva una sorellastra, Emi (1938-2021), nata dal precedente matrimonio di suo padre Vittorio con l'attrice Giuditta Rissone.\nPrecedentemente fidanzato con l'attrice Isabella Rossellini, \u00e8 sposato dal 1980 con Silvia Verdone, sorella di Carlo che ha avuto modo di conoscere quando loro due erano compagni di classe.\nFamosa la lite con Carlo Verdone quando Christian De Sica cercava di conquistare la sorella. Le parole di quest'ultimo contro Christian furono:\n\"\u00abTu sei un puttaniere, esci con mia sorella che ha la coda di cavallo, \u00e8 piccola\u00bb\"\nNonostante questo, Christian De Sica non si \u00e8 arreso, e il tempo ha dato ragione a quest'ultimo.\"\" In seguito De Sica dichiarer\u00e0:\n\"\u00abCi siamo scontrati davanti casa mia. Lui dice che mi ha menato, ma in realt\u00e0 ci sono state solo delle spinte. Ce l\u2019aveva con me in maniera eccessiva per la mia frequentazione con la sorella\u00bb\"\nDal matrimonio di Christian De Sica e Silvia Verdone sono nati due figli: Brando, regista, e Maria Rosa, costumista. \u00c8 inoltre zio del regista Andrea De Sica, figlio di Manuel. \u00c8 stato nominato cittadino onorario dell'isola di Capri.\nNel 2000 Christian fu vittima di uno scoppio di un petardo, durante il quale rischi\u00f2 di perdere un occhio. In seguito a tale incidente, Christian riport\u00f2 un distacco della retina e venne operato, subendo nove interventi, rischiando di perdere l'occhio.\nCarriera.\nGli esordi e gli anni 1970.\nFinite le scuole superiori (dov'era compagno di banco di Carlo Verdone) va in Venezuela a lavorare in un albergo, ed \u00e8 proprio l\u00ec che muove i primi passi da artista. Si iscrive nel 1970 alla Sapienza - Universit\u00e0 di Roma, senza per\u00f2 terminare gli studi presso la facolt\u00e0 di Lettere. Inizialmente attratto dalla musica, nel 1972 entra a far parte come cantante de \"La pattuglia azzurra\", gruppo di cui faceva gi\u00e0 parte Massimo Boldi, e l'anno seguente partecipa al Festival di Sanremo cantando \"Mondo mio\", ma i risultati non proprio soddisfacenti lo convincono a seguire le orme paterne e a dedicarsi al cinema.\nGrazie anche all'aiuto del padre (che gli affida una particina - pur se non accreditata - nel suo \"Una breve vacanza\" del 1973), dopo il debutto con \"Paulina 1880\" (1972), diretto da Jean-Louis Bertuccelli, riesce a muovere i primi passi nel mondo del cinema con registi come Aldo Lado (\"La cugina\", 1974), Pasquale Festa Campanile (\"Conviene far bene l'amore\", 1975) e Pupi Avati (\"Bordella\", 1976). Nello stesso anno arriva il suo primo ruolo da protagonista quando Duccio Tessari lo vuole come protagonista del suo \"La madama\" dove comincia ad entrare sempre pi\u00f9 a fondo nei trucchi del mestiere. Seguono poi, nel 1979, \"Liquirizia\" di Salvatore Samperi e \"Il malato immaginario\" di Tonino Cervi.\nParallelamente alla carriera cinematografica, negli stessi anni De Sica inizia a farsi conoscere come intrattenitore televisivo in alcuni variet\u00e0 della Rai come \"Alle sette della sera\" (1974), \"La compagnia stabile della canzone con variet\u00e0 e con comica finale\" (1975), \"Bambole, non c'\u00e8 una lira\" (1978) e \"Due come noi\" (1979). Sempre sul piccolo schermo prende parte alle miniserie \"Blaise Pascal\" (1972) di Roberto Rossellini e \"Paris-Vichy\" (1979) di Anne Revel.\nAnni 1980: la consacrazione e la fama.\nDopo aver collaborato con Sergio Corbucci in \"Mi faccio la barca\" (1980), con Giorgio Capitani in \"Teste di quoio\" (1981), con Carlo Vanzina in \"Viuuulentemente mia\" e con suo cognato Carlo Verdone in \"Borotalco\" (entrambi del 1982), De Sica diventa protagonista in \"Sapore di mare\", diretto ancora da Carlo Vanzina, assieme a Jerry Cal\u00e0 e Marina Suma. Il film esce nel 1983 e il successo al botteghino \u00e8 notevole. Nello stesso anno De Sica torna al fianco di Cal\u00e0 e anche di un giovane Claudio Amendola in \"Vacanze di Natale\", primo cinepanettone da lui interpretato, sempre diretto da Vanzina e prodotto da Luigi e Aurelio De Laurentiis.\nDa allora Christian De Sica \u00e8 diventato la figura simbolo dei cosiddetti cinepanettoni e film di tema simile, pellicole che sono solite essere distribuite sempre a ridosso delle vacanze natalizie. Dopo essere tornato a lavorare con Vanzina in \"Vacanze in America\" (1984), interpret\u00f2 alcune delle commedie di maggior successo degli anni 1980 quali \"I pompieri\" (1985) e \"Missione eroica - I pompieri 2\" (1987), il primo, diretto da Neri Parenti, e il secondo da Giorgio Capitani e \"Yuppies - I giovani di successo\" sempre di Vanzina e \"Yuppies 2\" di Enrico Oldoini (entrambi del 1986).\nA quei tempi si era distinto per la sua notevole capacit\u00e0 recitativa e fu Neri Parenti che, firmato un contratto con la Filmauro, lo ingaggi\u00f2 assieme a Massimo Boldi, diventando cos\u00ec la coppia simbolo delle commedie natalizie sopra citate. Altre interpretazioni di rilievo della seconda met\u00e0 degli anni 1980 sono \"Grandi magazzini\" (sempre del 1986), di Castellano e Pipolo, \"Compagni di scuola\" (1988), che lo vide collaborare nuovamente con Carlo Verdone, e \"Fratelli d'Italia\" (1989), che segn\u00f2 l'inizio della collaborazione in pianta stabile con Neri Parenti.\nNonostante la grande notoriet\u00e0 al cinema, De Sica continu\u00f2 a lavorare in televisione sia nelle vesti di attore (nelle miniserie \"Cinquant'anni d'amore\" e \"Flipper\") che in quelle di intrattenitore (importante la collaborazione con Antonello Falqui in \"Studio '80\", \"A come Alice\" e \"Cinema che follia!\").\nAnni 1990: il successo dei cinepanettoni.\nRiprende la serie dei cinepanettoni con \"Vacanze di Natale '90\" (1990) e \"Vacanze di Natale '91\" (1991), entrambi diretti da Enrico Oldoini: le due pellicole ottengono un ottimo riscontro al botteghino italiano, e la coppia Boldi-De Sica continua a collaborare attivamente sul grande schermo in commedie celebri come \"Anni 90\" (1992) e \"Anni 90 - Parte II\" (1993) ancora di Oldoini; \"S.P.Q.R. - 2000 e \u00bd anni fa\" (1994), \"A spasso nel tempo\" (1996), \"A spasso nel tempo - L'avventura continua\" (1997) e \"Vacanze di Natale 2000\" (1999) di Vanzina; \"Paparazzi\" (1998), \"Tifosi\" (1999) e \"Body Guards - Guardie del corpo\" (2000) di Neri Parenti, distribuite sempre con eccellenti risultati al botteghino.\nNel 1990 Christian De Sica esordisce anche come regista con \"Faccione\": grazie a questo film, ottiene la candidatura al David di Donatello come miglior regista esordiente. Nel 1991 dirige e interpreta \"Il conte Max\", omaggio al cinema del padre e di Mario Camerini, da lui interpretato con Ornella Muti, Anita Ekberg e la mamma Mar\u00eda Mercader.\nDe Sica prosegue come regista di s\u00e9 stesso in \"Ricky &amp; Barabba\" (1992), \"Uomini uomini uomini\" (1995), \"3\" (1996), \"Simpatici &amp; antipatici\" (1998) e \"The Clan\" (2005).\nAnni 2000 e 2010: la rottura con Boldi e gli altri numerosi successi.\nNel 2001 la coppia Boldi-De Sica inizi\u00f2 con Neri Parenti a girare solo cinepanettoni i quali riportano il titolo che inizia quasi sempre con la parola \"Natale a...\": pellicole natalizie come \"Merry Christmas\" (2001), \"Natale sul Nilo\" (2002), \"Natale in India\" (2003), \"Christmas in Love\" (2004) e \"Natale a Miami\" (2005) diventano pertanto i maggior successi dal punto di vista finanziario della commedia italiana. In questi lavori, insieme ad alcune precedenti, hanno preso parte alcuni dei volti principali della comicit\u00e0 italiana contemporanea, come Biagio Izzo, Enzo Salvi, Paolo Conticini, Sabrina Ferilli, Massimo Ghini e i Fichi d'India.\nNel 2002, dopo ben venti anni di assenza, De Sica torna sul piccolo schermo come protagonista della nuova fiction \"Lo zio d'America\" insieme a Lorella Cuccarini, Ornella Muti ed Eleonora Giorgi; il successo della serie televisiva porta alla realizzazione di una seconda stagione nel 2006. Nel 2004 fu protagonista inoltre della miniserie \"Attenti a quei tre\".\nDopo la separazione artistica da Massimo Boldi, nel 2006 torna nella sale con un nuovo cinepanettone diretto da Neri Parenti: \"Natale a New York\". A completare il cast ci sono Claudio Bisio, Alessandro Siani, Fabio De Luigi e i ritrovati Sabrina Ferilli e Massimo Ghini. Il film \u00e8 un successo strepitoso al botteghino, e De Sica torna l'anno successivo diretto dallo stesso regista in \"Natale in crociera\", insieme a Michelle Hunziker.\nOltre a ruoli comici, De Sica ha anche recitato in ruoli drammatici, come ne \"Il figlio pi\u00f9 piccolo\" (2010) di Pupi Avati, in cui recita insieme a Luca Zingaretti e Laura Morante. Per quest'interpretazione vince un Nastro d'argento come miglior attore protagonista. Nello stesso anno interpreta il ruolo di un ispettore di polizia nel film \"The Tourist\", diretto da Florian Henckel von Donnersmarck con protagonisti Johnny Depp e Angelina Jolie; il parallelismo fra \"The Tourist\" e i cinepanettoni tipici di De Sica viene fatto notare dal sito italiano di MYmovies.it.\nIntanto De Sica continua ad apparire in numerosi altri cinepanettoni diretti da Neri Parenti, tutti sempre molto fortunati al botteghino, e nei quali prendono parte star emergenti come Bel\u00e9n Rodr\u00edguez, Alessandro Gassmann e Gianmarco Tognazzi; il filone del cinepanettone si interrompe nel 2011 con \"Vacanze di Natale a Cortina\". Nei successivi due anni tali film vengono sostituiti da commedie a episodi in cui De Sica fa coppia con Lillo &amp; Greg e Luca e Paolo, sempre con Neri Parenti alla regia: i film sono rispettivamente \"Colpi di fulmine\" e \"Colpi di fortuna\". Tra il 2012 e il 2014 torna in televisione in qualit\u00e0 di giurato del programma di Rai 1 \"Tale e quale show\" condotto da Carlo Conti; sempre nel 2014 decide di non partecipare al classico film di Natale a episodi, e cos\u00ec il ruolo di protagonisti passa a Lillo &amp; Greg con la pellicola \"Un Natale stupefacente\" di Volfango De Biasi.\nNel 2015 tuttavia De Sica, di nuovo in coppia con Ghini, torna al cinema con il cine-panettone \"Vacanze ai Caraibi\" per la regia di Neri Parenti. Dal 28 settembre al 24 ottobre dello stesso anno inoltre conduce \"Striscia la notizia\" su Canale 5, al fianco di Michelle Hunziker.\nNel 2016, sempre a fianco di Michelle Hunziker, conduce \"Zelig\", programma comico giunto alla sua ultima edizione. Il 15 dicembre 2016, esce nelle sale cinematografiche \"Poveri ma ricchi\", cinepanettone che riscuoter\u00e0 un discreto successo al botteghino.\nNel 2017 torna nella giuria del programma \"Tale e quale show\" su Rai 1. Il 24 novembre esce il suo album di Natale, Merry Christian. Il 14 dicembre esce nelle sale cinematografiche \"Poveri ma ricchissimi\", cinepanettone che \u00e8 il seguito del film dell'anno precedente, \"Poveri ma ricchi\".\n2018-2021: il ritorno sul grande schermo con Boldi e altre attivit\u00e0.\nNel 2018, dopo 13 anni di separazione, Christian De Sica torna sul grande schermo assieme a Massimo Boldi con un nuovo film dal titolo \"Amici come prima\", una commedia con degli equivoci le cui riprese sono iniziate a giugno dello stesso anno a Milano e la cui uscita nelle sale \u00e8 avvenuta il 19 dicembre. Vista la promozione del film la celebre coppia in quel periodo \u00e8 anche molto richiesta in televisione, andando ospiti prima a \"Verissimo\", poi Che tempo che fa, \"Domenica in\" e infine \"CR4 - La Repubblica delle Donne\".\nCome per il film con Boldi, anche per \"Sono solo fantasmi\", in uscita nel novembre 2019, la regia \u00e8 di Christian e del figlio Brando. Dal 20 febbraio 2020 \u00e8 al cinema con \"La mia banda suona il pop\", film promosso anche al Festival di Sanremo.\nIl 13 dicembre dello stesso anno esce il nuovo film con Boldi, intitolato \"In vacanza su Marte\", girato con la tecnologia Stagecraft, utilizzata prima d'ora soltanto da Disney+ per \"The Mandalorian\"; per l'occasione dopo 15 anni tornano a lavorare insieme Boldi, De Sica e il regista Neri Parenti ma a causa della pandemia di COVID-19 il film \u00e8 stato distribuito solo sulle varie piattaforme streaming oltrech\u00e9 su Sky Cinema. A gennaio inizia poi le riprese di \"Chi ha incastrato Babbo Natale?\", prossimo film di Natale con Alessandro Siani in cui interpreta appunto Babbo Natale.\nIl 3 aprile 2021 va in onda in prima serata su Rai 1 \"Una serata tra amici\", una serata tributo condotta da Pino Strabioli durante la quale, oltre a raccontare numerosi aneddoti anche insieme al cognato Carlo Verdone, si esibisce con diverse canzoni duettando con la figlia Maria Rosa. Venti giorni dopo insieme a Massimo Boldi e Nancy Brilli forma la squadra dei Cinepanettoni nel game-show di Rai uno \"Top Dieci\". Il 10 giugno dello stesso anno esce al cinema \"Comedians\", il nuovo film del regista Gabriele Salvatores. Sempre con Verdone, tifoso della Roma ha una rivalit\u00e0 in campo calcistico essendo un grande tifoso della Lazio come spesso indicato nei suoi film."}
{"id": "137790", "revid": "404449", "url": "https://it.wikipedia.org/wiki?curid=137790", "title": "Vincenzo Ceccarelli", "text": "Biografia.\nSposato, tre figli, \u00e8 stato dal 1985 al 1995 sindaco di Castel San Niccol\u00f2 e dal 1994 al 1999 segretario provinciale dei Democratici di Sinistra e capogruppo nel consiglio provinciale.\nNel 1999 \u00e8 stato eletto presidente della Provincia di Arezzo, poi rieletto nel 2004, proprio nel momento in cui l'ente veniva posto al centro del processo di decentramento amministrativo disegnato dalle leggi Bassanini. Ha gestito un decennio di profonde trasformazioni nelle competenze attribuite alle province, cambiamenti che hanno inciso in modo rilevante sul ruolo dell'ente, ma soprattutto sulla qualit\u00e0 e quantit\u00e0 dei servizi offerti ai cittadini.\nNel 2010 \u00e8 stato eletto nel Consiglio regionale della Toscana, dopo aver superato l'esame delle primarie ottenendo il maggior numero di preferenze tra tutti i candidati della regione. Il suo primo incarico in Regione \u00e8 stato quello di presidente della VI commissione \"Territorio e ambiente\" del consiglio regionale. Nel marzo del 2013 \u00e8 stato nominato assessore alle infrastrutture e alla mobilit\u00e0, con responsabilit\u00e0 sulla mobilit\u00e0 in Toscana, le attivit\u00e0 estrattiva e le cave.\nRieletto nel 2015 al Consiglio regionale, con il numero pi\u00f9 alto di voti in regione, \u00e8 stato riconfermato assessore regionale dal presidente della Toscana, Enrico Rossi, ottenendo, oltre alle deleghe del mandato precedente, anche quelle sull'urbanistica, il governo del territorio e l'edilizia residenziale."}
{"id": "137796", "revid": "123146640", "url": "https://it.wikipedia.org/wiki?curid=137796", "title": "Virginio Brivio", "text": "Biografia.\nLaureato in giurisprudenza, \u00e8 stato operatore socio-educativo per il Comune di Lecco, funzionario del settore Servizi alla persona del Comune di Valmadrera.\nDal 1996 al 2004 ricopre la carica di assessore provinciale. In occasione delle elezioni amministrative del 2004 \u00e8 eletto presidente della provincia, ottenendo, col sostegno del centrosinistra, il 56,5% dei voti al primo turno. Era sostenuto, in consiglio provinciale, da una maggioranza costituita da: DS, Margherita, PRC, Verdi, Italia dei Valori, SDI.\nDopo essersi ricandidato per un secondo mandato, alle elezioni amministrative del 2009 si presenta con una lista sostenuta dal Partito Democratico, da Italia dei Valori, Sinistra e Libert\u00e0 e da una lista civica denominata \"Azione Positiva Brivio Presidente\", ma non viene rieletto. Perde al primo turno col 38% dei voti, lasciando l'incarico al candidato del centrodestra Daniele Nava (PdL).\nNel 2007 viene eletto coordinatore provinciale del Partito Democratico, incarico che lascer\u00e0 non appena verr\u00e0 eletto segretario provinciale Stefano Motta.\nNel 2010 si candida a Sindaco della citt\u00e0 di Lecco, sostenuto da Partito Democratico, FdS-SEL, Italia dei Valori e dalla civica \"Appello per Lecco\". Alle elezioni del 28 e 29 marzo 2010 risulta eletto al primo turno con il 50,2% dei voti sconfiggendo il Senatore e Viceministro Roberto Castelli, sostenuto dalla Lega Nord e dal PdL. Nel 2015 si ricandida per un secondo mandato: sostenuto nuovamente dal PD e dalle civiche \"Appello per Lecco\" e \"Vivere Lecco\", al ballottaggio del 14 giugno 2015 viene riconfermato Sindaco di Lecco con il 54,4% dei voti battendo il candidato di Lega Nord, Forza Italia, Fratelli d'Italia e della civica \"Viva Lecco\", il commerciante Alberto Negrini."}
{"id": "137800", "revid": "2128848", "url": "https://it.wikipedia.org/wiki?curid=137800", "title": "Microsoft Excel", "text": "Microsoft Excel \u00e8 un programma prodotto da Microsoft, dedicato alla produzione ed alla gestione di fogli elettronici. \u00c8 parte della \"suite\" di software di produttivit\u00e0 personale Microsoft Office, ed \u00e8 disponibile per i sistemi operativi Windows e macOS. \u00c8 il programma per la produzione e gestione di fogli elettronici pi\u00f9 utilizzato.\nVersioni.\nLa prima versione di Excel, denominata Excel 1.0, viene pubblicata nel 1985 per il sistema operativo Macintosh.\nLa prima versione per Windows, denominata Excel 2, viene pubblicata nel 1987. Segue poi Excel 3, pubblicato nel 1990.\nPer il sistema operativo OS/2 vengono pubblicati Excel 2.1 (1989), Excel 2.2 (1990) ed Excel 3 (1991).\nSeguono poi Excel 3.1 (1992), Excel 4 ed Excel 5. In particolare a partire dalla versione 4, Excel viene integrato nel pacchetto Microsoft Office.\nSuccessivamente il numero della versione non segue pi\u00f9 la successione numerica. In particolare sono pubblicate le versioni Excel 95, Excel 97, Excel 2000, Excel XP (2001) ed Excel 2003.\nCon Excel 2007 l'interfaccia grafica viene modificata sostanzialmente con l'introduzione dei \"ribbon\", al posto di men\u00f9 e barra degli strumenti. Le stesse modifiche verranno svolte anche per la corrispondente versione per Macintosh, denominata Excel 2008.\nLe successive versioni sono Excel 2010, Excel 2011, Excel 2013, Excel 2016 ed Excel 2019.\nEstensioni.\nL'estensione .xls, per le versioni dalla 97 alla 2003, e .xlsx, dalla versione 2007, identifica la maggior parte dei fogli di calcolo (in inglese \"spreadsheet\") o cartella di lavoro creati con Excel (il tipo MIME dei file identificati da questa estensione \u00e8 tipicamente \"application/vnd.ms-excel\"). .xlsx \u00e8 stata introdotta con la versione 2007 di Microsoft Office. Si tratta di un file XML compresso con metodo ZIP. Rispetto all'estensione .xls permette ulteriori effetti, soprattutto per quanto riguarda le dimensioni dei caratteri. Inoltre, permette di applicare alle immagini cornici sfumate e altri effetti, come il riflesso. \u00c8 possibile convertire i file .xls in .xlsx, ma le versioni precedenti a Excel 2007 (fino alla versione 2000) devono installare un pacchetto di compatibilit\u00e0 per poterle visualizzare. Excel tuttavia pu\u00f2 importare ed esportare dati in altri formati, ad esempio nel formato .csv (\"comma-separated values\").\nInterfaccia grafica.\nLa schermata iniziale di Excel mostra un foglio di calcolo vuoto composto da colonne (contrassegnate dalle lettere A, B, C, ecc.) e da righe (contrassegnate dai numeri 1, 2, 3, ecc.). L'intersezione di una riga con una colonna forma una \"cella\" (contrassegnate sempre prima dalla colonna, poi dalla riga, ad esempio: A1, B3, C4...), all'interno della quale si pu\u00f2 inserire un valore o una funzione. I valori che si possono inserire sono di tipo alfanumerico, mentre le funzioni si esprimono tramite le formule. Excel presenta dimensioni molto vaste, infatti \u00e8 costituito da 1.048.576 righe e 16.384 colonne. Con un totale di 17.179.869.184 celle. \nFormule.\nPer immettere una formula (ad esempio: media, mediana, moda, ecc.) in una cella del foglio di calcolo, \u00e8 necessario anzitutto selezionare la cella in questione e inserire all'inizio il simbolo codice_1, quindi scegliere un operatore (ad esempio \"media\"), poi inserire tra parentesi la cella (codice_2) o l'intervallo di celle (codice_3 e premere . Ad esempio:\ncodice_4 \nNel caso di operazioni algebriche (+ - * /), \u00e8 necessario scrivere =nome della prima cella, scegliere un operatore e inserire il nome dell'ultima cella interessata. Ad esempio:\ncodice_5 \nLe operazioni pi\u00f9 comuni.\nLe operazioni che possiamo implementare in maniera immediata, utilizzando cio\u00e8 caratteri simbolici sono:\nFormule 3D.\nUna formula 3D permette di eseguire una funzione sullo stesso intervallo di celle, ma all'interno di pi\u00f9 di un foglio dello stesso documento Excel. L'intervallo di fogli Excel consecutivi su cui si vuole eseguire la funzione sono indicati da Fogliox:Foglioy, separati dal \":\". Ad esempio si usa la seguente sintassi:\n=SOMMA(Foglio1:Foglio20!B2; Foglio21:Foglio25!B2:D5)\nper sommare la cella B2 su tutti i fogli compresi tra il Foglio1 e Foglio20, e per sommare le celle comprese tra B2 e D5 nei fogli che si trovano tra Foglio 21 e Foglio 25.\nFormule matriciali.\nAll'interno di un singolo foglio Excel, la formula matriciale estende una formula di una singola cella a un'intera riga o ad un'intera colonna in maniera analoga all'operazione di \"drag and drop\", digitando Ctrl+Shift+Invio, che fanno apparire la formula circondata da parentesi graffe. Ad esempio se abbiamo C1= A1*B1, dove A e B hanno ciascuna 10 righe, \u00e8 possibile \"trascinare\" la formula da C1 a C10, oppure scrivere nella cella C1 la formula \"=A1:A10*B1:B10\" (senza \"\") e premere Ctrl+Shift+Invio.\nLe formule matriciali possono essere sostituite con la funzione matrice.somma.prodotto (\"Sumproduct\" nella versione inglese) che consente di effettuare somme condizionali su un intervallo di celle che soddisfano uno o pi\u00f9 criteri di ricerca, definibili sullo stesso intervallo del calcolo o su altri intervalli di celle, anche di altri fogli o cartelle, purch\u00e9 di eguale dimensione; ed \u00e8 quindi l'equivalente della funzione somma.se, ma con la possibilit\u00e0 di inserire due o pi\u00f9 condizioni, ovvero alla possibilit\u00e0 di usare il foglio Excel come un \"database\" nel quale si effettuano semplici query di selezione.\nRiferimento relativo e assoluto.\nCol simbolo $ \u00e8 possibile creare un \"riferimento assoluto\" di cella, in cui la colonna e/o la riga non cambiano durante l'operazione di \"drag and drop\". Ad esempio digitando nella formula precedente $A$1, ogni cella da B1 a B10 sar\u00e0 moltiplicata per la cella A1.\nNegli altri casi si parla invece di \"riferimento relativo\".\nFormule nidificate.\nExcel consente inoltre la creazione di formule \"nidificate\" in un quantitativo fino a 7 strati dell'Excel 2003 ed a 64 livelli del pi\u00f9 recente 2013, dove la risultante di una formula si comporta come argomento per la funzione che la contiene, a condizione che il valore in uscita dalla contenuta sia accettato senza errori dalla contenitrice e che quindi vi sia assenza di errori non gestiti: =se(somma(A1;B1)&lt;&gt;C1;concatena(C1;\" \u00e8 diverso da \";A1;\" sommato a \";B1);concatena(C1;\" \u00e8 uguale a \";A1;\"+\";B1)) lo si potrebbe usare in D1 a controllare la risultante della somma di A1 e B1 se diversa da C1 ed inserirebbe \"C1 \u00e8 diverso da A1 sommato a B1\" altrimenti metterebbe \"C1 \u00e8 uguale a A1+B1\" coi rispettivi valori assegnati alle celle.\nGrafici.\nIn Excel \u00e8 possibile costruire diagrammi o grafici statistici (es. grafici a linea, grafici a torta, istogrammi, ortogrammi, diagrammi a bolle, diagrammi a trend, ecc.) a partire dai dati inseriti in input ed elaborati per creare dei report informativi.\nMacro e registratore di macro.\nExcel permette la creazione di macro, che sono pezzi di codice che possono eseguire in automatico una serie di comandi.\nIl linguaggio di programmazione utilizzato per la creazione delle macro di Excel \u00e8 Visual Basic for Applications (VBA), che \u00e8 un linguaggio di programmazione ad oggetti (anche se non possiede tutte le caratteristiche della programmazione orientata agli oggetti) che utilizza la dot notation. Tramite il codice VBA \u00e8 possibile scrivere macro che modificano le propriet\u00e0 degli oggetti (ad esempio il colore di una cella), lanciare metodi (ad esempio il refresh di una pivot table) e reagire ad un evento (ad esempio eseguire un pezzo di codice quando viene modificato il contenuto di una cella).\nPer visualizzare il codice contenuto in un documento Excel, o scriverne di nuovo, occorre selezionare il menu \"Sviluppo/Codice/Visual Basic\". Per visualizzare il codice associato a un singolo foglio Excel, occorre selezionare la linguetta del foglio, tasto destro del mouse e \"Visualizza codice sorgente\": in questo caso, la macro sar\u00e0 ripetuta ogni volta che si apre il foglio Excel. Per eseguire una macro occorre invece selezionare il menu \"Sviluppo/Codice/Macro\".\nRegistrazione delle macro.\nPer chi usa le macro per la prima volta o per chi non ha voglia di imparare a memoria i nomi di tutti gli oggetti, le propriet\u00e0 e i metodi di Excel, esiste la possibilit\u00e0 di registrare una macro. Registrare una macro significa registrare una serie di comandi di Excel e trasformarli in una macro. Questi comandi verranno poi ripetuti automaticamente quando si lancia la macro. Per registrare una macro \u00e8 necessario selezionare il menu \"Sviluppo/Codice/Registra Macro.\"\nEsecuzione di una macro.\nLa macro pu\u00f2 essere eseguita a vari livelli. Pu\u00f2 essere associata ad un foglio di lavoro (tasto destro del mouse sul nome del foglio e \"visualizza codice\"), al documento corrente, a tutte le cartelle di lavoro aperte, oppure a qualsiasi documento Excel, cio\u00e8 ogni volta che si avvia il programma. Per avere questa funzione, la macro deve essere salvato nel documento vuoto \"personal.xls\" della cartella \"XLSTART\", che contiene tutto ci\u00f2 che viene eseguito all'apertura di Excel.\nEsempio.\nQuella che segue \u00e8 un esempio di macro, che pu\u00f2 essere inserita aprendo l'editor di Visual Basic:\n Public Sub Macro3()\n Dim z As Integer\n Dim i(41) As Integer\n Dim k As Integer\n Dim j As Integer\n Dim y As Integer\n Cells.Select\n With Selection.Interior\n .ColorIndex = 1\n .Pattern = xlSolid\n End With\n Selection.Font.ColorIndex = 4\n Selection.Font.Bold = True\n With Selection\n .HorizontalAlignment = xlCenter\n .VerticalAlignment = xlBottom\n .WrapText = False\n .Orientation = 0\n .AddIndent = False\n .ShrinkToFit = False\n .MergeCells = False\n End With\n Columns(\"A:AZ\").ColumnWidth = 2.71\n For z = 1 To 32000\n y = Int(Rnd() * 40 + 1)\n k = Int(Rnd() * 255 + 1)\n ActiveSheet.Cells(i(y) + 1, y).Select\n Selection.Value = Chr(k)\n i(y) = i(y) + 1\n Next z\n End Sub\nDopo avere eseguito la macro, la si pu\u00f2 bloccare premendo il tasto ESC.\nControversie legali.\nLa prima versione del programma, Microsoft Excel 95, fu causa di una disputa legale tra la Microsoft ed un giovane programmatore del Guatemala.\nErrori.\nIl 22 settembre 2007 si \u00e8 scoperto che Excel versione 2007 mostrava in modo errato i risultati di alcune operazioni. Nello specifico quando il programma si trova ad eseguire delle operazioni che producono come risultato 65.535 il programma mostra invece 100\u00a0000. Il bug \u00e8 legato a un problema di visualizzazione; eseguendo altre operazioni con la cella del risultato si ottengono dei risultati corretti. Microsoft nel blog dedicato al programma ha riconosciuto il problema ed ha promesso a breve un aggiornamento che risolvesse il problema. Il 26 settembre ha dichiarato di aver pronto l'aggiornamento e che lo avrebbe distribuito appena questo avesse superato le fasi di test. L'aggiornamento \u00e8 stato distribuito con un hot fix pubblicato il 9 ottobre 2007.\nUn altro noto bug si ritrova in tutte le versioni di Excel nella gestione delle date: l'anno 1900 \u00e8 erroneamente considerato bisestile e quindi le date anteriori al primo marzo 1900 sono sbagliate: ad esempio Excel calcola il giorno 1/1/1900 come una domenica (la funzione =GIORNO.SETTIMANA(\"1/1/1900\") d\u00e0 risultato \"1\"), mentre nella realt\u00e0 si trattava di un luned\u00ec. Il motivo di questo bug \u00e8 per garantire la compatibilit\u00e0 con Lotus 1-2-3.\nComandi per scelte rapide Excel.\nTramite la combinazione dei tasti Ctrl, Alt, Shift e alcune lettere \u00e8 possibile anche in Excel eseguire rapidamente delle operazioni da tastiera, senza cercare il relativo menu con il \"mouse\" o fra le opzioni nelle barre del programma.\nNon \u00e8 tuttavia possibile personalizzarle se non attraverso la registrazione di una macro.\nAlcuni esempi:\nLimiti.\nDalla versione del 2007 le righe e le colonne per ogni foglio di lavoro sono passate rispettivamente da 65.536 (216) a 1.048.576 (220) e da 256 (28) a 16.384 (214).Questa \u00e8 la coordinata dei limiti di Excel: XFD1048576. \nL'utilizzo di versioni precedenti a quella del 2007 pu\u00f2 portare inconsapevolmente a problemi quando si maneggiano insiemi di dati di grande dimensione."}
{"id": "137802", "revid": "628767", "url": "https://it.wikipedia.org/wiki?curid=137802", "title": "Regione di Plze\u0148", "text": "La regione di Plze\u0148 (in ceco \"Plze\u0148sk\u00fd kraj\") \u00e8 una regione (\"kraj\") nella parte occidentale della Boemia nella Repubblica Ceca. Il nome della regione \u00e8 anche quello del suo capoluogo Plze\u0148."}
{"id": "137804", "revid": "1494169", "url": "https://it.wikipedia.org/wiki?curid=137804", "title": "Excel (disambigua)", "text": ""}
{"id": "137805", "revid": "12323", "url": "https://it.wikipedia.org/wiki?curid=137805", "title": "Visicalc", "text": ""}
{"id": "137806", "revid": "838137", "url": "https://it.wikipedia.org/wiki?curid=137806", "title": "Federazione dell'Ulivo", "text": ""}
{"id": "137807", "revid": "115045046", "url": "https://it.wikipedia.org/wiki?curid=137807", "title": "Democrazia Nazionale", "text": ""}
{"id": "137810", "revid": "1318658", "url": "https://it.wikipedia.org/wiki?curid=137810", "title": "Acido antranilico", "text": "L'acido antranilico \u00e8 l'acido \"orto\"-amminobenzoico (o 2-amminobenzoico), un acido aromatico di fomula semistrutturale C6H4(NH2)(COOH). La presenza dei gruppi funzionali carbossilico e amminico lo rende un amminoacido, precisamente un \"\u03b2\"-amminoacido; non appartiene tuttavia alla serie degli amminoacidi costituenti le proteine, che sono \"\u03b1\"-amminoacidi.\nA temperatura ambiente si presenta come una polvere cristallina bianca inodore (spesso gialla in campioni commerciali), dal sapore dolciastro, scarsamente solubile in acqua. \u00c8 facilmente solubile il alcool, etere, cloroformio e piridina, molto poco in benzene.\nEsplica la funzione di coenzima nella produzione del latte materno, e per questo \u00e8 denominato, secondo una nomenclatura obsoleta delle vitamine, anche come vitamina L, ma ora \u00e8 noto che pu\u00f2 essere prodotto dall'organismo umano e pertanto non \u00e8 una molecola essenziale."}
{"id": "137811", "revid": "228587", "url": "https://it.wikipedia.org/wiki?curid=137811", "title": "Mora", "text": ""}
{"id": "137812", "revid": "670104", "url": "https://it.wikipedia.org/wiki?curid=137812", "title": "Supercoppa italiana (hockey su ghiaccio)", "text": "La Supercoppa italiana \u00e8 la supercoppa nazionale italiana di hockey su ghiaccio. In questa competizione si affrontano, ad inizio stagione, in un'unica gara, i campioni d'Italia e i vincitori della Coppa Italia della stagione precedente. Nell'edizione 2016, a sorpresa, la Federazione decise di non far disputare la gara di supercoppa ai detentori della coppa Italia (i piemontesi del Valpellice) a causa dell'iscrizione di quest'ultimi al torneo di serie C: la contendente verr\u00e0 perci\u00f2 scelta nel Val Pusteria (che poi si aggiudicher\u00e0 il trofeo), finalista sia di coppa Italia che della finale scudetto la stagione precedente.\nStoria e formula.\nLa prima edizione si disput\u00f2 all'apertura della stagione 2001-2002. Da allora la competizione si \u00e8 regolarmente svolta ogni anno fino al 2005, quando fu sospesa per un anno (ufficialmente a causa dei XX Giochi olimpici invernali). Nel 2006 \u00e8 stata scelta una nuova formula a quattro squadre (le semifinaliste in campionato dell'anno precedente, due delle quali erano anche le finaliste di Coppa Italia), abbandonata per\u00f2 dopo una stagione. La sfida del 2011 si \u00e8 giocata a Brunico: di fronte i padroni di casa del Val Pusteria, vincitori della Coppa Italia, hanno sconfitto per 3-1 i campioni d'Italia in carica dell'Asiago, alla loro quinta partecipazione. L'anno seguente il Bolzano si aggiudica il trofeo ai danni del Cortina ma soltanto ai tiri di rigore, in quella che \u00e8 stata la prima volta in cui supercoppa \u00e8 stata aggiudicata agli \"shootout\".\nNel caso in cui la medesima formazione si aggiudichi sia il campionato che la Coppa Italia, alla Supercoppa partecipa la squadra finalista perdente di Coppa Italia. Questa eventualit\u00e0 si \u00e8 verificata tre volte (2001, 2003, 2009) e sempre, in tutti questi casi, la squadra finalista perdente di Coppa Italia coincideva con la squadra finalista perdente di campionato. Questo senza contare l'edizione 2006, giocata con una formula del tutto particolare.\nPer cinque volte inoltre la supercoppa non si \u00e8 disputata in casa dei campioni d'Italia ma in casa della squadra vincitrice della coppa Italia: nel 2009, nel 2011, nel 2012, nel 2017 e nel 2018.\nAlbo d'oro.\nIn grassetto la squadra che si \u00e8 aggiudicata il titolo."}
{"id": "137814", "revid": "1833487", "url": "https://it.wikipedia.org/wiki?curid=137814", "title": "Cazzo", "text": "Cazzo \u00e8 una parola della lingua italiana di registro colloquiale basso che indica, in senso proprio, il pene. Non \u00e8 un semplice sinonimo del termine anatomico, bens\u00ec rappresenta una forma dell'espressivit\u00e0 letteraria e popolare. Talvolta nella lingua parlata pu\u00f2 essere utilizzato per il compiacimento nell'uso di un termine proibito o di registro eccessivo, il che non pu\u00f2 essere reso dal semplice uso di \u00abpene!\u00bb. Il termine \u00e8 usato piuttosto spesso nella lingua parlata anche senza correlativo semantico, con la funzione linguistica di \"rafforzativo del pensiero\", ovvero come un intercalare con funzione emotiva per rendere un'espressione colorita o enfatica. L'uso come intercalare sembra essere pi\u00f9 diffuso in Italia che nel Cantone Ticino. Viene frequentemente usato anche come sinonimo o rafforzativo di \"niente\", \"nessuno\" o per indicare cosa di scarsa o nessuna importanza.\nPresumibilmente di origine lombarda ma in uso gi\u00e0 nella letteratura in italiano in periodo rinascimentale, ha il suo omologo femminile in \"fica\" (o \"figa\"), frutto della stessa selezione fra le definizioni locali regionali.\nEtimologia.\nL'etimologia della parola \u00e8 stata dibattuta da molti. L'ipotesi pi\u00f9 documentata e meno \"fantasiosa\" \u00e8 quella, formulata da Angelico Prati e ribadita, con puntuali riscontri filologici, da Glauco Sanga, entrambi linguisti esperti di gergo. Si tratterebbe di semplice estensione metaforica dell'uso del termine lombardo \"cazz\" significante mestolo, derivato dal latino \"cattia\" \"mestolo\". Indicativo, in questo senso, un verso di un sonetto di Luigi Pulci, \"\"cazz e cucc\u00e9\" - quel primo in cul ti stia!\" contenente un'espressione lombarda dal senso di \"mestoli e cucchiai\", dove il primo termine rimanda con evidenza anche al significato osceno. Il termine, originariamente in forma femminile, \"cazza\" \u00e8 ancora attestato in un sonetto di Rustico Filippi: \"Fastel, messer fastidio della cazza\" (ci\u00f2 che oggi corrisponderebbe all'epiteto volgare \"rompicazzo\"). Tale ipotesi \u00e8 ribadita anche da Alberto Nocentini che ipotizza una derivazione diretta dal latino \"cattia\"(\"m\"), senza intermediari altoitaliani, che deriverebbe , diminutivo di , \"k\u00fdathos\".\nUn'ipotesi ripresa da Antonio Lupis \u00e8 che \"cazzo\" sia connesso col verbo latino \"capitiare\" da cui anche \"cacciare\", con valore di \"infilare, mettere dentro con forza\". Si tratterebbe di un nome deverbale analogo a \"lancio\" da \"lanciare\".\nUna proposta etimologica che ha avuto una certa fortuna \u00e8 quella che fa derivare \"cazzo\" con aferesi da \"(o) cazzo\", a sua volta derivato da \"oco\", voce dialettale per indicare il maschio dell'oca.Tale ipotesi \u00e8 stata accolta da diversi autori ma \u00e8 attualmente rigettata da altri linguisti.\nUgualmente rigettata dai linguisti odierni l'etimologia (greco tardo), termine nautico che starebbe a indicare che la voce sarebbe \"nata nel linguaggio dei marinai sempre eccitati per la mancanza di donne\".\nAltre etimologie, perlopi\u00f9 improvvisate da non specialisti, sono:\nLe varie ipotesi sono riassunte, in tono pi\u00f9 scherzoso che scientifico, in Ercole Scerbo.\nUso del termine.\nEsempi d'uso in letteratura.\nIn letteratura uno dei testi pi\u00f9 noti correlati con questo termine \u00e8 il sonetto ', che Gioachino Belli scrisse il 6 dicembre 1832 insieme con l'analogo ' (relativo all'omologo termine femminile). Il sonetto riporta in romanesco una lunga serie di sinonimi e perifrasi del termine.\nIl termine \u00e8 ampiamente utilizzato all'interno dei \"Sonetti lussuriosi\" di Pietro Aretino.\nSempre in letteratura, l'organo genitale maschile assurge al ruolo di protagonista nel romanzo di Alberto Moravia \"Io e lui\", dove il protagonista si trova a \"colloquiare\" \u2013 in un curioso confronto tra istinto e ragione \u2013 con il proprio pene.\nLa parola fu detta in diretta in una trasmissione della Radio Rai nel 1976 da Cesare Zavattini.\nEsempi d'uso in ambito cinematografico.\nIl termine cazzo, virtualmente prima persona singolare del verbo di uso velico \"cazzare\", \u00e8 anche all'origine di un facile \"calembour\" sfruttato a fini di \"gag\" \u2013 sia pure di \"grana grossa\" \u2013 in diversi film, fra i quali uno della serie di Fantozzi. Di analogo tenore \u00e8 la celebre \"supercazzola\", \"tormentone\" e \"leitmotiv\" del \"conte Lello Mascetti\" (interpretato da Ugo Tognazzi) nel film di Mario Monicelli, \"Amici miei\".\nDal romanzo di Moravia precedentemente citato sono stati ricavati due film: uno italiano e omonimo nel titolo rispetto al romanzo, \"Io e lui\", del 1973, diretto da Luciano Salce, e uno di coproduzione Stati Uniti/Germania, del 1988, \"Lei, io e lui\", diretto da Doris D\u00f6rrie.\nDetti.\nIl termine \u00e8 utilizzato in numerosi modi di dire prettamente regionali, che non hanno una diffusione \u2013 e quindi una comprensione \u2013 pi\u00f9 ampia sul territorio nazionale. Potrebbero essere assimilati ai proverbi dai quali invece si distinguono nettamente, sia per la loro brevit\u00e0, sia perch\u00e9 mancano della profondit\u00e0 ed arguzia tipica dei proverbi. Il carattere principale di questi detti infatti \u00e8 soprattutto quello di essere improntati sull'immediatezza e sul divertimento. \u00c8 probabile infatti che molti di essi siano nati semplicemente come battute.\nProverbi.\nIl termine ricorre in numerosi proverbi diffusi nelle diverse regioni d'Italia. In essi la salacit\u00e0, una buona dose di humour ed un'attenta osservazione della quotidianit\u00e0, si mescolano in un tutt'uno con la saggezza popolare. \nSi riportano alcuni di questi proverbi:\nLocuzioni comuni.\nQuesto termine si collega, nella lingua italiana moderna, ad una numerosa serie di derivati, molti dei quali hanno un tono di volgarit\u00e0 minore, tanto da essere usati, o quantomeno tollerati, da molte persone, seppur solo in conversazioni informali.\nLa maggior parte delle locuzioni di uso comune che utilizzano questo termine ha una valenza negativa, tanto se si tratta di persone quanto di situazioni; ben poche sono le locuzioni dove invece il termine acquista un senso positivo.\nUno dei concetti, che pi\u00f9 frequentemente ricorre nelle parole derivate e nelle locuzioni che usano il termine, richiama \"l'irrazionalit\u00e0\" oppure \"atteggiamenti collerici ed aggressivi\", oppure ancora \u00e8 usato per aggiungere significanze dispregiative per alcune attivit\u00e0 umane, quasi che l'organo menzionato fosse, per antonomasia, l'antitesi della parte razionale ed intellettiva (il cervello).\nSi riportano qui di seguito le locuzioni pi\u00f9 diffuse:\nLa parola, idealmente seguita da un punto esclamativo, viene spesso usata come interiezione o reazione di sorpresa / opposizione rispetto ad un evento del tutto inaspettato e/o sgradito. Questo uso, tuttavia, viene considerato piuttosto volgare e disdicevole (non a caso nel doppiaggio in italiano dei film in lingua inglese sostituisce spesso l'esclamazione \"fuck!\" (letteralmente \"f\u00f2ttiti\"). Provoc\u00f2 invero una certa sensazione negli anni settanta l'esclamazione di questa parola da parte di Cesare Zavattini in un programma radiofonico, in epoche in cui alla RAI la lista delle parole vietate comprendeva anche il \"piede\".\nAltre denominazioni.\nNumerose altre denominazioni dialettali, colloquiali, familiari o volgari vengono poi usate per indicare l'organo genitale maschile.\nDialettali.\nMella (ticinese); Tulino;\nCella (abruzzese e marchigiano); Ciufello (abruzzese);\nPicco (dialetti marsicani, Abruzzo);\nBattagli\u00f9n (calabrese); Ciolla e varianti (Reggio Calabria e Ragusa); Cioncia (crotonese); Cagnolu (catanzarese); Frat'ma Giorg' (\"mio fratello Giorgio\", calabrese); Marra (calabrese); Micciu (calabrese); Pizza (Reggio Calabria);\nAsso di bastoni (Napoli); Capitone senz'e recchie (napoletano); Cicella, Ciciniello (in napoletano \u00e8 il pesciolino appena nato, quindi indica un pene piccolo, dei bambini); Cump\u00e0gne mije (campano, \"il mio amico\"); Fravaglio (napoletano); 29, o pate d'e criature (vedi La Smorfia); Fraone, Fravone (napoletano, intende principalmente il \"glande\"); Mazzarello (napoletano); Pepe (avellinese); Pesce (napoletano); Battaglio (Provincia di Napoli); Fravolo (Napoli e provincia);\nBlig/Bl\u00ebg (romagnolo) e forma italianizzata Bligo; Bir\u00e8l (romagnolo) e la forma italianizzata Birello;\nCupolone (romanesco);\nAnghilla (genovese); Banana, Bananna (genovese); Belino (ligure); Bel\u00e0n; Bel\u00ecn; Can\u00e4io (genovese); Cannello (genovese); Cannetta (genovese); Carottua (genovese); Casso (genovese); Cicciollo (genovese); Ciolla (savonese); Manego (genovese); Manubrio, Man\u00fbbrio (genovese); Mostaciollo (genovese); Pigneu (genovese); Pistolla (genovese); Pinfao (genovese);\nBiscotto; Bigol, Bigolo (lombardo e friulano); Bora (milanese); Liben (milanese); Man\u00fcbri (milanese); Pirla (impropriamente lombardo occidentale); Mest\u00e9r (bergamasco); Os\u00e8l (bergamasco, bresciano); Pistola, pistolino e varianti (milanese);\nCiula (piemontese); Picio (piemontese); Puvrun (piemontese); Bidulu (vercellese);\nCi\u00f2la (barese); Ciddone (foggiano e andriese); Fr\u00e0tema (salentino); Gruengo (tarantino); Smargiale (salentino); Pica (salentino); Pinga (tranese e foggiano); Pingone (foggiano); Pizza (Provincia di Taranto);\nChiccadroxia o Chichillitta (cagliaritano, indica il pene dei bambini); Gazzu (sardo); Borrodda, Maccarrona, Brincula (Orosei); Minca (sardo campidanese); Mincia (sassarese, Modica); Mincra (sardo nuorese); Pilloni e varianti (cagliaritano); Paldal (algherese);\nBagara (Trapani); Ciocca o Ciolla (Provincia di Trapani); Ciota (Savona, e Sicilia); Cedda (Catania); Ciaramedda o Ciaramita (Messina); Cicia (Ragusa); Cidduzza, Acidduzza o Acidduzzo (usato per indicare il membro dei bambini, parlando con i bambini, o in tono di sfott\u00f2 un uomo con un pene piccolo) sarebbe l'equivalente italiano di \"uccelluccia\" cio\u00e8 di \"piccolo uccello\" (la desinenza \u00e8 in \"-a\" perch\u00e9 l'organo genitale in Sicilia \u00e8 femminile); Marruggio (in palermitano ed a Messina) vuol dire \"bastone\" con riferimento alla forma e durezza del membro; Minchia (siciliano e calabrese) o anche m\u00e8nchia; Pici\u00f2lla o pici\u00f2llo (Modica);\nBischero (toscano); Creapopoli (Empoli); Fava (Toscano); Dami (toscano); Lilli, Lillo (fiorentino); Manfano (livornese); Billo (lucchesia);\nCello (umbro-marchigiano) Pistello (Anconitano);\nBaolina o Begolina, vezzeggiativo per i bambini (veneto); Bicio (veneto); (Bigolo) (veneto); (Biri) (vezegiativo); Bimbin (triestino); Bega (veneto); Brocia (ladino/ladino bellunese); Ciccio (veneto); Co\u00e0 (veneto); Coda (bellunese); Codeghin (veneto); M\u00e0nego (veneto); Merlo (veneto); Mugoloto (tutolo del mais in Veneto); Renga (veronese); Pampano o pimpanoto (veronese); Pindol, usato per indicare il membro dei bambini (ladino/ladino bellunese); Salado (veneto); Sardela (veneto); Zizon (anatra maschio in veneto); Versor (vomere dell'aratro in Veneto).\nA.\nAffare (Volponi, Landolfi); Ammennicolo; Antenna (Aretino); Archetto (Aretino); Argomento (Aretino); Arma (Belli); Arnese (Redi); Arpione (Aretino); Articolo per signora; Asperge (Belli); Asta (Belli); Attrezzo (Belli); Augello;\nB.\nBacchetta magica (Busi), Bacchettone (Aretino); Baciocco (Busi); Balestra (Aretino), Balestro (Aretino); Bastone (Pasolini, Maraini); Batacchio (Brancati); Batocco (Belli); Battaglio (Aretino); Battitoio (Aretino); Battocchio (Fenoglio); Bompresso (D'Annunzio); Bordone (Poliziano);\nC.\nC... (Parini, Fenoglio); Ca' (Aretino); Cacchio; Canaletto (Belli); Cannella (Belli); Cannocchiale (Belli); Cannone (Maraini); Cantabr\u00fbnn-a (genovese); Caparra (Giovanni Sercambi); Capitano; Catenaccio (Aretino, Belli); Cardoncello (Prison School); Cavicchio (Belli); Caviglia (Boccaccio, Aretino); Cavola (Belli);\nCetriolo; Chiave (Poliziano, Aretino); Chiavistello (Aretino, Belli); Chiodo (Aretino, Luigi Settembrini); Cippa; Clarinetto (Arbore); Clava (Busi); Coltello (Aretino); Coltrone; Comarello (\"cetriolo\"); Corda, Cordone (Aretino); Cosa (Boccaccio, Aretino); Coso (Belli), Cosetta, Cosone (Busi); Cotale (Aretino, Monti); Cric (Busi); Cristeo (Aretino);\nD.\nDaga (Busi); Dardo (D'Annunzio, Gozzano);\nE.\nErpice (Aretino);\nF.\nFaccenda (Ariosto, Aretino); Fagotto (Gadda); Falce (Marino); Fallo; Ferri (Aretino); Filtro da sigaretta (Busi); Finferlo (veneto); Flagello (Aretino); Flauto (D'Annunzio); Flauto del mulattiere (Aretino); Fornimento (Aretino); Freccia (Aretino); Frugatoio (Aretino); Frusto (Poliziano); Fucile (Maraini); Fuscina (Francesco Berni); Fuso (Aretino, (Belli);\nG.\nGhiera (Francesco Berni); Giannettone (Aretino); Grattapugia (Lorenzo de' Medici);\nI.\nInfundibolo (Alberto Arbasino);\nK.\nK (Aretino, Fenoglio);\nL.\nLancia (Aretino), Lanciotto (Aretino); Legnetto (Boccaccio), Lo (Aretino, Pasolini); Lima (Aretino); Linea (Matteo Bandello);\nM.\nMacchina a stantuffo (Busi), Manegh (Ruzante), Manganello (Belli); Manico (Aretino); Masserizia (Sacchetti, Poliziano, Matteo Bandello); Membro (termine proprio della lingua italiana); Menhir (Busi); Mentula (latino); Mescolo (Matteo Bandello); Minchia, Mio (Belli); Misura (D'Annunzio); Moccolo (Belli);\nN.\nNatta (toscano); Nave (Boccaccio); Navicella (Maraini); Nerbiu (Sardo campidanese), Nerbu (calabrese); Nerchia (Belli, Busi); Nostro (Lorenzo de' Medici); Novella (Aretino);\nO.\nOmaggio (Busi); Ordigno (Belli); Organo genitale maschile (termine proprio della lingua italiana); Orinale (Aretino); Oseo (\"uccello\" in veneto);\nP.\nPad\u00f9lo; Pala (Aretino); Palo (Pasolini), Paletto (Pasolini); Panni lini (Aretino); Pastorale (Aretino); Patta (Busi); Pedona (Sacchetti); Pendolo (Busi), Pendolone (Matteo Bandello); Pene (termine proprio della lingua italiana); Penna (Gozzi); Pennarolo (Belli); Pennello (Aretino); Pentolino (Moravia); Pertica (Aretino), Pestaglio, Pestello (Boccaccio); Peston, Pestone (Porta); Piede di trespolo (Aretino); Piffero (Aretino); Piolo (Aretino); Pipino; Pipo; Pipolo o Pipoloto (Veneto);Pirla; Pirolo (Belli); Pisello; Pistello (Aretino); Pistone (Aretino); Pivo (Aretino); Pugnale (Aretino); Puntello (Aretino); Pupazzo (Belli);\nQ.\nQualcosa, Qualcosellina (Carducci); Quello (Aretino);\nR.\nRadiccia (genovese); Ramaiolo (Lorenzo de' Medici); Ramata; Randello (Lorenzo de' Medici); Razzo (Arbasino); Reliquia (Aretino); Rilla (Aretino); Roba (Poliziano); Roncone (Aretino);\nS.\nSalsiccia (cos\u00ec nella traduzione in alcuni dialetti d'Italia); Sapone (Lorenzo de' Medici); Scettro (Maraini); Schivo (Aretino); Sega (\"Canti carnascialeschi\"); Sgonfiatoio (Aretino); Sira (cagliaritano); Spada (Belli); Sp\u00e0rgolo (Aretino); Spazzatoio (Aretino); Spiedo (Gadda); Spuntone (Aretino); Stai\u00f9l (grumese); Stendardo (Aretino); Stennarello (Belli, Pasolini); Stocco (Aretino); Stoppino (Aretino); Strumento (Paolo Volponi); Succhiello; S\u00fbcchin (genovese); Suggello (Aretino); Sventrapapere (Benigni);\nT.\nTasta (Aretino); Tempella (Aretino); Tirso (Gozzano, Gadda); Torciorecchio (Belli); Torcitoio (Aretino); Tort\u00f3re (Belli); Tregghia (tarantino); Tubo (Moravia); Turacciolo (Belli);\nU.\nUccello, usel; Uncino (Boccaccio);\nV.\nVanga (Maraini); Vasello (Paolo Volponi); Verga (Aretino, Belli); Vermiceddu (Siciliano); Vomere (Ariosto); Varra (Molise); Vicilla (foggiano)\nW.\nWalter (Luciana Littizzetto)\nZ.\nZeppa (Belli); Zubbo (genovese); Zufolo (Aretino);\nMetafore della parola in altre lingue.\nInglese.\nDi seguito alcune metafore in area linguistica anglosassone, nella forma originale (in \"corsivo\") e nella loro traduzione: \"staff\", bastone, palo; \"pile-driver\", palo, bastone guidatore; \"pilgrim's staff\", bastone, palo del pellegrino (XVIII secolo); \"staff of love\", bastone, palo dell'amore; \"pike-staff\", asta della picca; \"hand-staff\", bastone, palo che si pu\u00f2 maneggiare; \"rod\", bacchetta; \"ramrod\" bacchetta da conficcare; \"rammer\", ariete; \"fishing rod\", canna da pesca; \"perch\", pertica; \"post\", palo, pertica (XIX secolo); \"club\", bastone; \"bludgeon\", bastone; \"crook\", bastone; \"pointer\", bacchetta, asta; \"tackle\", paranco; \"wand\", bacchetta, asta; \"magic wand\", bacchetta magica. Sempre in amo inglese, ma americano anche \"stick\" e \"stick of love\" (rispettivamente bastone, stecca e palo dell'amore), come usato da Lady Gaga nella canzone \"LoveGame\".\nFrancese.\nDi seguito alcune metafore in lingua francese nella forma originale (in \"corsivo\") e nella loro traduzione: \"chandelle\", candela; \"bougie\", candela; \"bougeoir\", piccolo candeliere; \"boute-feu\", buttafuoco; \"allumette\", fiammifero; \"brandon\", torcia; \"cigarette\", sigaretta.\nVarianti parafoniche.\nDi seguito alcune varianti parafoniche della parola: c\u00e0cchio, c\u00e0kkio, k\u00e0kkio; c\u00e0nchero; c\u00e0pperi; c\u00e0ppita; c\u00e0spita, caspiter\u00ecna; catin\u00e0zzu (reggino); c\u00e0volo; c\u00e0zega (veneto); catanazzo (campano); c\u00e0zzica; k\u00e0iser; cazzar\u00f2la. Vengono usate al posto dell'originale per evitarne l'utilizzo."}
{"id": "137822", "revid": "125673818", "url": "https://it.wikipedia.org/wiki?curid=137822", "title": "Plze\u0148", "text": "Plze\u0148 (in tedesco \"Pilsen\", in polacco \"Pilzno\") \u00e8 una citt\u00e0 della Repubblica Ceca nella Boemia occidentale, capoluogo della regione di Plze\u0148 e quarta per popolazione dopo Praga, Brno ed Ostrava. Amministrativamente la citt\u00e0 \u00e8 anche capoluogo dei distretti di Plze\u0148-m\u011bsto, Plze\u0148-jih e Plze\u0148-sever.\nScelta come Capitale europea della cultura per il 2015 insieme a Mons, la citt\u00e0 \u00e8 famosa per la sua birra pilsener, la Pilsner Urquell e per gli stabilimenti della \u0160koda, fondata da Emil \u0160koda nel 1859.\nGeografia.\n\u00c8 situata a circa 90\u00a0km a sud-ovest di Praga, luogo di confluenza dei fiumi Radbuza, M\u017ee, \u00daslava e \u00dahlava nel Berounka.\nStoria.\nPlze\u0148 si affaccia alla storia per la prima volta nel 976, come teatro di una battaglia nella guerra tra il principe Boleslao II e l'imperatore Ottone II; divent\u00f2 una citt\u00e0 nel 1295, fondata da Venceslao II. Durante le guerre hussite fu il centro della resistenza cattolica agli hussiti. Fu assediata senza successo per tre volte dagli hussiti e prese parte alla lega cattolica contro il re Giorgio di Podebrady (Ji\u0159\u00ed z Pod\u011bbrad). La prima tipografia ceca apr\u00ec a Plze\u0148 nel 1468.\nDurante la guerra dei trent'anni la citt\u00e0 fu presa dai protestanti guidati dal conte di Mansfeld nel 1618 e non venne ripresa dagli Imperiali fino al 1621. Alberto di Wallenstein (Albrecht Wenzel Eusebius von Wallenstein) ne fece il suo quartier generale per l'inverno poco prima della sua morte violenta a Cheb nel febbraio 1634. Plze\u0148 fu nuovamente assediata dagli svedesi nel 1637 e nel 1648, per\u00f2 non riuscirono a prenderla.\nAlla fine della seconda guerra mondiale, il 6 maggio 1945, Plze\u0148 (e la Boemia occidentale) fu liberata dai nazisti dalle truppe del generale Patton, invece che dall'Armata Rossa come il resto della Cecoslovacchia. Dalla seconda met\u00e0 degli anni novanta nella citt\u00e0 vi \u00e8 stata una forte crescita di investimenti stranieri.\nEconomia e istruzione.\nPlze\u0148 \u00e8 un importante centro economico e culturale della Repubblica Ceca, nel '900 \u00e8 stato un importante centro di produzione acciai per la Skoda.\nIn questa citt\u00e0, verso la fine dell'800, venne creata la birra qualit\u00e0 Pilsener\nVi ha sede l'Universit\u00e0 della Boemia Occidentale, conosciuta per la sua Scuola di Ingegneria e per il Dipartimento di Matematica Applicata e la Charles University, conosciuta per la sua scuola di Medicina.\nSport.\nAtletica.\nIl team della citt\u00e0 \u00e8 l'AK \u0160koda Plze\u0148.\nCalcio.\nLa squadra principale della citt\u00e0 \u00e8 il Viktoria Plze\u0148.\nHockey.\nIl club della citt\u00e0 \u00e8 il HC \u0160koda Plze\u0148"}
{"id": "137830", "revid": "287204", "url": "https://it.wikipedia.org/wiki?curid=137830", "title": "Regione di Plzen", "text": ""}
{"id": "137831", "revid": "188116", "url": "https://it.wikipedia.org/wiki?curid=137831", "title": "Agenzia di spionaggio", "text": ""}
{"id": "137832", "revid": "16758", "url": "https://it.wikipedia.org/wiki?curid=137832", "title": "Coppa Italia (hockey su ghiaccio)", "text": "La Coppa Italia \u00e8 la coppa nazionale italiana di hockey su ghiaccio. Dalla stagione 2016-2017 viene assegnata tra le squadre iscritte in cadetteria.\nStoria.\nLa Coppa Italia di hockey su ghiaccio venne creata nella stagione 1972-1973, e venne disputata anche l'anno seguente. Entrambe le edizioni furono vinte dal Cortina, squadra di punta dell'epoca, ma poi intervenne una lunga pausa, tanto che la terza edizione della coppa si gioc\u00f2 solo nella stagione 1990-1991. Questa fu vinta dall'Asiago. La quarta edizione di Coppa Italia fu disputata sette anni dopo, nel 1997-1998, con vittoria finale del CourmAosta.\nNel 2000-2001 la federazione decise di fare della Coppa Italia un evento stabile. Da allora infatti viene giocata annualmente. Bench\u00e9 con alcune modifiche alla formula, la competizione, quando veniva disputata tra le squadre della serie A, \u00e8 sempre stata sostanzialmente uno specchio fedele dei valori in campo, essendo stata vinta dalle societ\u00e0 che si contendevano anche lo scudetto nei medesimi anni. Il ciclo dei Milano Vipers ha portato tre vittorie in quattro anni, dal 2003 al 2006, per poi lasciare spazio alle altoatesine: il Bolzano, anch'egli vincitore tre volte dal 2004 al 2009, il Renon, il Val Pusteria. Nel 2012, da segnalare il ritorno alla vittoria del Cortina dopo 38 anni, grazie alla vittoria sul Bolzano ai rigori. L'edizione successiva ha visto il successo del Valpellice, che conquista il primo trofeo della sua storia, mentre l'anno seguente ha visto nuovamente la vittoria di una squadra altoatesina, il Ritten-Renon, capace di superare un'altra compagine sudtirolese, il Val Pusteria, per 4-3 ai rigori.\nIn passato, ossia negli anni in cui c'era la possibilit\u00e0 di schierare due squadre per ogni Nazione, la vittoria della coppa Italia, al pari della vittoria del campionato, dava la qualificazione alla Continental Cup.\nDalla stagione 2016/17, a seguito della fondazione della Alps Hockey League (con simultanea disputa della serie A tra le squadre italiane iscritte a questo torneo), la Federazione, per placare gli animi, decise di far disputare la coppa Italia esclusivamente alle compagini iscritte in serie B, che avevano protestato contro la decisione di assegnare lo scudetto tra team che si erano iscritti a un campionato sovranazionale.\nFormula.\nLa formula \u00e8 variata spesso negli anni. In linea di massima, fino al 2006, la formula era la seguente, mutuata da altri sport quali il basket: le prime quattro squadre classificate al termine del girone di andata (o del primo girone di andata e ritorno, quando ne siano previsti due) del campionato di Serie A avevano accesso ad una \"final four\" che si teneva perlopi\u00f9 nel mese di dicembre.\nDalla stagione 2006-2007, il torneo \u00e8 stato rivoluzionato: non pi\u00f9 un mini torneo, ma una competizione lunga tutta la stagione e che coinvolge tutte le squadre di Serie A e Serie A2.\nNel 2010 si \u00e8 tornato ad un torneo che coinvolge solamente quattro squadre, le prime tre della Serie A e la prima della Serie A2 al termine del primo girone di andata e ritorno. Nelle edizioni 2011-2012 e 2012-2013, invece, alla \"final-four\" di Coppa Italia hanno preso parte le sole prime 4 classificate al termine del primo girone di andata e ritorno di Serie A.\nNell'edizione 2013-2014 vennero introdotti i quarti di finale (disputati tra le prime squadre classificate nel primo girone di andata della regular season) per determinare tre delle quattro squadre della Elite.A partecipanti alla \"final four\", ospitata dal Ritten-Renon che perci\u00f2 fu qualificato di diritto.\nDalla stagione successiva la formula vari\u00f2 ancora, mantenendo la \"final four\" ma con l'introduzione dei draft e di un turno di qualificazione e con nessuna squadra che si qualific\u00f2 quindi direttamente alla finale.\nAlbo d'oro.\nCronistoria.\n\"Assegnata tra le iscritte in Serie B\"/\"IHL\"\nTitoli per squadra.\nIn \"corsivo\" i titoli assegnati solamente tra le squadre iscritte in seconda serie (Serie B/IHL)."}
{"id": "137836", "revid": "84242314", "url": "https://it.wikipedia.org/wiki?curid=137836", "title": "L'automobile", "text": ""}
{"id": "137837", "revid": "709565", "url": "https://it.wikipedia.org/wiki?curid=137837", "title": "Trouble (fumetto)", "text": "Trouble \u00e8 una miniserie a fumetti in cinque numeri, pubblicata dalla Marvel Comics tra il 2003 e il 2004; \u00e8 scritta da Mark Millar, disegnata da Terry Dodson (matite) e Rachel Dodson (chine), colorata da Matt Hollingsworth.\nL'edizione italiana della serie \u00e8 uscita nel giugno del 2004 pubblicata dalla Panini Comics, nella collana \"100% Marvel\".\nIl tema della serie sono le vacanze-lavoro di quattro ragazzi: \"Ben\", \"Richie\", \"Mary\" e \"May\" e i loro problemi, sentimentali ma anche molto concreti e drammatici. Si ispira al genere dei fumetti rosa che ebbero un certo successo dagli anni cinquanta agli anni settanta, cercando di rinnovarlo ma soprattutto di modernizzarlo, inserendo molti temi attuali.\nLa stessa Marvel produsse molti fumetti di questo tipo, su cui si cimentarono autori celebri per i loro contributi alla storia del genere supereroe, compreso Stan Lee e John Romita Sr. (quest'ultimo per la DC Comics).\nLa storia risente anche dell'influenza di telefilm, come Dawson's Creek, con adolescenti come protagonisti, in cui si cerca di analizzare quali possono essere i drammi interiori piccoli o grandi che questa particolare et\u00e0 comporta.\nIl nome dei protagonisti \u00e8 quello dei familiari (genitori e zii) di Peter Parker, ma il fumetto non fa parte della \"continuity\" dell'Uomo Ragno. In effetti viene lasciata una certa ambiguit\u00e0 sulla reale identit\u00e0 dei protagonisti, senza fornire indizi decisivi per la loro identificazione.\nCopertine.\nA differenza di quanto avviene di consueto con i fumetti le copertine di Trouble sono fotografie, scattate da Philippe Bialobos, pensate per attrarre l'attenzione di un vasto pubblico, anche femminile. Lo stile, infatti, ricorda quello di romanzi per ragazze o pose di alcuni telefilm giovanili. A dispetto delle apparenze entrambe le modelle (una \u00e8 Taylor Davidson) sono maggiorenni. Il numero 1 statunitense ha avuto una seconda edizione (detta \"The second Chances Edition\"), distribuita fra il primo e il secondo albo, con una copertina disegnata da Frank Cho.\nL'aspetto e le pose delle modelle utilizzate hanno suscitato in USA un certo scalpore e alcune accuse di scabrosit\u00e0 alla Marvel e a Millar."}
{"id": "137839", "revid": "116776801", "url": "https://it.wikipedia.org/wiki?curid=137839", "title": "Emmen (Paesi Bassi)", "text": "Emmen \u00e8 una municipalit\u00e0 dei Paesi Bassi situata nella provincia di Drenthe.\nGeografia fisica.\nSi estende su una superficie di 346\u00a0km\u00b2 e conta 109.510 abitanti (2010), di cui 51.500 nella citt\u00e0 omonima, che ne \u00e8 il capoluogo. Al di fuori di esso, i centri abitati pi\u00f9 importanti sono Klazienaveen (10.900 ab.), Emmer-Compascuum (5.300 ab.), Nieuw-Amsterdam (4.200 ab.), Schoonebeek (3.800 ab.), Erica (3.700 ab.), Niew-Weerdinge (3.300 ab.) e Zwartemeer (3.100 ab.).\nStoria.\nLe origini della citt\u00e0 di Emmen risalgono al XII secolo, epoca a cui risale il campanile romanico della \"Hervormde Kerk\". Tuttavia l'area \u00e8 popolata fin dalla preistoria, come testimoniato dagli 8 dolmen (\"hunebedden\") che si trovano nei confini della municipalit\u00e0.\nIl Giardino zoologico di Emmen (il \"Noorder Dierenpark\") \u00e8 il pi\u00f9 grande dei Paesi Bassi."}
{"id": "137843", "revid": "86599", "url": "https://it.wikipedia.org/wiki?curid=137843", "title": "62 Erato", "text": "62 Erato \u00e8 un asteroide della fascia principale del diametro medio di circa 95,4\u00a0km. Scoperto nel 1860, presenta un'orbita caratterizzata da un semiasse maggiore pari a e da un'eccentricit\u00e0 di 0,1677503, inclinata di 2,23662\u00b0 rispetto all'eclittica. Fu il primo asteroide ad essere individuato grazie al lavoro congiunto di due persone, Otto Leberecht Lesser e Wilhelm Julius Foerster, entrammbi collaboratori di Johann Franz Encke, direttore dell'Osservatorio di Berlino\n\u00c8 un membro della famiglia di asteroidi Temi. Piccolo e scuro, probabilmente carbonioso, costiuisce un unico come classe spettrale.\nL'asteroide \u00e8 dedicato a Erato, la musa del canto corale e della poesia amorosa nella mitologia greca, a rimarcare la collaborazione che ne frutt\u00f2 la scoperta."}
{"id": "137847", "revid": "287204", "url": "https://it.wikipedia.org/wiki?curid=137847", "title": "Lo specchio nello specchio", "text": "Lo specchio nello specchio \u00e8 un libro di Michael Ende che raccoglie diversi racconti scritti dall'autore nell'arco di un decennio.\nIn parte ispirati all'opera del padre, Edgar Ende, pittore surrealista, cui la raccolta \u00e8 dedicata, i trenta racconti del volume colpiscono per la loro violenta carica onirica, raramente serena e quasi sempre pregna di un'angoscia incubica e tormentata, e tuttavia sorprendentemente stemperata, in pi\u00f9 momenti, da strutture armoniche prossime alla narrativa di Jorge Luis Borges.\nPrivi di titolo e indicati nell'indice con le loro prime parole, i racconti de \"Lo specchio nello specchio\" si presentano come il confluire magmatico e irrisolto di pi\u00f9 pulsioni e suggestioni, su cui emergono, a fianco del gi\u00e0 citato onirismo, un'impostazione spesso legata al teatro (ambito ampiamente frequentato dall'autore), e disparate tematiche non tanto esplorate con lucidit\u00e0 e rigore quanto fatte letteralmente esplodere nei loro tratti pi\u00f9 paradossali e inconclusi: la ricerca dell'identit\u00e0, il senso delle occasioni perdute, lo scorrere del tempo, la morte e la vita, il dolore e la nostalgia. Emblematica in tal senso la presenza di una rete di rimandi, costruita su allusioni e riprese, tra un racconto e l'altro, che proprio perch\u00e9 incongruente e disordinata contrasta e conduce a naufragio la pur inevitabile ricerca da parte del lettore di un eventuale senso nascosto.\nDa notare inoltre, anche se assolutamente non determinanti, sparsi riferimenti a tradizioni culturali eterogenee: ebraismo, Cristianesimo, taoismo, antichit\u00e0 classica. La ripresa del mito del Labirinto e del mostro che lo abita, affianca infine il libro ad altre narrative analoghe come \"La casa di Asterione\" del gi\u00e0 citato Borges, o \"Minotauro - Una ballata\" di Friedrich D\u00fcrrenmatt."}
{"id": "137853", "revid": "9", "url": "https://it.wikipedia.org/wiki?curid=137853", "title": "Valenzia", "text": ""}
{"id": "137856", "revid": "466539", "url": "https://it.wikipedia.org/wiki?curid=137856", "title": "Belleville (Canada)", "text": "Belleville \u00e8 una citt\u00e0 di abitanti (2006) , nella Provincia dell'Ontario. Si trova sulla sponda nord del lago Ontario, a met\u00e0 strada tra Toronto e Ottawa. La citt\u00e0 attuale ha una superficie di .\nStoria.\nLa regione di Belleville \u00e8 stata abitata per lungo tempo da una popolazione nativa, che chiamava la regione \"Asukhknosk\". La citt\u00e0 fu fondata nel 1789 da John Walden Meyers, un lealista immigrato dallo stato di New York dopo la guerra d'indipendenza americana. Il primo nome del villaggio era \"Meyer\u00b4s Creek\". Nel 1816 fu rinominato \"Belleville\", dopo la visita di Lady Arabella Gore, moglie di Sir Francis Gore. \u00c8 la citt\u00e0 natale della nota cantante canadese Avril Lavigne."}
{"id": "137857", "revid": "682087", "url": "https://it.wikipedia.org/wiki?curid=137857", "title": "La sciantosa", "text": ""}
{"id": "137860", "revid": "105006252", "url": "https://it.wikipedia.org/wiki?curid=137860", "title": "63 Ausonia", "text": "63 Ausonia \u00e8 un grande asteroide della Fascia principale. La sua composizione \u00e8 probabilmente una miscela di silicati, ferro e nichel.\nAusonia fu scoperto il 10 febbraio 1861 da Annibale de Gasparis dall'Osservatorio astronomico di Capodimonte, Napoli. \"Ausonia\" \u00e8 un antico termine usato per indicare la provincia di Reggio Calabria, e per estensione poetica, l'Italia (vedi anche l'asteroide 477 Italia). \u00c8 significativo il fatto che a distanza di un mese, il 17 marzo 1861, venne proclamato il Regno d'Italia.\nNel 1985, basandosi sui dati ricavati dalla curva di luce del pianetino, un team di astronomi italiani ha ipotizzato la presenza (non confermata) di un satellite, di dimensioni pari a 90 x 60 x 55 km e orbitante a 100 km da Ausonia."}
{"id": "137864", "revid": "640389", "url": "https://it.wikipedia.org/wiki?curid=137864", "title": "Tokugawa Ieyasu", "text": "Il suo governo si concluse ufficialmente nel 1605, quando abdic\u00f2 in favore del figlio Hidetada, ma continu\u00f2 a esercitare fino alla sua morte il suo potere attraverso il governo del chiostro.\nBiografia.\nI primi anni (1543-1556).\nTokugawa Ieyasu nacque il 31 gennaio 1543 nella provincia di Mikawa. Il suo nome alla nascita era ed era figlio di Matsudaira Hirotada (1526-1549), un signore feudale della provincia di Mikawa che spese la maggior parte del suo tempo in guerra con i clan degli Oda e degli Imagawa. Il clan Matsudaira era diviso: una parte dei samurai volevano diventare vassalli del clan Imagawa, mentre l'altra (a cui appartenevano Takechiyo e Hirotada) preferiva gli Oda. Questa faida familiare fu la causa dell'assassinio di Matsudaira Kiyoyasu (? - 1536), padre di Hirotada e nonno di Takechiyo. Diversamente da suo padre e dalla maggioranza del suo ramo familiare, Hirotada considerava gli Imagawa come il male minore e a causa di ci\u00f2 i suoi parenti supportarono gli Oda ancora pi\u00f9 fortemente. Nel 1548 il clan Oda invase il Mikawa e Hirotada si rivolse a Imagawa Yoshimoto, il capo del clan Imagawa, per ottenere aiuto contro l'invasione. Yoshimoto impose una condizione - disse a Hirotada di inviare Takechiyo a Sumpu come ostaggio in esilio. Hirotada acconsent\u00ec, anche contro le proteste della famiglia Matsudaira. Takechiyo venne inviato a Sumpu con altri uomini non appartenenti ai Matsudaira che dovevano fungere da ostaggi, ma che dovevano anche servire Takechiyo.\nOda Nobuhide, il leader degli Oda, venne a saperlo e attacc\u00f2 il seguito di Takechiyo, che fu rapito e confinato nel Castello di Kowatari nella provincia di Owari. Nobuhide minacci\u00f2 di mettere a morte Takechiyo se Hirotada non avesse troncato tutti i legami con gli Imagawa. Hirotada replic\u00f2 dicendo che il sacrificio di suo figlio avrebbe dimostrato quanto seriamente avrebbe mantenuto il suo patto. Takechiyo venne risparmiato. Nel 1549 Hirotada mor\u00ec di morte naturale e poco dopo mor\u00ec anche Nobuhide. I gi\u00e0 indeboliti Oda si trovarono perci\u00f2 in una situazione ancora peggiore e i Matsudaira erano rimasti senza leader, pertanto gli Imagawa si trovarono a essere in vantaggio e Yoshimoto invi\u00f2 un esercito, al comando di Imagawa Sessai, il fratello pi\u00f9 giovane di suo padre, per attaccare il castello degli Oda dove Oda Nobuhiro, figlio maggiore di Nobuhide e nuovo capo degli Oda viveva. Sessai, che era anche un brillante uomo di stato, prese il castello e cattur\u00f2 come ostaggio Nobuhiro. Comunque offr\u00ec a Oda Nobunaga, secondo figlio di Nobuhide, di rendere il castello e risparmiare la vita di Nobuhiro solo se Takechiyo fosse stato reso agli Imagawa. Nobunaga acconsent\u00ec con riluttanza e il castello venne reso agli Oda, mentre Oda Nobuhiro divenne il nuovo capo clan degli Oda. Nel frattempo Sessai ritorn\u00f2 a Sumpu con Takechiyo. Takechiyo crebbe in Sumpu, ma i suoi parenti a Mikawa erano ora preoccupati del futuro della famiglia Matsudaira, adesso che gli Oda erano indeboliti e che i Matsudaira erano vassalli degli Imagawa.\nAscesa al potere (1556-1584).\nNel 1556 Takechiyo raggiunse l'et\u00e0 adulta e cambi\u00f2 il suo nome in Matsudaira Motoyasu. Gli venne permesso di ritornare alla sua nativa Mikawa e gli Imagawa gli ordinarono di combattere il clan Oda in una serie di battaglie. Motoyasu vinse la sua prima battaglia a Terabe, cominciando a farsi un nome. In questo periodo Oda Nobuhiro mor\u00ec e il comando del clan degli Oda pass\u00f2 a suo fratello pi\u00f9 giovane, Oda Nobunaga. Poco dopo il clan Matsudaira e i soldati di Mikawa cominciarono a chiedere maggiore autonomia dagli Imagawa. Yoshimoto assembl\u00f2 20.000 soldati (molti di essi provenienti da Mikawa) e marci\u00f2 verso Kyoto - il primo daimy\u014d a farlo dal 1538. Motoyasu venne inviato da Mikasa con i suoi uomini per attaccare la fortezza di Marune. Riuscendo a catturare il forte di Motoyasu e i suoi uomini, vi si insediarono per difenderlo. A causa di ci\u00f2 evitarono la sanguinosa Battaglia di Okehazama combattuta vicino a Kyoto nella quale Imagawa Yoshimoto mor\u00ec e gli Imagawa vennero sconfitti. Motoyasu si ritir\u00f2 con i suoi uomini a Mikawa e infine, morto Yoshimoto decise di liberarsi dell'influenza degli Imagawa.\nMotoyasu decise di allearsi con gli Oda, stringendo un patto segreto con Oda Nobunaga. La segretezza era dovuta al fatto che la maggior parte della famiglia Matsudaira - inclusa la moglie di Motoyasu e il suo figlio ancora in fasce, Hideyasu - erano ancora tenuti in ostaggio a Sumpu dal nuovo capoclan degli Imagawa, il figlio di Yoshimoto, Imagawa Ujizane. Nel 1561, Motoyasu e i suoi uomini marciarono contro la fortezza di Imagawa di Kaminojo, conquistandola e avvisando cos\u00ec Nobunaga che Motoyasu non era pi\u00f9 fedele agli Imagawa. Motoyasu uccise il comandante del castello, Udono Nagamochi, e prese in ostaggio sua moglie e i suoi due figli. Ujizane, calcolando che gli Udono fossero seguaci pi\u00f9 importanti dei Matsudaira, rilasci\u00f2 i suoi ostaggi Matsudaira in cambio della moglie e figli di Udono.\nLibero di agire Motoyasu cominci\u00f2 a riformare il clan Matsudaira dopo anni di decadimento e a pacificare Mikawa. Cur\u00f2 e rinforz\u00f2 gli interessi dei suoi vassalli ricompensandoli con terre. Distribu\u00ec anche castelli ai seguaci e vassalli pi\u00f9 importanti (tra cui Honda Tadakatsu, Ishikawa Kazumasa, K\u014driki Kiyonaga Sakai Tadatsugu, e Sakakibara Yasumasa), i cui castelli sarebbero stati presi e ridistribuiti nel 1566.\nNel 1564, Motoyasu sconfisse il \"Mikawa monto\", un gruppo militaristico anti-Matsudaira, rischiando anche la propria vita quando venne colpito da un proiettile che per\u00f2 non riusc\u00ec a penetrare la sua armatura. Nel 1567 avanz\u00f2 una petizione all'Imperatore del Giappone \u014cgimachi per cambiare il suo nome familiare in Tokugawa e prendere il nome di Tokugawa Ieyasu. Cos\u00ec facendo inizi\u00f2 anche a sostenere di discendere dal clan Minamoto attraverso il clan Nitta e, quindi, di discendere dalla Famiglia Imperiale. Allo stesso tempo scelse un ramo familiare separato che asseriva di discendere dai clan Fujiwara. Gli storici moderni ipotizzano che Ieyasu stesse mentendo sulla sua discendenza imperiale, che venne semplicemente usata (come fecero gli Ashikaga prima di lui) per legittimare il suo potere e la sua superiorit\u00e0 sugli altri daimyo.\nSebbene la famiglia Tokugawa fosse simbolicamente indipendente non poteva ancora sopravvivere senza il clan Oda ed erano soggetti di Oda Nobunaga stesso. Quando Nobunaga marci\u00f2 su Ky\u014dto nel 1568 diventando il leader de-facto del Giappone, molte delle sue truppe appartenevano ai Tokugawa. Allo stesso tempo Ieyasu era ansioso di espandere i suoi territori. Egli e Takeda Shingen, capo del clan Takeda, di provincia di Kai, strinsero un patto per annettere T\u014dt\u014dmi, ma, successivamente, Shingen occup\u00f2 Suruga e la capitale degli Imagawa, Sumpu. L'accordo Takeda-Tokugawa stava declinando e Ieyasu diede anche riparo al suo precedente nemico, Imagawa Ujizane, promettendogli di restituirgli Totomi e Suruga. Allo stesso tempo Ieyasu tent\u00f2 anche di stringere un'alleanza con Uesugi Kenshin, capo del clan Uesugi e acerrimo nemico del clan Takeda. Una volta stretta la nuova alleanza Ieyasu si mosse dalla sua capitale Hamamatsu in Mikawa verso Totomi (dove sarebbe stato pi\u00f9 vicino a Shingen).\nI territori degli Imagawa erano ormai stati completamente assorbiti dalla sfera di influenza Tokugawa e il clan Imagawa era diventato vassallo dei Tokugawa, mentre il clan Uesugi mantenne una forte alleanza. I Tokugawa e i Takeda erano pronti alla guerra. Ieyasu aveva ancora il supporto di Nobunaga, ma questo pensava che alcune delle azioni di Ieyasu fossero pericolose e irritanti. Comunque nel 1570 Ieyasu condusse 5.000 suoi uomini in aiuto di Nobunaga alla Battaglia di Anegawa contro i clan Asai e Asakura a dimostrazione che l'alleanza Tokugawa-Oda era ancora salda. Nonostante ci\u00f2 Ieyasu non sarebbe stato capace di aiutare Nobunaga per altri due anni, perch\u00e9 nel 1571 il clan Takeda attacc\u00f2.\nNel 1572 i Takeda sottrassero il castello di Futamata a Ieyasu e pi\u00f9 tardi Shingen sconfisse Ieyasu alla battaglia di Mikatagahara, dove Ieyasu perse quasi la sua vita mentre conduceva le sue truppe. Comunque Takeda Shingen mor\u00ec nel 1573 e gli successe il figlio ed erede designato Takeda Katsuyori che riusc\u00ec a conquistare il castello di Takatenjin nel 1574. Sebbene questo fosse un porto importante per i Tokugawa la scalata militare dei Takeda era quasi al termine. Nel 1575 Katsuyori attacc\u00f2 il Castello di Nagashino in Mikawa e Ieyasu chiese aiuto a Nobunaga. Quando Nobunaga si mostr\u00f2 riluttante a attaccare i Takeda, Ieyasu minacci\u00f2 di fare pace con il clan Takeda e attaccare le posizioni del clan Oda nelle province di Owari e Mino. Nobunaga cambi\u00f2 idea e condusse un esercito a Mikawa. L'esercito Oda-Tokugawa, forte di 38.000 uomini, inflisse il 28 giugno 1575 una devastante sconfitta ai Takeda ma ancora per alcuni anni Takeda Katsuyori organizz\u00f2 frequenti raid contro i territori dei Tokugawa e degli Oda.\nNel 1579 la moglie di Ieyasu e il suo figlio pi\u00f9 anziano, Tokugawa Nobuyasu, vennero accusati di aver cospirato con Takeda Katsuyori per assassinare Nobunaga. La moglie di Ieyasu venne decapitata e Nobuyasu venne forzato a commettere seppuku. Ieyasu nomin\u00f2 allora come successore il suo terzo e favorito figlio Tokugawa Hidetada, poich\u00e9 il suo secondo figlio doveva essere adottato da un altro samurai in ascesa, Toyotomi Hideyoshi.\nNel 1582 un'altra forza combinata Oda-Tokugawa attacc\u00f2 e sconfisse l'esercito Takeda, nella Battaglia di Temmokuzan. Takeda Katsuyori, cos\u00ec come il suo figlio maggiore ed erede, Takeda Nobukatsu, commisero seppuku. Con i Takeda che non erano pi\u00f9 una minaccia, Ieyasu poteva aiutare Nobunaga nella sua campagna di riunificazione del Giappone. Per il suo aiuto Ieyasu ricevette il controllo \"de jure\" della provincia di Suruga (inclusa Sumpu) e delle aree confinanti con i possedimenti del clan Hojo. I Tokugawa e gli Hojo si allearono, dato che Ieyasu era amico di Hojo Ujinori, fratello minore del capo del clan Hojo, Hojo Ujimasa.\nAlla fine del 1582 Ieyasu si trovava a Sakai, provincia di Settsu, quando ricevette la notizia della morte di Oda Nobunaga causata da Akechi Mitsuhide. Ieyasu ritorn\u00f2 a Mikawa temendo che come alleato di Oda sarebbe stato assassinato anche lui. Ieyasu non voleva attaccare il clan Akechi, condotto da Mitsuhide, ma i Tokugawa si avvantaggiarono della situazione e conquistarono le province di Kai e Shinano dopo una vittoria decisiva alla battaglia di Yamazaki. Hojo Ujimasa, sentendosi minacciato invi\u00f2 truppe a Kai. Non vi furono combattimenti e entrambe le fazioni decisero per la pace. Per salvare la faccia Ieyasu diede alcune terre in Kai e Shinano agli Hojo. Ieyasu inizi\u00f2 a modificare la sua base amministrativa sul modello dell'ormai defunto Takeda, assumendo bande di uomini Takeda nell'esercito Tokugawa. Nel 1583 i principali candidati a condurre il Giappone erano Toyotomi Hideyoshi (il padre adottivo del secondo figlio di Ieyasu) e Shibata Katsuie. Ieyasu rimase neutrale in questo conflitto, ma Hideyoshi sconfisse i Katsuie nella battaglia di Shizugatake nel 1583, e dopo che Shibata Katsuie ebbe commesso seppuku, Toyotomi Hideyoshi e il suo clan divennero i governanti \"de-facto\" del Giappone.\nLa strada verso Sekigahara (1584-1600).\nNel 1584 Ieyasu decise di supportare Oda Nobukatsu, il figlio maggiore ed erede di Oda Nobunaga, con l'intenzione di provocare Hideyoshi in battaglia, dato che gli Oda erano rimasti indeboliti a causa della scomparsa di Nobunaga e i Tokugawa erano ora molto pi\u00f9 forti (sebbene i governanti Toyotomi fossero pi\u00f9 potenti di entrambi). Con il consenso di Oda Nobukatsu, i Tokugawa occuparono la provincia di Owari, base del potere Oda in uno sforzo di costringere Hideyoshi a scendere sul campo di battaglia. Hideyoshi rispose inviando un esercito in Owari e iniziando la campagna di Komaki e Nagakute. Ieyasu vinse l'unica battaglia degna di nota della campagna, la Battaglia di Nagakute e per la fine del 1584 vi fu una tregua tra i Toyotomi/Oda e i Tokugawa. Infatti nel frattempo Oda Nobukatsu aveva cambiato fazione per salvarsi, stringendo una tregua separata con Hideyoshi molto prima di quella tra Ieyasu e Hideyoshi. Il clan Oda e i loro territori (inclusa Owari) furono annessi alle terre Toyotomi, segnando la fine del potere politico degli Oda. Ieyasu si rec\u00f2 a Osaka nel 1585, e promise di sospendere i combattimenti contro Hideyoshi.\nNonostante ci\u00f2 la Campagna di Komaki rese Hideyoshi diffidente nei confronti di Ieyasu e ci fu una sola occasione (la campagna di Odawara nel 1590) in cui Toyotomi e Tokugawa combatterono insieme. Nel 1585 Ishikawa Kazumasa abbandon\u00f2 Ieyasu per unirsi a Hideyoshi, dopodich\u00e9 Ieyasu riform\u00f2 tutta la struttura militare sul modello dei Takeda. I Tokugawa non parteciparono alla sottomissione di Shikoku (1585) da parte di Hideyoshi, n\u00e9 alla campagna di Ky\u016bsh\u016b, ma fecero da forza cuscinetto tra Toyotomi e gli H\u014dj\u014d negli anni 1580. Ieyasu fece del suo meglio a favore di H\u014dj\u014d Ujimasa, ma infine i Tokugawa presero le parti di Toyotomi nel 1589, l'anno nel quale cominci\u00f2 la campagna di Odawara.\nDurante l'Invasione di Hideyoshi dei territori del clan H\u014dj\u014d nel 1590, Ieyasu stesso condusse 30.000 uomini in battaglia. Le forze Toyotomi-Tokugawa misero sotto assedio la citt\u00e0 di Odawara. Durante questo periodo Hideyoshi e Ieyasu si avvicinarono - tanto che Hideyoshi propose un patto: avrebbe dato a Ieyasu le otto province del Kant\u014d in cambio delle cinque province che erano il territorio tradizionale dei Tokugawa e dei loro antenati Matsudaira, detenuti correntemente da Ieyasu. Nel 1590 gli H\u014dj\u014d vennero sconfitti e le loro terre annesse a quelle dei Toyotomi, ponendo fine a 450 anni di regno del clan.\nAl termine di ci\u00f2 Ieyasu concesse le sue cinque province di Mikawa, Totomi, Suruga, Shinano e Kai e spost\u00f2 la sua nuova base di potere nella regione del Kant\u014d, insediandosi nella citt\u00e0 castello di Edo. Era ormai riconosciuto come uno dei maggiori signori del paese. Circondato dal mare e dalle montagne era molto lontano dall'area principale della politica giapponese e poteva vantare un'autonomia da Toyotomi che nessun altro in Giappone aveva a quel tempo.\nNel 1592 Hideyoshi invase la Corea in un tentativo di attaccare la Cina e l'India: Sebbene gli eserciti giapponesi riuscirono a prendere il controllo della capitale, furono continuamente bersaglio della guerriglia coreana in tutto il montagnoso paese. I Tokugawa non presero parte a questo attacco, Ieyasu rimase stazionato nel Ky\u016bsh\u016b cos\u00ec che, probabilmente, Hideyoshi potesse tenerlo d'occhio. Nonostante la sua assenza i suoi vassalli consolidarono le nuove terre dei Tokugawa a Edo. Nel 1598 i giapponesi si ritirarono dalla Corea e Ieyasu torn\u00f2 a Edo.\nNel 1593 Hideyoshi ebbe un figlio ed erede, Toyotomi Hideyori. Nel 1598 convoc\u00f2 una riunione per determinare i sei reggenti che avrebbero governato nel nome di suo figlio dopo la sua morte. I sei a essere scelti come reggenti (tairo) per Hideyori furono Maeda Toshiie, M\u014dri Terumoto, Ukita Hideie, Uesugi Kagekatsu, Kobayakawa Takakage, e Tokugawa Ieyasu.\nVerso la Battaglia di Sekigahara (1598-1603).\nToyotomi Hideyoshi mor\u00ec infine nel 1598. Gli succedette il suo figlio ed erede Hideyori, messo ufficialmente alle cure di uno dei reggenti Maeda Toshiie. Non appena Hideyoshi mor\u00ec Ieyasu cominci\u00f2 a stringere alleanze con varie famiglie anti-Toyotomi alienandosi gli altri reggenti. Dopo la morte di Toshiie nel 1599, Ieyasu condusse le sue truppe fino a Fushimi e occup\u00f2 il Castello di Osaka, facendo infuriare gli altri quattro reggenti (Takakage era gi\u00e0 morto). L'opposizione contro Ieyasu venne valorosamente condotta da Ishida Mitsunari, che non era un reggente ma aveva gi\u00e0 tentato di assassinare Ieyasu nel 1599. Alcuni dei comandanti generali di Ieyasu volevano uccidere Mitsunari, ma questi trov\u00f2 ironicamente riparo presso Ieyasu.\nL'\"amicizia\" tra i due si ruppe presto. C'erano due fazioni - quella \"orientale\" che sosteneva Tokugawa Ieyasu e quella \"occidentale\" sostenitrice di Ishida Mitsunari. Mitsunari era determinato ad attaccare per primo e si alle\u00f2 con il reggente Uesugi Kagekatsu che possedeva un feudo non troppo lontano da Edo. Ishida voleva che Uesugi tenesse occupate le truppe di Ieyasu abbastanza a lungo da permettere alla Fazione Occidentale di occupare Edo e sconfiggere la Fazione Orientale. Nel giugno 1600 Kagekatsu e Ieyasu iniziarono a combattere. Ieyasu marci\u00f2 con i suoi alleati, i clan Date e Mogami per sconfiggere Uesugi e condusse un esercito a occidente per sconfiggere il clan Ishida in ottobre. Ishida riprese Fushimi da Ieyasu e sebbene questo fosse un grande successo, richiese un tempo molto lungo.\nNella provincia di Shinano 36.000 uomini dei Tokugawa, condotti da Tokugawa Hidetada, figlio ed erede di Ieyasu, erano stazionati senza alcuna ragione apparente; Ieyasu sapeva per\u00f2 che il clan Kobayakawa, condotto da Kobayakawa Hideaki, stava progettando di abbandonare Ishida e che il clan M\u014dri non progettava di combattere.\nLa battaglia di Sekigahara inizi\u00f2 il 21 ottobre 1600 e vi presero parte un totale di 160.000 uomini. Le fazioni Ishida e Tokugawa si affrontarono in campo aperto, mentre i Kobayakawa e i Mori erano stazionati sulle montagne, fattore che avrebbe deciso la battaglia. Hidetada che era stato convocato da Shinano non era ancora arrivato. Infine quando i Tokugawa parevano ormai sconfitti i Mori e i Kobayakawa arrivarono in loro aiuto sconfiggendo e schiacciando Ishida. La battaglia di Sekigahara fu una vittoria dei Tokugawa e della Fazione Orientale, la Fazione Occidentale era stata polverizzata, i clan Kobayakawa e Mori si allearono con i Tokugawa e nel giro di pochi giorni Ishida Mitsunari e altri generali della fazione occidentale vennero decapitati. Tokugawa Hidetada arriv\u00f2 in ritardo perdendo l'occasione di partecipare alle ostilit\u00e0.\nImmediatamente dopo la vittoria di Sekigahara Ieyasu ridistribu\u00ec le terre ai propri vassalli che l'avevano servito. Chi aveva giurato alleanza a lui prima della battaglia venne detto \"fudai daimyo\", mentre chi aveva giurato alleanza dopo la battaglia venne detto \"tozama daimyo\". Ieyasu lasci\u00f2 alcuni daimyo occidentali intatti, come il clan Shimazu, ma altri vennero completamente aboliti. Toyotomi Hideyori si ritir\u00f2 a vita privata presso il Castello di Osaka, mentre Tokugawa Ieyasu era ora \"de facto\" il governante del Giappone.\nLo shogun Tokugawa Ieyasu (1603-1605).\nNel 1603 Tokugawa Ieyasu ricevette il titolo di \"sh\u014dgun\" dall'imperatore Go-Y\u014dzei, all'et\u00e0 di 60 anni. L'erede di Ieyasu era ancora suo figlio Tokugawa Hidetada. Come shogun inaugur\u00f2 il bakufu Tokugawa, il terzo governo di uno shogunato (dopo i Minamoto e gli Ashikaga), governo che avrebbe deciso le sorti del Giappone per molti anni a venire. Iniziava cos\u00ec il periodo Edo che sarebbe durato fino al 1867.\nSorprendentemente dopo un breve periodo abdic\u00f2 da Shogun nel 1605. Gli successe il figlio ed erede, Tokugawa Hidetada, che divenne il secondo Shogun della dinastia Tokugawa.\nRegno claustrale dello Shogun Ieyasu (1605-1616).\nNonostante la sua abdicazione a favore di Hidetada, Ieyasu mantenne la posizione di Shogun Ritirato (Ogosho), rimanendo comunque il governante effettivo del Giappone fino alla sua morte. Ieyasu si ritir\u00f2 a Sumpu, dove supervision\u00f2 la costruzione del Castello di Edo. Nel 1609 diresse le trattative diplomatiche con i Paesi Bassi e la Spagna.\nNel 1611 Ieyasu alla testa di 50.000 uomini visit\u00f2 Kyoto per testimoniare l'incoronazione dell'Imperatore Go-Mizunoo, sebbene suo figlio fosse ufficialmente lo Shogun. A Kyoto Ieyasu ordin\u00f2 ai daimyo occidentali di firmare un giuramento di fedelt\u00e0 a lui. Nel 1613 compose un documento conosciuto come Kuge Shohatto, che metteva i nobili di corte sotto stretto controllo e li rese figure di rappresentanza cerimoniali, prive di potere effettivo. Nel 1614 firm\u00f2 l'Editto di Espulsione dei Cristiani e band\u00ec il cristianesimo, espulse tutti gli stranieri e viet\u00f2 ai cristiani giapponesi di praticare la loro religione, molti di questi fuggirono nelle Filippine spagnole.\nNel 1615 prepar\u00f2 il Buke Shohatto, un documento che fissava il futuro del regime Tokugawa.\nAl culmine del primo periodo Edo avvenne l'Assedio di Osaka del 1614-1615. Hideyori viveva ancora nel castello di Osaka e non progettava di ribellarsi contro Ieyasu, ma Ieyasu us\u00f2 un pretesto per avere la scusa di attaccare. All'inizio i Tokugawa vennero respinti dai resti dei Toyotomi, condotti da un ansioso Hideyori, ma Ieyasu ordin\u00f2 un controattacco. I Tokugawa, condotti dallo Shogun Hidetada, posero un lungo assedio al Castello di Osaka. Infine alla fine del 1615, il castello cadde nello loro mani e Hideyori, sua madre (Yodogimi, la vedova di Hideyoshi) il suo bambino ed erede commisero seppuku. Sua moglie Senhime (pronipote di Ieyasu), venne salvata da Ieyasu e non sub\u00ec il fato del marito, figlio e suocera. I Tokugawa erano ora liberi di sviluppare il Giappone.\nNel 1616 Ieyasu si ammal\u00f2 e mor\u00ec nel suo letto all'et\u00e0 di 73 anni. Ebbe molti figli e si spense in pace sapendo che aveva creato molti rami della famiglia per continuare la sua dinastia. Venne sepolto nel tempio di Nikk\u014d T\u014dsh\u014d-g\u016b a Nikk\u014d nella prefettura di Tochigi.\nFamiglia.\nMogli e concubine.\nEbbe 2 mogli e 19 concubine\nFigli.\nEbbe 11 figli e 5 figlie:\nLe sue figlie furono Kame \"hime\" (\u4e80\u59eb), Toku \"hime\" (\u7763\u59eb), Furi \"hime\" (\u632f\u59eb), Matsu \"hime\" (\u677e\u59eb) and Ichi \"hime\" (\u5e02\u59eb). Ebbe molta cura dei suoi figli, dei nipoti e pronipoti, assegnando a tre di loro, Yorinobu, Yoshinao, e Yorifusa, lo stato di \"daimy\u014d\" dei domini di Kii, Owari, e Mito.\nNella cultura di massa.\nLetteratura.\nTokugawa Ieyasu \u00e8 presente in alcuni romanzi celebri:"}
{"id": "137866", "revid": "1442080", "url": "https://it.wikipedia.org/wiki?curid=137866", "title": "Esperimenti su TMV", "text": "Gli esperimenti eseguiti sul virus del mosaico del tabacco (\"A. Gierer\" e \"G. Schramm\" 1956 - \"Fraenkel-Conrat\" e \"Singer\" 1957) dimostrarono che nei virus a RNA il materiale genetico \u00e8 appunto l'RNA.\nEsistono diversi virus a RNA: alcuni infettano i batteri (sono quindi dei fagi), altri infettano gli animali (per esempio il virus responsabile della poliomielite) altri infine infettano le piante (ad esempio il virus del mosaico del tabacco, altrimenti noto come TMV).\nIl TMV \u00e8 costituito esclusivamente da un'elica di RNA circondata da un involucro polimerico (il cui monomero \u00e8 una particolare proteina) che prende il nome di capside. \u00c8 un classico virus a simmetria elicoidale.\nL'esperimento di A. Gierer e G. Schramm.\nQuesti due scienziati nel 1956 riuscirono ad isolare il TMV e a separare l'elica di RNA dal rivestimento proteico.\nL'iniezione \"del solo RNA\" all'interno di cellule in una pianta di tabacco sana era sufficiente a scatenare l'infezione virale.\nI virus formati in seguito all'infezione erano formati da un'elica di RNA circondata dal capside proteico.\nEvidentemente l'RNA conteneva l'informazione per la costruzione del rivestimento proteico e di conseguenza doveva essere il materiale genetico.\nL'esperimento di Fraenkel-Conrat e Singer.\nAd un anno dalla prova sperimentale appena descritta, Fraenkel-Conrat e Singer idearono un esperimento in grado di confermare i risultati precedentemente ottenuti da Gierer e Schramm.\nProcedettero isolando due ceppi di TMV che presentavano un rivestimento proteico leggermente differente.\nRiuscirono a \"spogliare\" le eliche di RNA dai rispettivi capsidi e a \"ricostruire\" le particelle virali in vitro facendo per\u00f2 in modo che l'RNA\ndel primo ceppo venisse ricoperto dalle proteine che rivestivano originariamente il secondo ceppo, e viceversa.\nIniettando questi virus in piante sane si otteneva come risultato una progenie virale che presentava il rivestimento proteico originario.\nIl risultato fu in grado di confermare le conclusioni tratte un anno prima da Gierer e Schramm."}
{"id": "137867", "revid": "1418004", "url": "https://it.wikipedia.org/wiki?curid=137867", "title": "Premio Fedeli", "text": "Il premio letterario Franco Fedeli \u00e8 stato istituito nel 1997 a Bologna, in memoria del giornalista Franco Fedeli (fondatore e direttore della rivista \"Polizia e Democrazia\", deceduto quell'anno) e dedicato alla narrativa poliziesca.\nOrganizzato annualmente dal SIULP, \"Sindacato Italiano Unitario Lavoratori Polizia\", viene conferito a Bologna da una giuria mista di poliziotti ed esperti del genere giallo che sceglie il vincitore in una rosa di tre finalisti scelti a loro volta da una giuria formata magistrati e membri delle forze dell'ordine. Il requisito caratterizzante, oltre la pubblicazione nel corso dell'anno precedente il conferimento del premio, \u00e8 che il protagonista sia un esponente delle forze dell'ordine."}
{"id": "137868", "revid": "124117914", "url": "https://it.wikipedia.org/wiki?curid=137868", "title": "Jacopo della Quercia", "text": "Tent\u00f2 una sintesi fra la scultura gotica di Giovanni Pisano e quella borgognona, in special modo di Claus Sluter da una parte, con la classicit\u00e0 dall'altra, assimilata attraverso le nuove scoperte del Rinascimento fiorentino: il suo maggiore interesse si rivolse alle figure, rese monumentali e percorse da una vitalit\u00e0 prorompente. La sua opera non trov\u00f2 continuatori immediati. Fu stilisticamente un isolato, che venne capito successivamente solo da Michelangelo.\nBiografia.\nFormazione e prime opere.\nNato a Siena (non ha alcun fondamento la notizia, riportata per primo da Vasari, che Jacopo fosse nato a Quercegrossa, un borgo del contado senese posto sul confine con lo stato fiorentino, in ragione dell'epiteto \"dalla Quercia\"; tale appellativo non \u00e8 altro che una tarda nobilitazione di un nomignolo con cui era conosciuto gi\u00e0 il nonno di Jacopo, tale Angelo \"della Guercia\", a significare che evidentemente la bisnonna dello scultore aveva gli occhi storti), probabilmente tra il 1371 e il 1374, da padre orafo e intagliatore di legno, chiamato Piero d'Angelo (o d'Agnolo) di Guarnieri, e da una certa Maddalena. \u00c8 stato anche ipotizzato che il nome avesse a che fare con l'antica contrada della Quercia.\nIntorno al 1386 si trasfer\u00ec con la famiglia a Lucca dove forse fu messo a bottega presso lo scultore Antonio Pardini. Nel 1394 fugg\u00ec dalla citt\u00e0 per aver picchiato a sangue un cittadino lucchese. Tuttavia questa circostanza non compromise le relazioni di Jacopo col mercato artistico lucchese, grazie ai suoi rapporti personali con il Signore di Lucca Paolo Guinigi e ai buoni uffici del Comune di Siena.\nNel 1401 partecip\u00f2 al concorso per la porta nord del Battistero fiorentino, ma la sua formella di prova non si \u00e8 conservata. Dopo alcuni lavori minori al Duomo di Santa Maria del Fiore si allontan\u00f2 dall'ambiente fiorentino, rivolgendosi, da allora, ad altri centri artistici, importanti ma periferici.\nNel settembre 1403 fu a Ferrara per eseguire nel Duomo la marmorea \"Madonna della Melagrana\", commissionata per Virgilio Silvestri e terminata nel 1408. Nello stile dell'opera si intravedono gli influssi del gotico internazionale che l'autore fece propri dal suo soggiorno bolognese.\nIl monumento a Ilaria del Carretto.\nTra il 1406 e il 1407 realizz\u00f2 quella che sar\u00e0 la pi\u00f9 celebre opera dell'artista, ovvero il monumento funebre di Ilaria del Carretto nella cattedrale di San Martino a Lucca, commissionato dal marito della gentildonna, Paolo Guinigi signore di Lucca nel 1405. &lt;br&gt;L'iconografia derivava dalla scultura borgognona, con il simulacro della morta, riccamente abbigliata, che giace disteso su un catafalco; l'abito \u00e8 rialzato in corrispondenza dei piedi, dov'\u00e8 accovacciato un cagnolino, simbolo di fedelt\u00e0 coniugale; le fiancate del catafalco sono decorate con putti reggifestone, motivo ripreso da sarcofagi classici.\nLa Fonte Gaia.\nNel 1409 ricevette la commissione della Fonte Gaia in piazza del Campo a Siena, a cui lavor\u00f2 dal 1414 fino al 1419. \n&lt;br&gt;L'opera consta in un bacino rettangolare circondato su tre parti da un alto parapetto, di cui i due lati corti recano i bassorilievi con la \"Creazione di Adamo\" e la \"Cacciata dei progenitori\" e, sui pilastri anteriori le due statue a tutto tondo con \"Rea Silvia\" e \"Acca Larenzia\", mentre in quello pi\u00f9 lungo, i rilievi con al centro la Madonna col Bambino in trono circondata dalle \"Virt\u00f9\" e \"Angeli\".\n&lt;br&gt;Nei rilievi le figure emergono da spazi appena definiti da un profilo ovale con effetti di moto circolare, e nelle due statue a tutto tondo le figure seguono un incedere serpentino, bilanciando con la testa inclinata la torsione del fianco. \nL'opera \u00e8 oggi sostituita da una copia eseguita nel 1858 da Tito Sarrocchi e quanto resta dell'originale \u00e8 conservato nel museo ricavato nell'ex ospedale, il Santa Maria della Scala in piazza del Duomo.\nGli anni venti.\nDel 1421 \u00e8 il gruppo ligneo con l\"'Annunciazione\", realizzato per la Collegiata di San Gimignano.\nPer la cappella della famiglia Trenta della basilica di San Frediano a Lucca, esegu\u00ec, nel 1416, alcune tombe terragne e il polittico scolpito (1422): le figure di quest'ultimo sono allungate e serpentinate secondo i modi del gotico internazionale.\nTra il 1425 e il 1427 scolp\u00ec il rilievo con l'\"Annuncio a Zaccaria e cinque profeti\" e il \"San Giovanni Battista\" per il Fonte battesimale di Siena; nel rilievo le figure, percorse da una vitalit\u00e0 prorompente, sono anteposte alle architetture, in modo da respingerle senza abitarle.\nIl portale di San Petronio.\nDal 1425 al 1434 lavor\u00f2 alla decorazione della Porta Magna della basilica di San Petronio a Bologna. Il ciclo comprendeva rilievi con \"Storie della Genesi\" e \"Storie della giovinezza di Cristo\" a incorniciare il portale. Le figure sono dinamiche e massicce, e occupano le formelle per tutta la loro altezza nascondendo sia paesaggi sia ambientazioni architettoniche. In queste scene raggiunge esiti espressionistici che scavalcheranno tutto lo stilema rinascimentale quattrocentesco per approdare al manierismo cinquecentesco. I rilievi desteranno ammirazione nel giovane Michelangelo in soggiorno a Bologna e li prender\u00e0 come modello per alcune figure nella Cappella Sistina a Roma, evidente confrontando la formella di Jacopo con la Creazione di Eva nella volta.\nUltime opere.\nNel 1435 lavor\u00f2 al monumento funebre di Anton Galeazzo Bentivoglio nella chiesa di San Giacomo Maggiore a Bologna e a Siena termin\u00f2 la lunetta per il cardinale di San Marcello, Antonio Casini.\nMor\u00ec a Siena nel 1438. Lasci\u00f2 buona parte dei beni a suo fratello Priamo della Quercia (pittore), alla sorella Elisabetta e a suo nipote, non dimenticando alcuni allievi.\nFu sepolto nella chiesa di Sant'Agostino a Siena.\nScoperta.\nIl professore James Beck nella sua attivit\u00e0 di studioso del maestro negli anni '90 scopr\u00ec e attribu\u00ec a Jacopo un marmo detto \"la Madonna di Agliano\". Il suo studio \u00e8 stato pubblicato in \"Studi di storia dell'arte in onore di Mina Gregori\" da Silvana Editoriale. \nIl 29 aprile 2019 viene attribuita a Jacopo della Quercia una opera inedita ritrovata alla Rocchetta Mattei raffigurante un bassorilievo di forma circolare in pietra calcarea con impresso il ritratto equestre del capitano bolognese Niccol\u00f2 Ludovisi datato tra il terzo e quarto decennio del XV secolo.\nStile.\nLo stile di Jacopo della Quercia si svilupp\u00f2 a partire da un personalissimo rinnovamento dei modi della scultura gotica, utilizzando influenze e stimoli interni a quel linguaggio. La sua formazione si basava sul linguaggio del gotico senese, che sfrond\u00f2 dagli effetti pi\u00f9 aggraziati e, in certo senso, cerebrali. Assimil\u00f2 le pi\u00f9 avanzate ricerche fiorentine, della scultura borgognona e il retaggio classico, che reinterpret\u00f2 con originalit\u00e0, dando origine a opere virili e concrete, dove sotto le complicate pieghe del panneggio gotico si nascondono corpi robusti e solidi. Gi\u00e0 nei rilievi della Fonte Gaia, a fronte di un impianto generale, consono alla tradizione, si rileva una straordinaria libert\u00e0 compositiva e un'innovativa vitalit\u00e0 dei rilievi. Il panneggio, assieme alle pose e ai gesti delle figure, crea un gioco di linee vorticoso che rompe la tradizionale frontalit\u00e0, invitando lo spettatore a muoversi per scoprire vedute multiple delle opere a tutto tondo.\nNei nudi scolp\u00ec figure potenti e vigorose, dalla spiccata muscolatura e con un realismo che a volte appare persino rude. Il nodo focale della sua inquieta e multiforme produzione, che spazi\u00f2 con sicurezza dalla scultura monumentale in marmo alle opere policrome in legno e terracotta, \u00e8 forse proprio la vitalit\u00e0 erompente dei suoi personaggi, che travolge e fonde, mettendoli in secondo piano, le fonti di ispirazione e i riferimenti culturali delle sue opere.\nNei rilievi svilupp\u00f2 uno stile ben diverso dallo stiacciato donatelliano, dove al posto dei fini sottosquadri, compresse le figure tra due piani invisibili, con linee nette e ombre ridotte al minimo. Alle parti lisce e stondate delle figure si alternano spesso fratture di piani e contorni rigidi, dal cui contrasto sprigiona un effetto di forza trattenuta, che non ha eguali nella scultura quattrocentesca. Il risultato \u00e8 quello di personaggi concentrati, energici ed espressivi, che sviluppano la tradizione toscana di Nicola e Giovanni Pisano e che ebbe come unico, grande continuatore Michelangelo Buonarroti."}
{"id": "137871", "revid": "599013", "url": "https://it.wikipedia.org/wiki?curid=137871", "title": "MATLAB", "text": "MATLAB (abbreviazione di Matrix Laboratory) \u00e8 un ambiente per il calcolo numerico e l'analisi statistica scritto in C, che comprende anche l'omonimo linguaggio di programmazione creato dalla MathWorks. MATLAB consente di manipolare matrici, visualizzare funzioni e dati, implementare algoritmi, creare interfacce utente, e interfacciarsi con altri programmi.\nNonostante sia specializzato nel calcolo numerico, uno strumentario opzionale interfaccia MATLAB con il motore di calcolo simbolico di Maple. MATLAB \u00e8 usato da milioni di persone nell'industria e nelle universit\u00e0 per via dei suoi numerosi strumenti a supporto dei pi\u00f9 disparati campi di studio applicati e funziona su diversi sistemi operativi, tra cui Windows, Mac OS, GNU/Linux e Unix.\nStoria.\nAbbreviazione di \"MATrix LABoratory\", MATLAB fu creato alla fine degli anni settanta da Cleve Moler, presidente del dipartimento di scienze informatiche dell'Universit\u00e0 del Nuovo Messico. Cre\u00f2 MATLAB per dare ai propri studenti accesso a LINPACK e ad EISPACK senza che dovessero necessariamente conoscere il Fortran. Presto il software si diffuse nelle altre universit\u00e0 e trov\u00f2 un grande pubblico tra la comunit\u00e0 dei matematici applicati. L'ingegnere Jack Little conobbe il programma durante una visita a Moler all'Universit\u00e0 di Stanford nel 1983. Riconoscendo il suo potenziale commerciale si un\u00ec con Moler e Steve Bangert: assieme riscrissero MATLAB in linguaggio C e fondarono The MathWorks nel 1984 per continuarne lo sviluppo.\nNel 2020, a seguito delle sanzioni degli Stati Uniti d'America nei confronti della Cina, MATLAB \u00e8 stato ritirato da due universit\u00e0 cinesi, che hanno risposto promuovendo alternative \"open source\" e sviluppandone altre in casa.\nInterfaccia.\nL'interfaccia principale di MATLAB \u00e8 composta da diverse finestre che \u00e8 possibile affiancare, spostare, ridurre a icona, ridimensionare e cos\u00ec via. Le finestre principali, pi\u00f9 usate, sono quattro:\nPrompt dei comandi (\"command window\").\nLa \"command window\" \u00e8 una finestra dell'interfaccia principale di MATLAB, nella quale \u00e8 possibile digitare comandi supportati e visualizzare a schermo in tempo reale i risultati. Ad esempio \u00e8 possibile utilizzare MATLAB come una potente calcolatrice:\n 2+3\n ans=5\nLa variabile \"ans\" \u00e8 una variabile standard. In essa viene caricato l'ultimo risultato generato.\nCon il comando \"quit\", si esce dal programma:\n quit\n\u00c8 presente anche un help off-line sintetico richiamabile tramite il comando:\n help &lt;nome_comando&gt;\nDove ovviamente &lt;nome_comando&gt; indica l'istruzione sulla quale si necessita di aiuto.\nEsempio\n help sqrt\n help det\nLe operazioni standard sono:\n + (somma)\n - (sottrazione)\n * (moltiplicazione)\n / (divisione)\n ^ (elevamento a potenza)\nSe si scrivono pi\u00f9 comandi su una stessa linea \u00e8 necessario separarli con una virgola \u2018,' . Se un comando \u00e8 terminato con un punto e virgola (;), i risultati ottenuti non verranno visualizzati immediatamente in Command Window, ma verranno solo salvati in workspace (cfr paragrafo successivo).\nCon la freccia in su, tasto \u2191, si visualizzano i comandi eseguiti precedentemente ed \u00e8 possibile eseguirli di nuovo. Si possono utilizzare le parentesi () per modificare la priorit\u00e0 tra le varie operazioni.\n\"Workspace\".\nLo \"workspace\" \u00e8 lo spazio di lavoro (o spazio di memoria) contenente le variabili dichiarate. Per visualizzare tutte le variabili utilizzate si utilizza il comando codice_1, mentre con il comando codice_2 si visualizzano tutte le variabili utilizzate, ma in forma estesa, cio\u00e8 ci viene data la loro descrizione con nome, dimensione, memoria occupata, classe e attributi.\nLa finestra \"workspace\" elenca tutte le variabili allocate in workspace in questo momento, e d\u00e0 la possibilit\u00e0 di allocare nuove variabili o di importare dall'esterno un elenco di variabili (ad esempio da un file di testo). \u00c8 inoltre possibile stampare l'elenco delle variabili attuali od eliminarne una direttamente dalla finestra (senza scrivere nessun comando).\nPer visualizzare nella \"command window\" il valore di una variabile memorizzata nello \"workspace\" \u00e8 sufficiente scrivere il nome della variabile stessa.\n\"Current directory\".\nLa finestra \"current directory\" permette, come si pu\u00f2 intuire, di esplorare il contenuto delle cartelle sul proprio supporto di memoria. Da questa finestra \u00e8 possibile aprire direttamente file compatibili con MATLAB con un semplice doppio click. Inoltre \u00e8 possibile esplorare cartelle utilizzando, nella \"command window\", comandi tipici dei moderni sistemi operativi basati su tecnologia UNIX (come Linux e macOS) come \"cd nomecartella\", \"cd. .\", \"cd /indirizzocartella\", e cos\u00ec via.\n\"Command history\".\nNella finestra \"Command History\" sono elencati tutti i comandi digitati di recente, divisi per ora e data. \u00c8 possibile rilanciare direttamente dalla \"command history\" un comando digitato nella \"command window\" in precedenza semplicemente con un doppio click.\nProgrammare in MATLAB.\nVariabili.\nVariabili predefinite.\nIn MATLAB ci sono delle variabili il cui valore \u00e8 predefinito (ma pu\u00f2 comunque essere modificato dall'utente). Esse sono:\nDichiarazione variabili.\nContrariamente a numerosi altri linguaggi, che, all'atto della dichiarazione di una variabile, necessitano di un'indicazione esplicita del \"tipo\" di cui essa deve essere, per dichiarare una variabile in MATLAB \u00e8 sufficiente scrivere il nome della variabile seguito dall'operatore \"=\" e dal valore numerico o alfabetico che si vuole assegnare alla variabile. Nel caso in cui si tratti di testo \u00e8 necessario inserirlo tra gli apici:\n var1=1\n var2='abc'\nSe non si vuole visualizzare il valore della variabile appena dopo averla dichiarata (come normalmente avviene) si deve terminare l'assegnamento con un punto e virgola:\n var3=1234;\n var4='abcdef';\nQuando si assegna una variabile numerica, sia essa una costante, un vettore, o una matrice, MATLAB la interpreta sempre e comunque come una matrice; ad esempio una costante \u00e8 una matrice 1x1, un vettore \u00e8 una matrice 1xl, cio\u00e8 una riga di l elementi.\n\u00c8 importante notare che MATLAB \u00e8 case sensitive, per esempio:\n v=1\n V=1\nrisultano due variabili distinte.\nPer definire un numero complesso, esso va dichiarato scrivendolo in forma algebrica:\n c=4+9*i\nPer resettare, cancellare, il contenuto di una variabile si utilizza il comando\n clear (nome_variabile)\nper le variabili predefinite questo comando ripristina il valore di default, altrimenti se sono altre variabili esse vengono eliminate dalla workspace. Omettendo il nome dalla variabile,\n clear\nviene effettuata la pulizia di tutta la workspace.\nN.B.: di default le variabili numeriche dichiarate sono tutte di tipo double (floating point in doppia precisione).\nVettori (con calcolo vettoriale delle grandezze fisiche e matematica delle matrici).\nDefinizione vettori.\nI vettori possono essere di due tipi:\nIl vettore riga \u00e8 una matrice del tipo (1xn), dove n formula_1 formula_2.\nEsempio:\n vr=[2 8 10 7]\nIl vettore colonna invece \u00e8 una matrice del tipo (mx1), dove\u00a0m formula_1 formula_2.\nEsempio:\n vc=[3; 1; 6; 8]\nSpesso \u00e8 utile definire i vettori con intervalli, ad esempio un vettore che contiene i primi dieci numeri interi.\nIn generale:\n v=[inizio:incremento:fine]|[inizio:fine]\nEsempi:\n v1=[1:10]\n v2=[-1:0.2:1]\nche generano:\n v1=[1 2 3 4 5 6 7 8 9 10]\n v2=[-1 -0.8 -0.6 -0.4 -0.2 0 0.2 0.4 0.6 0.8 1]\nSe non si scrive l'incremento, per default esso viene posto uguale a 1.\nBisogna stare attenti a non assegnare all'incremento e alla destinazione numeri relativi discordi, fatto che produrr\u00e0 il seguente risultato in fase di esecuzione:\n vet=10:1:-10\n vet =\n Empty matrix: 1-by-0\nIndicizzazione di vettori.\nPer selezionare un elemento del vettore, sia riga che colonna, si utilizza la seguente istruzione:\n v(posizione_indice)\n v(k), dove k formula_1 formula_2, seleziona l'elemento in posizione k-esima\nImportante: a differenza di quanto avviene in molti altri linguaggi, gli indici di vettori e matrici si contano a partire da 1.\nEsempio di indicizzazione:\n v=[7 3 0 5 2 6]\n k=1\n v(k)=7\nMatrici.\nDefinizione matrici.\nPer creare una matrice si procede in modo simile alle variabili per quanto riguarda l'assegnamento, racchiudendo la matrice tra parentesi quadre, separando gli elementi di una stessa riga con una virgola o con uno spazio e le righe con un punto e virgola.\n M1=[1 2 3 4;5 6 7 8;9 10 11 12]\n M2=[13,14,15;16,17,18]\n M3=['a',19,'b';20,'c',21]\nIn una matrice si possono anche racchiudere variabili dichiarate in precedenza\n M4=[var1 var2;var3 var4]\ned \u00e8 inoltre possibile definire le matrici per parti, ad esempio in una matrice M 3 x 3, i comandi\n M(1,1:3)=[a1 b1 c1];\n M(2,1:3)=[a2 b2 c2];\n M(3,1:3)=[a3 b3 c3];\nconsentono di assegnare alla prima riga i valori, precedentemente definiti, a1, b1 e c1, alla seconda a2, b2 e c2 e cos\u00ec via.\nUn altro modo per una dichiarazione veloce di matrici \u00e8 il seguente:\n Sintassi: M=[inizio:incremento:fine]|[inizio|fine]\nanche in questo caso, se si omette l'incremento, per default \u00e8 1. Esempio:\n M=[1:2:7;4:2:10;7:2:13]\n M= 1 3 5 7\n 4 6 8 10\n 7 9 11 13\nIndicizzazione di matrici.\nPer selezionare un elemento di una matrice, utilizziamo la seguente istruzione:\n M(indice_riga, indice_colonna)\n M(l,k) dove l,k formula_1 formula_2 selezionano l'elemento che si trova in riga l-esima e colonna k-esima\n\u00c8 possibile estrarre anche intere colonne o righe. Supponiamo di avere una matrice M con m x n elementi, in generale:\n M(l,:) , estrae l'intera riga l-esima in un vettore riga con m elementi\n M(:,k) , estrae l'intera colonna k-esima in un vettore colonna con n elementi\n M(:) , estrae l'intera matrice\nPer eliminare la colonna di una matrice M:\n M(:,k)=[] ,elimina la colonna k-esima, la matrice M diventa nx(m-1)\nOperazioni con le matrici.\nSi elenca ora una serie di operazioni molto utili per lavorare con le matrici in ambiente MATLAB.\nSia A una generica matrice m x n, con il comando\n size(A)\nsi ottiene un vettore composto dal numero di righe e dal numero di colonne della matrice A (ovviamente questo \u00e8 estendibile anche a matrici con pi\u00f9 di 2 dimensioni).\nCon l'operatore ' (apostrofo), si ottiene la matrice trasposta di A:\n A'\nquesto comando \u00e8 utile per trasformare un vettore riga in un vettore colonna e viceversa.\nCon il comando\n sum(A)\nsi ottiene un vettore riga composto dalla somma di ogni colonna di A.\nCon il comando\n det(A)\nsi ottiene il determinante della matrice A.\nCon il comando\n poly(A)\nsi ottiene un vettore contenente i coefficienti del polinomio caratteristico di A.\nSe A \u00e8 una matrice quadrata, con il comando:\n eig(A)\nsi ottiene un vettore colonna composto dagli autovalori di A.\nCon il comando:\n diag(A)\nsi ottiene un vettore colonna composto da tutti gli elementi della diagonale principale di A. Se A fosse un vettore, si otterrebbe invece una matrice diagonale con gli elementi di tale vettore.\nCon il comando\n trace(A)\nsi ottiene la traccia di A, cio\u00e8 la somma degli elementi della diagonale principale.\nCon il comando\n fliplr(A)\nsi ottiene una nuova matrice, ma con l'ordine delle colonne invertito.\nCon il comando\n inv(A)\nsi ottiene la matrice inversa di A.\nRealizzazione di grafici 2D.\nUno strumento molto potente che l'ambiente MATLAB offre per rappresentare dati numerici \u00e8 la possibilit\u00e0 di realizzare il grafico di una funzione. In particolare, dati due vettori x e y con uguale numero di elementi, \u00e8 possibile tracciare il grafico di y in funzione di x con il comando\n plot(x,y)\nSi fa notare che il comando plot non solo disegna y in funzione di x ma crea automaticamente anche un'interpolazione lineare dei valori assunti dalla funzione (dato che ovviamente nessuna funzione memorizzata in un calcolatore \u00e8 continua).\n\u00c8 possibile includere opzioni aggiuntive come il colore o il tipo di linea seguendo la seguente sintassi:\n plot(x,y,'marcatore stile colore')\ndove il marcatore sta ad indicare in che modo i punti dei due vettori saranno rappresentati (ad esempio: +, *, o, x), lo stile \u00e8 lo stile della linea (\u00e8 possibile scegliere tra linea continua, tratteggiata, tratto punto ed altri ancora: -, - -, :, -.) che unir\u00e0 i punti e il colore \u00e8 quello del grafico, contrassegnato con l'iniziale in inglese del colore scelto (ad esempio per avere un grafico verde si dovr\u00e0 digitare \"g,\" iniziale di \"green\"). \u00c8 da notare che se si assegna un marcatore al comando plot, questo non effettuer\u00e0 pi\u00f9 l'interpolazione lineare automatica tra i punti della funzione, ma si limiter\u00e0 a rappresentare i singoli punti.\nAllo stesso modo, con il comando plot, \u00e8 possibile disegnare una matrice quadrata:\n plot(A)\nPer disegnare grafici multipli nello stesso quadro \u00e8 possibile seguire la seguente sintassi:\n plot(x1,y1,'msc',x2,y2,'msc'...)\ndove y1=f(x1), y2=f(x2), e cos\u00ec via, rappresentano le funzioni da rappresentare, oppure utilizzare il comando\n hold on\nche fa s\u00ec che, se c'\u00e8 un grafico attivo, questo non venga chiuso e il successivo plot si sovrapponga ad esso.\nCon il comando:\n title('testo')\n\u00e8 possibile assegnare un titolo al grafico, mentre con i comandi\n xlabel('testo')\n ylabel('testo')\n\u00e8 possibile invece assegnare un nome ai valori dell'asse delle ascisse e delle ordinate.\nIl comando\n grid\naggiunge una griglia al grafico corrente.\n\u00c8 possibile in modo molto semplice disegnare diversi grafici nella stessa finestra. Per fare ci\u00f2 si usa il comando\n subplot(m,n,p)\nCon tale comando si disegnano in una finestra m x n grafici. Il comando subplot va inserito subito prima del comando plot, e la variabile p rappresenta il numero del grafico da disegnare, contando lungo le righe da sinistra a destra. Ad esempio se si sta lavorando su una finestra con 3 righe e 4 colonne di grafici e si vuole disegnare il secondo grafico della seconda riga, si scrive:\n subplot(3,4,6)\nCon il comando\n axis([xi xf yi yf])\n\u00e8 possibile impostare la porzione di grafico da visualizzare, indicando con xi l'ascissa iniziale, xf l'ascissa finale, yi l'ordinata iniziale e yf l'ordinata finale. Si fa notare che vanno inseriti fra parentesi quadre perch\u00e9 la funzione axis richiede un vettore in ingresso, quindi \u00e8 ovviamente possibile dichiarare all'esterno tale vettore e fornirlo come argomento:\n axis(V)\nAnalisi e simulazione di sistemi dinamici con MATLAB.\nMATLAB \u00e8 un potentissimo strumento per l'analisi numerica di sistemi dinamici, anche con molti ingressi e uscite. MATLAB permette di dichiarare facilmente degli oggetti sistema, grazie ad alcuni comandi che si possono utilizzare installando un apposito componente aggiuntivo, il \"Control System Toolbox\". Dato un sistema dinamico \u00e8 possibile quindi dichiararlo come sistema in forma esplicita (comando ss, cio\u00e8 state-space)\n sys=ss(A,B,C,D,t0)\ndove A, B, C, D sono le matrici dei coefficienti, mentre t0 \u00e8 il periodo di campionamento se si considera un sistema a tempo discreto, mentre se t0 viene omesso si dichiara un sistema a tempo continuo.\nIl sistema pu\u00f2 essere dichiarato anche in forma zeri-poli-guadagno (comando zpk, zero-pole-gain)\n sys=zpk([z1 z2 \u00b7\u00b7\u00b7 zm],[p1 p2 \u00b7\u00b7\u00b7 pn],K)\n\u00c8 da notare che K non \u00e8 il guadagno statico del sistema, ma \u00e8 semplicemente la costante fuori dalla funzione di trasferimento quando \u00e8 nella forma K*\u03a0(s-z_i)/\u03a0(s-p_i).\nPer definire una funzione di trasferimento si impiega il comando tf:\n sys=tf(NUM,DEN)\ndove num e den sono vettori riga contenenti i coefficienti dei polinomi al numeratore e al denominatore della funzione di trasferimento desiderata, ordinati dal grado maggiore a quello minore. Ad esempio per indicare il polinomio s^3 - 4s^2 + 0.23s - 1.9 si deve inserire il vettore riga:\n [1 -4 +.23 -1.9]\nCon il comando\n lsim(sys,u,t,x0)\nsi ottiene l'andamento del sistema \"sys\" forzato dall'ingresso \"u\" durante il tempo \"t\" con stato iniziale \"x0\". \"u\" deve essere, in pratica, un segnale campionato in tutti gli istanti contenuti nel vettore \"t\". \u00c8 evidente quindi che \"u\" e \"t\" devono avere la stessa dimensione, cio\u00e8 lo stesso numero di elementi.\nUn semplice esempio di simulazione.\nsi vuole calcolare la risposta ad un gradino unitario del seguente sistema:\n formula_9\ncon condizioni iniziali nulle.\nIn realt\u00e0 esiste un comando specifico per calcolare la risposta al gradino, come mostreremo in seguito, ma ci serviamo di questo semplice caso per mostrare l'utilizzo di \"lsim\". Cominciamo subito definendo il sistema con il comando \"ss\":\n sys=ss([-1 pi;-pi -1],[0;1],[pi 1],0)\nci verr\u00e0 restituito il seguente testo:\n a = \n x1 x2\n x1 -1 3.142\n x2 -3.142 -1\n b = \n u1\n x1 0\n x2 1\n c = \n x1 x2\n y1 3.142 1\n d = \n u1\n y1 0\n Continuous-time model.\ne nella workspace vedremo apparire il nostro oggetto \"sys\". Supponiamo di voler calcolare l'andamento del sistema da quando parte, con condizioni iniziali nulle, fino a che non si esaurisce completamente il transitorio. Per questo semplice sistema si ricava facilmente che ci\u00f2 avviene a circa 5-6 secondi. Quindi possiamo passare a definire il tempo di esecuzione:\n t=0:.01:7;\na questo punto possiamo definire il nostro segnale d'ingresso (il gradino), in questo modo:\n u=1\n for i=.01:.01:7 u=[u 1]; end\nin parole semplici, si \u00e8 impostato un ciclo for di durata pari alla dimensione di \"t\", aggiungendo ad ogni ciclo un \"1\" in coda ad \"u\", ottenendo cos\u00ec un vettore \"u\" composto da tutti \"1\" delle stesse dimensioni di \"t\". Abbiamo ora tutti gli elementi per far partire la simulazione:\n lsim(sys,u,t,[0 0]')\nlo stesso risultato si poteva ottenere con il comando \"step,\" che traccia direttamente il grafico della risposta al segnale di ingresso a scalino:\n step(sys)\nil tempo in questo caso \u00e8 calcolato automaticamente, ma pu\u00f2 anche essere specificato:\n step(sys,tfinal);\nEsempio di linguaggio MATLAB.\nQuesto codice, preso dalla function \"magic.m\", crea un quadrato magico \"M\" per valori dispari di \"n\".\n [J,I] = meshgrid(1:n);\n A = mod(I+J-(n+3)/2,n);\n B = mod(I+2*J-2,n);\n M = n*A + B + 1;\nad esempio, per n=3 si ottiene:\nM =\n 8 1 6\n 3 5 7\n 4 9 2\nAlternative.\nSono disponibili diverse alternative a MATLAB, tra cui:\nCe ne sono anche di disponibili come \"open source\" o software libero:\nSono relativamente compatibili con il linguaggio MATLAB. Tra queste, GNU Octave \u00e8 unico perch\u00e9 vuole essere un \"drop-in\" compatibile con MATLAB a livello di sintassi.\nTra gli altri linguaggi che trattano gli \"array\" come tipi di dato basilari sono presenti:\nEsistono anche alcune librerie che aggiungono funzionalit\u00e0 simili ai linguaggi esistenti, come:"}
{"id": "137872", "revid": "121197497", "url": "https://it.wikipedia.org/wiki?curid=137872", "title": "Vetulonia", "text": "Vetulonia \u00e8 una frazione del comune italiano di Castiglione della Pescaia, nella provincia di Grosseto, in Toscana.\nGeografia fisica.\nIl borgo sorge a 300 metri sul livello del mare sulle propaggini orientali del massiccio di Poggio Ballone, prospicienti all'altura dove \u00e8 situato il paese di Buriano, dominando a ovest la piana di Grosseto. Vetulonia dista circa 20\u00a0km da Grosseto e dal capoluogo comunale.\nStoria.\nIl territorio di Vetulonia, dall'etrusco \"Vatluna\", \u00e8 abitato sin dal IX secolo a.C., nel periodo villanoviano, come testimonia il ritrovamento di alcune necropoli, ma fu a partire dal VII secolo a.C., al tempo del massimo splendore della civilt\u00e0 etrusca, che l'area divenne sede di sviluppo di una citt\u00e0 pi\u00f9 organizzata. Importante centro commerciale, fin\u00ec col tempo a trovarsi a competere con la vicina Roselle, fondata su un'altura oltre la piana, poco pi\u00f9 a oriente: le pi\u00f9 facili comunicazioni col mare per mezzo del fiume Ombrone e la maggiore accessibilit\u00e0 degli scali sul lago Prile, congiunto con un canale navigabile con il mar Tirreno, fecero s\u00ec che il commercio andasse a vantaggio della sua rivale. Fino al V secolo a.C. Vetulonia conobbe un periodo di grande floridezza economica, a cui seguirono una temporanea crisi ed una ripresa durante il III secolo a.C., epoca in cui la citt\u00e0 coni\u00f2 una propria moneta, il cui simbolo, in cui appare un'ancora o dei delfini o un tridente, ricordava l'origine marittima della citt\u00e0. Della citt\u00e0 di Vetulonia danno notizia Dionigi di Alicarnasso, Silio Italico, Plinio e Tolomeo. \nSconosciuta \u00e8 tuttavia la storia della Vetulonia nel passaggio tra et\u00e0 antica ed et\u00e0 medievale e sconosciuto \u00e8 il motivo per cui il borgo inizi\u00f2 ad essere noto prima con il nome di \"Colonnata\" e poi con quello di \"Colonna di Buriano\", o semplicemente \"Colonna\". Possesso dei vescovi di Lucca, il borgo fu a lungo conteso tra i signori Lambardi di Buriano e l'abbazia di San Bartolomeo a Sestinga, che fin\u00ec per acquisire Colonna intorno all'anno mille. Divenuta propriet\u00e0 di Massa Marittima nel 1323, fin\u00ec per essere conquistata da Siena nel 1332, entrando a far parte della Repubblica della citt\u00e0 del palio. Il borgo segu\u00ec poi le sorti del territorio circostante, venendo inglobato nel granducato di Toscana nella met\u00e0 del XVI secolo e divenendo frazione di Castiglione della Pescaia. L'evento che segn\u00f2 il ritorno di Vetulonia nella storia fu la visita che il medico Isidoro Falchi effettu\u00f2 a Colonna il 27 maggio 1880, dove tra le altre cose not\u00f2 una parte delle antiche mura ciclopiche ancora oggi presenti all'interno del paese. Tra il 1883 e il 1900 il Falchi riport\u00f2 alla luce necropoli e resti riferibili ad un ampio periodo di tempo tra il IX e I secolo a.C., che lo convinsero di avere finalmente individuato il sito della perduta citt\u00e0 etrusca di Vetulonia. Il 22 luglio 1887, nonostante pareri contrastanti da parte di personalit\u00e0 dell'archeologia nazionale, un regio decreto riassegn\u00f2 al borgo di Colonna il nome originario di \"Vetulonia\".\nOggi Vetulonia \u00e8 un piccolo paese raggiunto da numerosi turisti, soprattutto nei mesi estivi, per la presenza di numerosi siti archeologici di massima importanza.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Vetulonia. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nTradizioni e folclore.\nA Vetulonia si svolge ogni prima domenica di settembre il palio delle contrade, la tradizionale corsa dei ciuchi in cui concorrono le quattro contrade in cui \u00e8 diviso il paese: \"Borgo\", \"Colonna\", \"San Guglielmo\" e \"Torre\".\nAd agosto si svolge anche il torneo di Palla eh!, o \"Palla 21\", antico sport tradizionale oggi scomparso, ma ancora praticato solamente nei borghi di Vetulonia, Tirli, Torniella e Piloni (GR), Ciciano e Scalvaia (SI).\nCultura.\nMusei.\nA Vetulonia \u00e8 situato il museo civico archeologico Isidoro Falchi, interessante museo etrusco fondato nel 1969 e riallestito nel 2000 all'interno dell'imponente palazzo del centro servizi polivalente della frazione. Il museo \u00e8 inserito nella rete provinciale \"Musei di Maremma\".\nEconomia.\nL'agricoltura costituisce la base economica del paese di Vetulonia: nei dintorni si possono osservare le distese di uliveti e vigneti. Sino agli anni ottanta del XX secolo c'erano soprattutto allevamenti ovini, suini e galline, oggi praticamente scomparsi. C'era il fenomeno di immigrazione di manodopera, verso le campagne grossetane oppure le vicine miniere di pirite di Ravi e Gavorrano.\nSport.\nLo sport per eccellenza di Vetulonia \u00e8 il gioco tradizionale di Palla eh!. Il giocatore pi\u00f9 forte e famoso di tutti i tempi \u00e8 Alessandro Tosi.\nVetulonia ha una propria societ\u00e0 calcistica, la \"Polisportiva Etrusca Vetulonia 1963\", rifondata nel 2002 dopo dodici anni di assenza. La squadra ha partecipato al campionato UISP 2003-2004 perdendo ai rigori nella finale dei playoff (aveva concluso il campionato al primo posto). Nel 2004-2005 ha partecipato ad uno sfortunato campionato di terza categoria. Attualmente gioca in Seconda Categoria."}
{"id": "137875", "revid": "2812", "url": "https://it.wikipedia.org/wiki?curid=137875", "title": "Matlab", "text": ""}
{"id": "137878", "revid": "125373622", "url": "https://it.wikipedia.org/wiki?curid=137878", "title": "Tabula rasa elettrificata", "text": "Tabula rasa elettrificata \u00e8 il terzo album in studio del Consorzio Suonatori Indipendenti, pubblicato nel 1997. Viene spesso abbreviato con l'acronimo T.R.E., che rimanda oltretutto alla sua cronologia discografica (\u00e8 il terzo album dei C.S.I., dopo \"Ko de mondo\" e \"Linea Gotica\").\nIl disco.\nIl disco prende ispirazione da un viaggio in Mongolia di Giovanni Lindo Ferretti e Massimo Zamboni, intrapreso attraverso la Transiberiana e dal quale \u00e8 stato tratto anche un libro: \"In Mongolia in retromarcia\". Da quel viaggio \u00e8 stato tratto anche un film di Davide Ferrario, \"Sul 45\u00ba parallelo\" e una serie di documentari per \"Geo &amp; Geo\" (Rai 3) con la regia di Marco Preti.\nIl successo commerciale.\nA sorpresa, considerata la natura di \"cult band\" del gruppo, \u00e8 stato per una settimana l'album pi\u00f9 venduto in Italia, superando \"Be Here Now\" degli Oasis, con 50.000 copie nella prima settimana di vendita.\nA riguardo, \u00e8 divenuta famosa la gaffe di Gianni Boncompagni che, scandalizzato, \naveva scambiato il titolo del brano col nome del gruppo.\nDa Firenze, il 3 febbraio 1998, parte un tour di 53 concerti (il \"M'Importa Nasega Tour\") che ottiene ovunque il tutto esaurito. I C.S.I. decidono in seguito di andare a suonare anche nella ex Iugoslavia tenendo dei concerti a Mostar e a Banja Luka, citt\u00e0 duramente colpite durante la Guerra in Bosnia-Erzegovina."}
{"id": "137879", "revid": "933835", "url": "https://it.wikipedia.org/wiki?curid=137879", "title": "Unione Cristiano-Democratica di Germania", "text": "L'Unione Cristiano-Democratica di Germania (in tedesco: \"Christlich Demokratische Union Deutschlands\", abbreviato in CDU) \u00e8 un partito politico tedesco di orientamento democratico-cristiano, centrista e liberal-conservatore.\nFondato nel giugno 1945, conta circa 400.000 iscritti. L'attuale presidente del partito \u00e8 Friedrich Merz. A livello internazionale aderisce all'Internazionale democratica di centro ed all'Unione Democratica Internazionale. A livello europeo \u00e8 membro del Partito Popolare Europeo ed i suoi esponenti siedono nel Gruppo del Partito Popolare Europeo.\nStoria.\nLa CDU venne fondata dopo la Seconda guerra mondiale da esponenti del Centro Cattolico della Repubblica di Weimar, con l'obiettivo di includere Cattolici e Protestanti in un partito conservatore cristiano. Altri membri della CDU vantavano gi\u00e0 un'esperienza politica in significative formazioni come il Partito Democratico Tedesco, il Partito Popolare Nazionale Tedesco e il Partito Popolare Tedesco. Attiva fin dal 1945 a Berlino e in Renania, la CDU si organizz\u00f2 nei quattro anni seguenti anche negli altri \"L\u00e4nder\" che appartenevano alle zone di occupazione delle potenze occidentali (Stati Uniti, Gran Bretagna, Francia). Il partito venne unito a livello federale a partire dal 1950.\nLa CDU ha dominato la politica della Germania Ovest per i primi due decenni di vita del nuovo stato. Fino al 1963, il partito e il paese furono guidati da Konrad Adenauer, primo Cancelliere tedesco del dopoguerra. Tra le due guerre Adenauer era stato esponente di primo piano del \"Zentrum\" e borgomastro di Colonia. Deciso oppositore del Nazismo, era stato pi\u00f9 volte arrestato e rinchiuso in prigione. Diventato Cancelliere nel 1949, svilupp\u00f2 un'azione di governo tesa a reinserire la Germania Ovest nel quadro politico internazionale, attraverso l'adesione alla NATO e la promozione del nascente europeismo. Negli stessi anni si colloca il \"miracolo economico\" tedesco.\nNel 1963 alla guida del partito e alla Cancelleria gli successe Ludwig Erhard, ex ministro dell'economia ed autore della dottrina dell'Economia sociale di mercato. Una recessione nel 1966 caus\u00f2 un progressivo indebolirsi del potere della CDU e port\u00f2 alla prima Grande coalizione con l'SPD, guidata dal Cancelliere Kurt Georg Kiesinger, sempre della CDU.\nNel frattempo il Partito Socialdemocratico guadagn\u00f2 popolarit\u00e0 e, dopo le elezioni del 1969, form\u00f2 una coalizione coi liberali dell'FDP, mandando la CDU all'opposizione fino al 1982. Durante questo periodo, il partito svilupp\u00f2 una visione pi\u00f9 conservatrice in politica estera ed economia. La FDP cambi\u00f2 alleanze nel 1982, formando una coalizione con la CDU e mandando alla Cancelleria Helmut Kohl. Con la caduta del muro di Berlino e la riunificazione tedesca dei primi anni novanta, la CDU guadagn\u00f2 ulteriore popolarit\u00e0, rimanendo al governo fino al 1998.\n1990-1998: la riunificazione tedesca.\nDopo il collasso della Germania Est del 1989, Kohl, supportato da Francia, Regno Unito e Stati Uniti, avvi\u00f2 la riunificazione tedesca. Il 3 ottobre 1990 la Repubblica Democratica Tedesca venne abolita ed il suo territorio fu annesso dalla Germania Ovest. La CDU della Germania Est ed il Partito Democratico Rurale si fusero con la CDU.\nAlle elezioni federali del 1990, sull'onda della gioia per la riunificazione, la coalizione CDU\\CSU-FDP si mantenne alla guida del paese incrementando i voti. Nonostante la rielezione, la popolarit\u00e0 di Kohl cominci\u00f2 a calare, a causa della recessione nell'ex Germania Est e dell'aumento delle tasse nella Germania Ovest. Riusc\u00ec comunque a vincere anche alle elezioni federali del 1994.\n1998-2005: all'opposizione.\nLa lenta crescita economica e l'aumento della disoccupazione contribuirono per\u00f2 ad appannare progressivamente l'immagine di Kohl che, sconfitto alle elezioni federali del 1998, fu sostituito alla presidenza del partito da Wolfgang Sch\u00e4uble. Il partito alle elezioni ottenne il 28,4%, ed il CSU il 6,7%, il risultato pi\u00f9 basso dell'Unione CDU/CSU dal 1949.\nGli scandali sul finanziamento del partito scoppiati alla fine degli anni novanta costrinsero anche Sch\u00e4uble alle dimissioni nel 2000, quando venne sostituito da Angela Merkel, che divenne cos\u00ec la prima donna a ricoprire l'incarico. Alle elezioni federali del 2002 l'Unione CDU/CSU guidata da Edmund Stoiber aument\u00f2 i suoi consensi, ma non riusc\u00ec ad ottenere la maggioranza di governo, che and\u00f2 all'Alleanza rossoverde del socialdemocratico Gerhard Schr\u00f6der.\nDal 2005, l'era Merkel.\nDopo che la CDU aveva sconfitto la SPD in pi\u00f9 di dieci elezioni regionali, furono celebrate le elezioni federali del 2005, in anticipo rispetto alla scadenza naturale della legislatura. Le elezioni videro come primo partito l'Unione CDU/CSU, ma la vittoria di misura la costrinse ad avviare le trattative per formare un governo di coalizione.\nDopo tre settimane di negoziati, nelle quali furono scartate le ipotesi nella coalizione nero-gialla, della Jamaika-Koalition e della coalizione semaforo, si form\u00f2 la Gro\u00dfe Koalition ad opera della CDU/CSU e del SPD. I due partiti, che inizialmente reclamarono entrambi la Cancelleria, si accordarono sulla nomina a Cancelliera di Angela Merkel, assegnando all'SPD otto dei sedici ministeri, compresi i pi\u00f9 prestigiosi, nel Governo Merkel I.\nLa cristiano-democratica Angela Merkel il 22 novembre 2005, con 397 voti dei 614 deputati del Parlamento tedesco, venne eletta come prima donna Cancelliera della Germania. Alle elezioni del 2009, la CDU ottenne il 27,4% dei consensi e 194 seggi. I \"cugini\" della CSU conseguirono il 6,5% dei voti e 45 seggi. Merkel fu nuovamente eletta cancelliera, questa volta di un governo di centro-destra, sostenuto, oltre che da CDU-CSU, anche dai liberali della FDP.\nAlle elezioni politiche del 2013, la CDU aument\u00f2 i suoi consensi, arrivando al 34,1% ed eleggendo 255 deputati. La CSU increment\u00f2 anch'essa i propri voti, giungendo al 7,4% ed ottenendo 55 seggi. Il risultato per CDU-CSU fu il migliore dai tempi della Riunificazione. L'ottimo risultato dei cristiano-conservatori fu rafforzato dal mancato ingresso al Bundestag dei conservatori euroscettici dell'Alternativa per la Germania. I cristiano-conservatori sfiorarono la maggioranza assoluta, ma essendo stati gli alleati Liberali esclusi dalla Camera, furono costretti ad avviare colloqui con la SPD ed i Verdi per dar vita ad una Grande Coalizione.\nIdeologia.\nDurante la sua storia la CDU ha avuto posizioni politiche diverse: dal socialismo cristiano nel 1947 con il programma di Ahlen all'economia sociale di mercato, al moderatismo. La vera svolta \u00e8 tuttavia arrivata nel momento in cui si \u00e8 avuto un indiscutibile approdo nell'area del centrodestra, fertile terreno nel quale Helmut Kohl ha nettamente privilegiato idee tipiche del conservatorismo e del neoliberismo, nei suoi 16 anni di governo tra il 1982 e il 1998.\nGli obiettivi del partito sono la difesa dell'ambiente circa la proposta di papa Benedetto XVI sulla custodia del Creato, la difesa del lavoro, attenzione alle classi sociali deboli e marginalmente alle minoranze omosessuali, cercando ove possibile consensi dagli elettori socialdemocratici moderati contrari allo spostamento a sinistra del partito a seguito delle \nL'ala minoritaria e conservatrice del partito richiede invece una maggiore attenzione sui valori cristiani del partito da coniugare ad un doveroso ed ineludibile rinnovamento, al fine di porsi ulteriormente quale perno dello spettro politico della Germania.\nIl principio cardine del partito \u00e8 il seguente:\nIl partito si definisce come un \"partito popolare di centro\" che difende le sue radici cristiano sociali (in campo economico), liberali (ossia il rispetto della persona) e legate al conservatorismo sociale (nel senso di conservazione dei principi cristiani e della famiglia).\nMentre Adenauer ed Erhard hanno cooperato con in seguito il CDU ha lavorato per emarginare la sua opposizione di destra. la secolarizzazione e le rivoluzioni culturali nella Germania occidentale avvenute a partire dagli anni '60 hanno messo in discussione la del CDU.\nNella sua campagna del 2005, Angela Merkel non era disposta a esprimere esplicitamente opinioni cristiane, pur sostenendo che il suo partito non aveva mai perso il suo \"concetto di valori\". Il presidente del Bundestag, Norbert Lammert, come anche la Merkel, ha voluto chiarire che i riferimenti della CDU alla \"cultura dominante\" implicano \"tolleranza e convivenza\". Secondo l'analista di partito Stephan Eisel, il suo potrebbe avere avuto l'effetto opposto in quanto non riusc\u00ec a mobilitare \nLa CDU applica i principi della democrazia cristiana e sottolinea la \"comprensione cristiana degli umani e la loro responsabilit\u00e0 verso Dio\". Le politiche del CDU derivano dal cattolicesimo politico, dalla dottrina sociale della Chiesa cattolica e dal protestantesimo politico, cos\u00ec come dal conservatorismo fiscale e dal conservatorismo nazionale. Il partito ha adottato politiche economiche pi\u00f9 liberali da quando Helmut Kohl ha ricoperto il ruolo di Cancelliere della Germania (1982-1998).\nCome partito conservatore, il CDU sostiene punizioni pi\u00f9 forti di reati e sostiene il coinvolgimento da parte della Bundeswehr in casi di offensive antiterrorismo nazionali. In termini di immigrati, la CDU sostiene iniziative per integrare gli immigrati attraverso corsi di lingua e mira a controllare ulteriormente l'immigrazione. La doppia cittadinanza dovrebbe essere ammessa solo in casi eccezionali. Il CDU sottolinea la riduzione della burocrazia e la preservazione delle tradizioni culturali.\nIn termini di politica estera, la CDU si impegna per l'integrazione europea e una forte relazione con gli Stati Uniti. Nell'Unione Europea, il partito si oppone all'ingresso della Turchia nell'UE, preferendo invece un partenariato privilegiato con la Turchia. Oltre a citare varie violazioni dei diritti umani, il CDU ritiene anche che la riluttanza della Turchia a riconoscere Cipro come uno stato indipendente e sovrano contraddice la politica dell'UE secondo cui i suoi membri devono riconoscere l'esistenza l'uno dell'altro.\nGli oppositori del CDU sono il Partito socialdemocratico tedesco (SPD), Die Linke e Alleanza 90/I Verdi. Il CDU ha tuttavia governato in tre grandi coalizioni a livello federale e numerose a livello statale con l'SPD e nelle coalizioni di stato e locali con l'Alleanza '90 / I Verdi. Il CDU respinge le coalizioni con partiti di estrema destra ed estrema sinistra.\nIl Partito Liberale Democratico (FDP), un partito liberale classico, \u00e8 il partner preferito di qualsiasi governo della CDU poich\u00e9 la CDU e il FDP hanno atteggiamenti simili nei confronti della politica fiscale e dell'integrazione europea.\nRelazioni con la CSU.\nIn base ad accordi con la consorella bavarese Unione Cristiano-Sociale in Baviera (CSU), la CDU in tutte le elezioni non presenta liste e candidati in Baviera e la CSU non si presenta nel resto della Germania.\nGli eletti della CDU e della CSU formano un gruppo parlamentare unitario, denominato CDU/CSU.\nLa Fondazione Konrad Adenauer.\nLa Fondazione Konrad Adenauer (\"Konrad-Adenauer-Stiftung\") prende il nome dal primo Cancelliere della RFT e primo presidente della CDU. La fondazione si occupa di formazione politica, ricerche socio-politiche, elargisce borse di studio, studia la storia del cristianesimo democratico e sostiene l'unificazione europea, la collaborazione internazionale e lo sviluppo di politiche di cooperazione.\nIl budget annuale della fondazione \u00e8 dell'ordine dei 100 milioni di Euro."}
{"id": "137880", "revid": "1573940", "url": "https://it.wikipedia.org/wiki?curid=137880", "title": "International Lesbian and Gay Association", "text": "L'ILGA (International Lesbian and Gay Association) \u00e8 l'associazione internazionale che riunisce pi\u00f9 di 400 gruppi omosessuali e lesbici di tutto il mondo. \u00c8 attivo con campagne per i diritti gay, sulla scena internazionale dei diritti umani e civili, e presenta regolarmente petizioni alle Nazioni Unite e ai governi. L'ILGA \u00e8 rappresentato in circa 90 nazioni del mondo.\nOrganizzazione.\nL'ILGA \u00e8 diviso nelle seguenti branche regionali:\nStoria.\nL'ILGA venne fondata l'8 agosto 1978 durante la conferenza della \"Campaign for Homosexual Equality\" a Coventry (Inghilterra), durante un incontro cui parteciparono 30 persone in rappresentanza di 17 organizzazioni di 14 paesi. Venne inizialmente chiamata International Gay Association (IGA), ma cambi\u00f2 il nome in ILGA nel 1986. La prima associazione conosciuta che combatt\u00e9 per i diritti degli omosessuali fu \u201cThe Society for Human Rights\u201d, fondata a Chicago nel 1924.\nLa Conferenza di Coventry fece anche appello ad Amnesty International (AI) affinch\u00e9 sollevasse il problema della persecuzione di gay e lesbiche. Al termine di una campagna che dur\u00f2 13 anni, AI incluse i diritti degli omosessuali nel proprio mandato, e ancora oggi \u00e8 tra i pi\u00f9 appassionati difensori dei diritti GLBT a livello internazionale.\nIl ruolo dell'ILGA fu anche indispensabile per il depennamento dell'omosessualit\u00e0 dalla lista delle malattie mentali dell'Organizzazione Mondiale della Sanit\u00e0.\nL'ILGA fu la prima associazione per i diritti gay a guadagnare lo \u201cstatus consultivo\u201d come organizzazione non governativa presso le Nazioni Unite. In suo nome vennero presentate relazioni alla Sottocommissione delle Nazioni Unite per la prevenzione della discriminazione e la tutela delle minoranze (sessioni del 1993 e del 1994) e alla Commissione delle Nazioni Unite per i diritti umani (sessione del 1994). Questo status venne per\u00f2 sospeso nel settembre 1994. Il Consiglio d'Europa rispose allora alle richieste per uno status consultivo da lungo tempo avanzate dall'ILGA con un'inchiesta sulle motivazioni della sospensione dall'ONU, e alla fine del 1997 soddisfece la richiesta dell'organizzazione garantendole lo status consultivo. Il Programma congiunto delle Nazioni Unite sull'HIV/AIDS (UNAIDS) sentenzi\u00f2 che, a causa della controversia, non avrebbe finanziato nessun progetto che fosse collegato all'ILGA. Attualmente, ILGA-Europe e l'Australian Coalition of Activist Lesbians sono le uniche associazioni per la tutela dei diritti degli omosessuali presso il Consiglio Economico e Sociale.\nLa sezione europea dell'ILGA \u00e8 accreditata anche presso la Commissione europea ed \u00e8 da essa parzialmente finanziata.\nLa controversia e la perdita dello status consultivo all'ONU.\nNell'estate del 1993 l'ILGA ottenne lo status consultivo presso il Consiglio economico e sociale delle Nazioni Unite (ECOSOC) come organizzazione non governativa, aggregandosi ad altre 3.000 organizzazioni con sede in tutto il mondo. Tuttavia, lo status venne sospeso nel 1994 in seguito a una campagna condotta da Jesse Helms e incentrata sull'affiliazione del NAMBLA all'ILGA. I membri dell'ILGA votarono \u2013 214 contro 30 \u2013 a favore dell'espulsione di tre gruppi pedofili, ma ci\u00f2 non fu sufficiente per convincere l'ONU dell'assenza, tra i membri dell'associazione, di altre organizzazioni che sostenessero la pedofilia.\nNel 1985, l'ILGA aveva votato una risoluzione nella quale si affermava che \u201ci giovani hanno diritto all'auto-determinazione sessuale e sociale e che le leggi sull'et\u00e0 del consenso operano spesso verso l'oppressione anzich\u00e9 la protezione\u201d. Nonostante questa apparente concordanza con le tesi del NAMBLA sull'et\u00e0 del consenso \u2013 congruenza espressa solo nove anni prima \u2013 alla fine del 1994 questa organizzazione, assieme ad altre due (MARTIJN e Project Truth), venne espulsa dall'ILGA con l'accusa di essere meri \u201cgruppi il cui scopo principale \u00e8 quello di supportare e promuovere la pedofilia\u201d. L'azione fu tuttavia considerata non adeguata, e l'ONU ritir\u00f2 lo status consultivo all'ILGA con motivazioni \u201cbasate sulle preoccupazioni sorte su membri o societ\u00e0 associate che promuovono o giustificano la pedofilia\u201d.\nNel 2001 l'ILGA fece domanda perch\u00e9 il suo status venisse ripristinato, ma il 30 aprile 2002 il Consiglio economico e sociale bocci\u00f2 la richiesta con 29 voti contro 17. Il \"Washington Times\" afferm\u00f2 che le cause del rigetto della domanda andavano ricercate nel mancato apporto, da parte dell'associazione, di prove sufficienti tese a dimostrare la definitiva espulsione del NAMBLA e degli altri gruppi pedofili dal novero dei propri membri, avendo l'ILGA rifiutato di fornire agli agenti delle Nazioni Unite la lista completa dei propri affiliati. L'ILGA aveva giustificato questa reticenza chiedendo che venisse preso in considerazione il fatto che in molti paesi l'omosessualit\u00e0 \u00e8 ancora sanzionabile penalmente, e che l'infrazione della segretezza avrebbe permesso l'identificazione di gruppi localizzati in aree pericolose.\nIl 3 maggio 2003 l'ECOSOC respinse, con un'altra votazione, la richiesta di ottenimento dello status consultivo. Un'ennesima domanda dell'ILGA, alla quale si associarono numerose altre associazioni GLBT, \u00e8 stata rigettata il 23 gennaio 2006.\nNel luglio 2006, il voto contrario dei paesi africani, di quelli islamici, degli Usa e dell'Australia, le \u00e8 stato nuovamente negato dall'Ecosoc lo status consultivo.\nNel dicembre 2006 lo stesso Ecosoc ha poi deliberato (con il voto a favore dei paesi europei e quello contrario dei paesi africani e asiatici in cui l'omosessualit\u00e0 \u00e8 ancora oggi punita con la pena di morte) di accreditare come organizzazione avente status consultivo la sezione europea dell'Ilga."}
{"id": "137881", "revid": "8897", "url": "https://it.wikipedia.org/wiki?curid=137881", "title": "GLBT", "text": ""}
{"id": "137882", "revid": "125373638", "url": "https://it.wikipedia.org/wiki?curid=137882", "title": "Noi non ci saremo Vol. 2", "text": "Noi non ci saremo Vol. 2 \u00e8 il secondo volume di una doppia raccolta del gruppo musicale italiano Consorzio Suonatori Indipendenti, pubblicata nel 2001.\nDescrizione.\nLa raccolta, pubblicata in due diverse date dopo lo scioglimento del gruppo, contiene brani editi e inediti del Consorzio Suonatori Indipendenti. La selezione comprende molti brani registrati dal vivo, in occasione del concerto in onore e a memoria di Beppe Fenoglio, del \"concerto di fine millennio\" a Firenze con Goran Bregovi\u0107, dei concerti tenuti a Mostar Ovest nel 1998 e di altre esibizioni.\n\"Noi non ci saremo\" deve il titolo all'omonima canzone di Francesco Guccini e resa famosa dai Nomadi."}
{"id": "137884", "revid": "1870773", "url": "https://it.wikipedia.org/wiki?curid=137884", "title": "Comunit\u00e0 GLBT", "text": ""}
{"id": "137887", "revid": "124429837", "url": "https://it.wikipedia.org/wiki?curid=137887", "title": "Trascrizione fonetica", "text": "La trascrizione fonetica \u00e8 la rappresentazione scritta dei suoni (foni) delle lingue usata principalmente in linguistica. Il sistema pi\u00f9 comune \u00e8 quello di ricorrere ai simboli dell'alfabeto latino opportunamente modificati ed ampliati al fine di poter rappresentare univocamente suoni diversi. Il sistema di trascrizione fonetica pi\u00f9 diffuso \u00e8 l'Alfabeto fonetico internazionale.\nCaratteristiche.\nLe trascrizioni fonetiche sono convenzionalmente scritte tra parentesi quadre: [\u02c8skambjo], [\u02c8\u0283\u0254kko], [ve\u02c8de\u02d0re].\nLa maggior parte dei sistemi di trascrizione si basa sull'assunto che la catena parlata possa essere divisa in segmenti, unit\u00e0 discrete alle quali pu\u00f2 essere associato un simbolo. Non tutti i fonetisti sono per\u00f2 d'accordo: alcuni ritengono questo assunto un'ipersemplificazione di un processo assai pi\u00f9 fluido e difficilmente segmentabile.\nSistemi di trascrizione fonetica.\nSistemi non alfabetici.\nI primi tentativi di realizzare una trascrizione fonetica precisa si affidarono alla cosiddetta \"iconicit\u00e0\", ovvero alla possibilit\u00e0 che la scrittura potesse dare una rappresentazione di come articolare i suoni con gli organi preposti alla fonazione. Nonostante l'apparente flessibilit\u00e0 del sistema di trascrizione, risult\u00f2 evidente che si trattava di un sistema assai complesso da leggere e per di pi\u00f9 con un certo grado d'arbitrariet\u00e0 tra segno e posizione articolatoria (non potendo evidentemente fare spaccati sagittali per ogni segmento). L'esempio pi\u00f9 famoso \u00e8 il Visible Speech creato nel XIX secolo dal linguista scozzese Alexander Melville Bell.\nAltri tipi di sistemi vennero realizzati da importanti linguisti come Otto Jespersen e Kenneth Pike. Si trattava di sistemi di tipo quasi chimico, in cui un singolo segmento, anzich\u00e9 essere trascritto con un simbolo, veniva identificato univocamente da una serie di abbreviazioni indicanti le caratteristiche articolatorie del segmento. Era un sistema preciso, ma pressoch\u00e9 illeggibile: le \"catene\" di abbreviazioni erano lunghissime e complicate. Per questo, molti linguisti ritennero che i sistemi alfabetici, nei quali a un tipo d'articolazione corrispondeva un simbolo d'origine alfabetica, potessero essere pi\u00f9 pratici e sfruttabili.\nTrascrizione dei romanisti e degli americanisti.\nGli studiosi di lingue romanze, come Graziadio Isaia Ascoli e Clemente Merlo, insieme a linguisti tedeschi come Gerhard Rohlfs e, in tempi pi\u00f9 recenti, Heinrich Lausberg, crearono vari sistemi di trascrizione (simili tra loro) basati sui semplici segni dell'alfabeto latino, arricchito da segni diacritici e lettere modificate. Generalmente questi sistemi si basano sulle ortografie delle lingue dell'Europa orientale (in particolare lingue baltiche e slave), considerate come particolarmente vicine alla realt\u00e0 fonetica: quindi vale spesso , e . Anche molti linguisti statunitensi usano sistemi simili, creati inizialmente per la descrizione delle lingue dei Nativi americani.\nL'Alfabeto fonetico internazionale.\nL'Alfabeto fonetico internazionale (AFI o IPA) \u00e8 sicuramente l'alfabeto fonetico pi\u00f9 utilizzato oggi. Venne creato alla fine del XIX secolo da studiosi francesi e britannici dell'International Phonetic Association per avere un utile riferimento nella didattica dell'inglese e del francese che, com'\u00e8 noto, hanno poca relazione con l'ortografia. Col tempo \u00e8 diventato uno strumento utilissimo per i linguisti e viene usato correntemente nelle pi\u00f9 prestigiose pubblicazioni scientifiche come \"Phonetica\" e il \"Journal of The International Phonetic Association\" (JIPA).\nCi sono anche versioni estese dell'IPA come, per esempio: l'extIPA, il VoQs, e quello che \u00e8 probabilmente il pi\u00f9 completo sistema di trascrizione fonetica esistente: il canIPA di Luciano Canepari.\nEsempi.\nUn esempio di trascrizione fonetica pu\u00f2 essere dato da questo gruppo di parole:\nLe quattro trascrizioni fonetiche differiscono esclusivamente nei foni [a], [a\u02d0], [\u00e6], [\u00e6\u02d0] non nel fonema /a/ (per approfondire, vedi Fonologia). Sono quattro pronunce diverse dello stesso significante (e stesso significato). Parliamo in questo senso di allofoni, in quanto i quattro suoni sono diverse realizzazioni fonetiche di un'unica unit\u00e0 del significante, di un medesimo fonema: /\u02c8karta/\nGli allofoni sono per lo pi\u00f9 dovuti a particolari abitudini del parlante o possono anche rivelare la provenienza geografica del parlante. In ogni caso il fonema \u00e8 sempre uno e cos\u00ec il significato rimane invariato.\nUn altro esempio di allofonia potrebbe essere dato dalla diversa realizzazione fonetica della /r/ (come vibrante alveolare, vibrante uvulare o la cosiddetta \"erre moscia\", fricativa uvulare o \"erre francese\"), sempre facendo riferimento all'esempio precedente. Quindi avremo [\u02c8karta], [\u02c8ka\u0280ta] e [\u02c8ka\u0281ta] il cui fonema corrispondente per entrambe \u00e8 /\u02c8karta/\nSi capisce che gli allofoni in entrambi i segmenti possono essere liberamente commutati tra loro in qualsiasi contesto senza determinare alcuna variazione di significato. Parliamo in questo caso di allofonia libera, in quanto non \u00e8 condizionato dal contesto linguistica ma dipende invece da fattori extralinguistici (come le abitudini del parlante , la sua provenienza geografica, ecc..).\nDiverso \u00e8 il caso, per esempio dell'inglese. In inglese abbiamo due tipi di /l/ che non sono commutabili tra loro in nessun contesto: la laterale alveolare /l/ e la laterale alveolare velarizzata /\u026b/. Quest'ultima si presenta in inglese sempre a fine di parola come in feel [fi\u02d0\u026b] o wheel [wi\u02d0\u026b], e in questo determinato contesto non potr\u00e0 mai essere sostituita da /l/. Parliamo allora di allofonia condizionata, in quanto \u00e8 condizionata dal contesto linguistico.\nUn altro esempio invece evidenzia una cosa diversa:\nIn questo caso non parliamo di allofonia perch\u00e9 abbiamo tre parole che differiscono in una e una sola propriet\u00e0 ma cambiano nel significato, cambia ovvero il suo fonema. Le tre parole formano quindi una coppia minima."}
{"id": "137892", "revid": "767487", "url": "https://it.wikipedia.org/wiki?curid=137892", "title": "Montesole 29 giugno 2001", "text": "Montesole 29 giugno 2001 \u00e8 un album dal vivo del gruppo musicale italiano PGR, pubblicato nel 2003.\nDescrizione.\nL'album contiene la registrazione di un concerto tenuto dalla band nel 2001. La lista delle canzoni comprende anche\nalcuni brani del repertorio dei CCCP e dei C.S.I. La canzone \"Finisterr\u00e6\" corrisponde a \"Finist\u00e8re\" dei C.S.I."}
{"id": "137893", "revid": "46291", "url": "https://it.wikipedia.org/wiki?curid=137893", "title": "Rosaceae", "text": "Le Rosaceae sono una famiglia di angiosperme cosmopolita comprendente poco meno di 5000 specie in 91 generi di erbe, arbusti e alberi, tra cui moltissime di grande importanza per l'economia umana (es. alimentari, ornamentali, medicinali, foraggere e industriali).\nCostituiscono una delle grandi famiglie delle Angiosperme, sia per il grande numero di specie che vi sono comprese (circa 125 generi con 3250 specie: 18 generi e 120 specie da noi), sia per la variet\u00e0 di strutture, la grande diffusione, il loro cospicuo interesse economico. Oltre alla rosa e al biancospino, comprende la maggior parte degli alberi da frutto pi\u00f9 comuni: il melo, il pero, il ciliegio, il pesco, il susino, il mandorlo, il nespolo, il sorbo, l'albicocco, il cotogno.\nDistribuzione.\nLe rosaceae possono presentarsi sotto forma di alberi, arbusti o piante erbacee. Queste ultime sono perlopi\u00f9 perenni, ma esistono anche forme annuali.\nLe Rosaceae nel complesso sono una famiglia cosmopolita (si trovano ovunque ad eccezione dell'Antartide) ma presentano la massima diversit\u00e0 nell'Emisfero settentrionale.\nMorfologia.\nAll'interno della famiglia le tipologie di frutti sono variate e questa caratteristica ha consentito classificazioni empiriche molto utilizzate. \nPossono essere presenti: cinorrodio, pomo, drupa, achenio.\nSistematica.\nLa famiglia \u00e8 stata tradizionalmente suddivisa in sei sottofamiglie: Rosoideae, Spiraeoideae, Maloideae (Pomoideae), Amygdaloideae (Prunoideae), Neuradoideae, e Chrysobalanoideae trattate, da molti autori anche come famiglie.\nPi\u00f9 recentemente (1971) sia le Chrysobalanoideae sia le Neuradoideae sono state elevate al rango di famiglia ed assegnate, sulla base di dati molecolari, rispettivamente alle Malpighiales e alle Malvales. Schulze-Menz, nel Syllabus di Engler (1964) riconobbe, sulla base della struttura dei frutti, le Rosoideae, Dryadoideae, Lyonothamnoideae, Spireoideae, Amygdaloideae, e Maloideae. Un lavoro pi\u00f9 recente ha determinato che non tutti questi gruppi sono monofiletici. Takhtajan nel 1997 delimita 10 sottofamiglie: Filipenduloideae, Rosoideae, Ruboideae, Potentilloideae, Coleogynoideae, Kerroideae, Amygdaloideae (Prunoideae), Spireoideae, Maloideae (Pyroideae), Dichotomanthoideae, e 21 trib\u00f9.\nUna recente classificazione della famiglia \u00e8 la seguente:\nTre analisi cladistiche sono state effettuate nel 1999 da Rodger Evans, uno basato sul fenotipo, uno sui dati molecolari, e il terzo combinando i precedenti. L'unica differenza rispetto al cladogramma mostrato sopra \u00e8 la posizione del genere \"Kerria.\"\nMentre la delimitazione della famiglia delle Rosaceae \u00e8 accettata da tutti gli studiosi, non vi \u00e8 accordo generale sul numero totale dei generi. Infatti, l'apomissia \u00e8 un fattore comune in diversi generi di Rosaceae determinando una elevata incertezza nel numero di specie, a causa della difficolt\u00e0 di dividere i complessi monoclonali in specie. Ad esempio, \"Cotoneaster\" pu\u00f2 oscillare tra 70 e 300 specie, \"Sorbus\" tra 100 e 200 specie, \"Crategus\" tra 200 e 1.000 e \"Rubus\", il genere a cui appartengono le more e i lamponi, tra centinaia e migliaia di specie e il Prunus che contiene oltre 200 specie.\nGeneri.\nAlcuni generi sono:\n\"Acaena\"\u00a0- \"Adenostoma\"\u00a0- \"Agrimonia\"\u00a0- \"Alchemilla\"\u00a0- \"Amelanchier\"\u00a0- \"Aphanes\"\u00a0- \"Aremonia\"\u00a0- \"Aronia\"\u00a0- \"Aruncus\"\u00a0- \"Atomostigma\"\u00a0- \"Bencomia\"\u00a0- \"Cercocarpus\"\u00a0- \"Chaenomeles\"\u00a0- \"Chamaebatia\"\u00a0- \"Chamaebatiaria\"\u00a0- \"Chamaemeles\"\u00a0- \"Chamaerhodos\"\u00a0- \"Cliffortia\"\u00a0- \"Coleogyne\"\u00a0- \"Coluria\"\u00a0- \"Cotoneaster\"\u00a0- \"Cowania\"\u00a0- \"Crataegus\"\u00a0- \"Cydonia\"\u00a0- \"Dichotomanthes\"\u00a0- \"Docynia\"\u00a0- \"Dryas\"\u00a0- \"Drymocallis\"\u00a0- \"Duchesnea\"\u00a0- \"Eriobotrya\"\u00a0- \"Exochorda\"\u00a0- \"Fallugia\"\u00a0- \"Filipendula\"\u00a0- \"Fragaria\"\u00a0- \"Geum\"\u00a0- \"Gillenia\"\u00a0- \"Guamatela\"\u00a0- \"Hagenia\"\u00a0- \"Hesperomeles\"\u00a0- \"Holodiscus\"\u00a0- \"Horkelia\"\u00a0- \"Horkeliella\"\u00a0- \"Ivesia\"\u00a0- \"Kageneckia\"\u00a0- \"Kelseya\"\u00a0- \"Kerria\"\u00a0- \"Leucosidea\"\u00a0- \"Lindleya\"\u00a0- \"Luetkea\"\u00a0- \"Lyonothamnus\"\u00a0- \"Maddenia\"\u00a0- \"Malacomeles\"\u00a0- \"Malus\"\u00a0- \"Margyricarpus\"\u00a0- \"Mespilus\"\u00a0- \"Neillia\"\u00a0- \"Neviusia\"\u00a0- \"Novosieversia\"\u00a0- \"Oemleria\"\u00a0- \"Orthurus\"\u00a0- \"Osteomeles\"\u00a0- \"Pentactina\"\u00a0- \"Peraphyllum\"\u00a0- \"Petrophytum\"\u00a0- \"Photinia\"\u00a0- \"Physocarpus\"\u00a0- \"Pleiosepalum\"\u00a0- \"Polylepis\"\u00a0- \"Potaninia\"\u00a0- \"Potentilla\"\u00a0- \"Prinsepia\"\u00a0- \"Prunus\"\u00a0- \"Pseudocydonia\"\u00a0- \"Purpusia\"\u00a0- \"Purshia\"\u00a0- \"Pyracantha\"\u00a0- \"Pyrus\"\u00a0- \"Rhaphiolepis\"\u00a0- \"Rhodotypos\"\u00a0- \"Rosa\"\u00a0- \"Rubus\"\u00a0- \"Sanguisorba\"\u00a0- \"Sarcopoterium\"\u00a0- \"Sibbaldia\"\u00a0- \"Sibbaldiopsis\"\u00a0- \"Sibiraea\"\u00a0- \"Sieversia\"\u00a0- \"Sorbaria\"\u00a0- \"Sorbus\"\u00a0- \"Spenceria\"\u00a0- \"Spiraea\"\u00a0- \"Spiraeanthus\"\u00a0- \"Stellariopsis\"\u00a0- \"Stephanandra\"\u00a0- \"Tetraglochin\"\u00a0- \"Vauquelinia\"\u00a0- \"Waldsteinia\"\u00a0- \"Xerospiraea\"\u00a0- \"Zygalchemilla\""}
{"id": "137895", "revid": "1932958", "url": "https://it.wikipedia.org/wiki?curid=137895", "title": "Disciplinatha", "text": "I Disciplinatha sono stati un gruppo punk rock formatosi nel 1987 a Bentivoglio (provincia di Bologna).\nI Disciplinatha si sono imposti con un repertorio di testi sferzanti innestati su un rock energico che fondeva industrial, elettronica e post punk, ma sono rimasti famosi soprattutto per la loro iconografia aggressiva e provocatoria.\nStoria dei Disciplinatha.\n1987: Origini e contesto.\nNel 1987, la Bologna del Partito Comunista di Renzo Imbeni portava avanti la linea del suo predecessore Renato Zangheri, dando ampio spazio allo stato sociale, nel pieno spirito di una vera sinistra sociale. Riguardo la gestione culturale, veniva continuato quel \"Piano Giovani\" che aveva portato Carmelo Bene sulla Torre degli Asinelli o i Clash in Piazza Maggiore, nel tentativo di ricucire con la generazione del '77, le cui proteste avevano portato ai fatti di Bologna dell'11 marzo 1977, alla morte di Francesco Lorusso ed all'atto del Ministro dell'Interno, Francesco Cossiga, che invi\u00f2 l'esercito nella citt\u00e0. Negli anni successivi molti furono gli attriti con le nuove generazioni, dalla protesta degli anarcho punk vicini alla Attack Punk Records al concerto dei Clash, alla formazione di esperienza di aggregazione come il Casalone (che poi divenne Il Covo) all'occupazione dell\u2019Isola nel Kantiere. In questo contesto, un gruppo di ragazzi di Bentivoglio, guardavano con sospetto sia le esperienze governative, sia il movimentismo alternativo e negli anni in cui ormai si considerava morto il punk, iniziarono ad assumere un'estetica dai chiari riferimenti militareschi, anticonformisti ed iconoclasti, rifiutando in partenza ogni modello di riferimento, sia locale che d'importazione.\nFu da queste premesse che Cristiano Santini (voce), Marco Maiani (basso) e Daniele Albertazzi (batteria) fondarono i \"Blood\", che auto-produssero una propria cassetta omonima, affiancati, in pieno spirito DIY, dall'attivit\u00e0 della fanzine \"Fiamma Nera\" di Dario Parisini, che poi entrer\u00e0 in pianta stabile nella band come chitarrista. Fu dopo un concerto dei CCCP - Fedeli alla linea che il gruppo decise di creare un concerto che comprendesse anche performance art, videoproiezioni ed altre forme espressive.\n1988-1990: \"Abbiamo pazientato 40 anni. Ora basta!\".\nLa band cambi\u00f2 presto il nome in Disciplinatha, con chiaro riferimento alla disciplina militare, ed in tono con l'iconografia provocatoriamente fascista utilizzata dalla band in questa prima fase.\nI Disciplinatha entrarono poi in contatto con la label Attack Punk Records di Jumpy Velena, la stessa dei primi CCCP Fedeli alla linea, con cui produssero il loro primo lavoro, un mini-LP intitolato \"Abbiamo pazientato 40 anni. Ora basta!\" (1988). L'album vedeva fin dalla copertina due Piccole italiane dall'aria seriosa e nel retro-copertina due Figli della lupa divertirsi in posa da saluto romano. All'interno dell'album vi era poi un volantino in stile collage, con immagini e riferimenti disparati, tra i quali molti palesemente fascisti: Public Enemy, Louis-Ferdinand C\u00e9line, Ezra Pound, Lucio Battisti, Francesca Mambro, Franco Freda, Gianfranco Faina, costruendosi cos\u00ec un immaginario che opera una strategia della sovra-identificazione che pu\u00f2 assomigliare a quello dei Laibach ed all'interpretazione che di loro ne fa Slavoj \u017di\u017eek. Il disco stesso si apre con il brano \"Addis Abeba\" che inizia con il discorso di Benito Mussolini che dichiara guerra all'Etiopia. Le sonorit\u00e0 oscillano tra un post-hardcore di matrice industrial rock e post-punk con coloriture chitarristiche psichedeliche. L'album vedeva poi le tastiere suonate da Gaudi. In un periodo in cui, nel dopo-hardcore punk le band tentavano strade nuove ed originali, i Disciplinatha trovarono decisamente una strada nuova e del tutto personale uscendo dalle stantie convenzioni dei generi. L'album cre\u00f2 un certo scompiglio, tanto che Rai 2 fece un servizio che metteva all'indice la band, e li riprendeva mentre da un balcone diffondevano arie e discorsi del periodo fascista. Inoltre la band trov\u00f2 molta difficolt\u00e0, in questo periodo, sia nella distribuzione del disco, sia nella ricerca di date e concerti. Un esempio fu quello di un concerto di Verona, in cui la band si trov\u00f2 a dover fronteggiare un gruppo di attivisti di sinistra da un lato ed un gruppo di attivisti di destra dall'altro, entrambi arrivati al concerto con intenzioni violente nei loro confronti, impedendo cos\u00ec lo svolgersi della serata. Nonostante i grandi problemi, in questo periodo gli spettacoli dal vivo sono di grande impatto e la band fa largo uso di costumi , scenografie e videoproiezioni, creando quindi un autentico spettacolo multimediale.\nPurtroppo questa situazione scatur\u00ec, negli anni successivi in un periodo di crisi, con i Disciplinatha isolati dalla critica musicale e con i concerti sempre a rischio rissa, senza un'etichetta e con un progressivo distacco della forma del concerto \"multimediale\", che port\u00f2 ad un temporaneo abbandono di Daniele Albertazzi ed all'ingresso della bassista Roberta Vicinelli. Fu di questo periodo la loro partecipazione alla raccolta su triplo LP \"Centofiori Compilation 1989\" (Rose Rosse Records, 1989), curata da Agostino Baiesi, Alvarez Gomez D'Arza, Germano Piani, Giuliano Gurrieri e Luigi Conti che li vedeva presenti con il brano \"Lo Stato Delle Cose\".\n1991-1995: Da \"Crisi di valori\" ad \"Un mondo nuovo\".\nFu in questo periodo che i Disciplinatha entrarono finalmente in contatto con l'etichetta I dischi del mulo di Giovanni Lindo Ferretti e Massimo Zamboni, compiendo anche un percorso di rinnovamento estetico/iconografico della band. Il secondo EP intitolato \"Crisi di valori\" compariva la dichiarazione polemica \"Non siamo di destra, anzi, siamo buoni\", e nella \"title track\" viene campionata la voce di papa Giovanni Paolo II. I Disciplinatha utilizzavano ora toni pi\u00f9 sarcastici, in un mondo che appare totalmente trasformato rispetto agli anni in cui avevano iniziato il loro percorso. Dopo la caduta del muro di Berlino e durante la prima Guerra del Golfo, i Disciplinatha anticipano con il brano \"Nazioni\" il loro suono futuro, fatto di sonorit\u00e0 elettronico-industriali e chitarre decisamente pi\u00f9 rock e meno punkeggianti.\nIl 18 settembre del 1992, fu la volta di \"Maciste contro tutti\", un concerto ospitato dal Centro per l'arte contemporanea Luigi Pecci di Prato, che vedeva le prime band messe sotto contratto da I Dischi del Mulo suonare assieme. Con loro gli Ustmam\u00f2 ed i CSI inaugurarono cos\u00ec uno dei periodi discografici pi\u00f9 fortunati del rock italiano. Dal concerto, venne pubblicato l'omonimo disco, che rappresent\u00f2 allora il \"manifesto programmatico\" dell'etichetta.\nIntanto in Italia i processi di Mani Pulite avevano spazzato via un'intera classe politica coinvolta nella tangentopoli nazionale, e fu proprio su queste tematiche che fu incentrato il disco del 1994 intitolato \"Un mondo nuovo\", che segn\u00f2 un'ulteriore evoluzione del sound verso una veste ancora pi\u00f9 tecnologica ed elettronica con influenze EBM, da cui fuoriescono i riff di chitarra e l'alternanza di voce maschile/femminile con liriche fortemente incentrate su una visione pessimistica delle sorti della Seconda Repubblica e sull'omologazione delle generazioni presenti e future. La copertina del disco era un'opera di Diego Cuoghi, basata su una grafica di una rivista di Testimoni di Geova (che, come tale, non fu poi pi\u00f9 utilizzata per le edizioni successive). Tra i brani vi erano poi una cover in stile industrial di \"Up Patriots to Arms\" di Franco Battiato, di cui fu fatto un videoclip che divenne video pin-up per una settimana su Videomusic, per poi essere messo in heavy rotation per tutto il mese successivo, e una rilettura di \"Vi ricordate quel 18 aprile 1948\", di Giovanna Daffini, che fu scritto l\u2019indomani della sconfitta del Fronte Popolare alle elezioni. Fu proprio quest'ultimo brano ad essere inserito nella compilation \"Materiale resistente\". In breve tempo la band pass\u00f2 cos\u00ec da poche date, ad oltre cento date all'anno, con la partecipazione anche al Concerto del Primo Maggio di Roma.\n\"A-Raccolta\", dell'anno successivo, ripropone il primo e ormai introvabile disco integrandolo con rarit\u00e0 e inediti.\n1996-1998: \"Primigenia\".\nNel 1996 il loro brano \"Ultima Fatica\" fu inserito nella colonna sonora di Jack Frusciante \u00e8 uscito dal gruppo di Enza Negroni e nel 1997 \"Lontano Scintillante\" e \"Quanto mi ami?\" furono inseriti nella colonna sonora Tutti gi\u00f9 per terra di Davide Ferrario.\nNel 1996 viene dato alle stampe quello che sar\u00e0 il loro ultimo lavoro, \"Primigenia,\" un disco che abbandona del tutto le sonorit\u00e0 e le tematiche degli esordi per abbracciare l'alternative rock e il post-rock. L'album sembra aprire a nuove possibilit\u00e0 commerciali, anche se gi\u00e0 allora i Disciplinatha avevano avuto ottimi riscontri nel panorama del rock italiano. Fu di questo periodo la partecipazione alla trasmissione televisiva di videomusic \"Segnali di fumo\", ma l'album fin dalla sua composizione aveva generato polemiche all'interno della band tra chi tendeva ad un ritorno a sonorit\u00e0 pi\u00f9 ricercate e chi voleva invece fare un salto verso la possibilit\u00e0 di maggior successo. Fu cos\u00ec che, dopo aver contribuito con la traccia \"Soffia Piano\" alla compilation \"Matrilineare,\" i Disciplinatha decidono di sciogliersi.\nIl 2012 ed il ritorno dei Disciplinatha.\nDei Disciplinatha si torna a parlare nel 2012 in occasione dell'uscita del cofanetto celebrativo Tesori della patria, contenente, oltre all'intera discografia del gruppo, la raccolta di inediti e remix \"Foiba\" e il documentario di Alessandro Cavazza intitolato \"Questa non \u00e8 un'esercitazione\", con interviste ai membri del gruppo e a personaggi del calibro di Jello Biafra, Helena Velena, Giovanni Lindo Ferretti, Massimo Zamboni, Emidio Clementi, Mercy, Manuel Agnelli e Paolo Barnard. In particolare Jello Biafra \u00e8 sempre stato un grande estimatore della band, al punto da definirli \"l'unico gruppo italiano che vale la pena ascoltare\".\nIl 9 novembre dello stesso anno il gruppo ha tenuto un concerto a Bologna durante il Moonlight Festival. Sul palco era presente non solo l'ultima formazione (a eccezione del batterista Daniele Albertazzi) ma anche alcuni ex-componenti del gruppo (Marco Maiani e Simone Bellotti), nonch\u00e9 due cori popolari: il Coro Alpino di Monte Calisio di 32 elementi, ed il coro delle Mondine di Bentivoglio di 13 elementi.\nIl dopo dei Disciplinatha.\nNel dicembre 2017 la formazione originaria (ad eccezione del batterista Daniele Albertazzi) annuncia di avere pronto un nuovo EP sotto la dicitura \"Dish-Is-Nein\" che viene pubblicato dalla Contempo Records a gennaio 2018.\nFormazione.\nPrima formazione (1987).\nsono poi subentrate:\ndal 1990 al 1991:"}
{"id": "137897", "revid": "110157", "url": "https://it.wikipedia.org/wiki?curid=137897", "title": "M\u00fcswangen", "text": "M\u00fcswangen (toponimo tedesco) \u00e8 una frazione di 453 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 4,50\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di Gelfingen, H\u00e4mikon, Mosen, Retschwil e Sulz."}
{"id": "137900", "revid": "2208340", "url": "https://it.wikipedia.org/wiki?curid=137900", "title": "Mikawa (provincia)", "text": " \u00e8 una vecchia provincia del Giappone nell'area che oggi forma la met\u00e0 orientale della prefettura di Aichi. Mikawa confinava con le province di Owari, Mino, Shinano e Totomi.\nAncora oggi ci si riferisce alla met\u00e0 orientale di Aichi come Mikawa, che include citt\u00e0 come Toyohashi, Okazaki, e Toyota.\nMikawa fu il feudo originale dello Tokugawa Ieyasu prima che riuscisse ad ottenere il controllo del Kant\u014d. Okazaki fu la principale citt\u00e0 castello di Mikawa, sebbene il Castello di Yoshida, vicino a Toyohashi, fosse anch'esso un feudo maggiore dell'epoca. Mikawa \u00e8 famosa in Giappone per i suoi fuochi artificiali. Perch\u00e9 lo Shogun potesse mantenere la sicurezza il Mikawa era l'unica zona in cui era permesso produrre polvere da sparo, il che port\u00f2 alla nascita dell'industria dei fuochi artificiali. I fuochi artificiali annuali di Okazaki sono una delle migliori manifestazioni di questo genere in Giappone."}
{"id": "137902", "revid": "287204", "url": "https://it.wikipedia.org/wiki?curid=137902", "title": "Choucroute alsaziana", "text": "La choucroute alsaziana, in francese \"choucroute d'Alsace\", conosciuta anche come \"choucroute garnie\", (traducibile in italiano \"choucroute condita\" o \"crauti conditi\") \u00e8 un piatto a base di carne di maiale e crauti, tipico dell'Alsazia.\nNome.\nL'etimologia del termine \"choucroute\" \u00e8 germanica, deriva da \"s\u00fcrkr\u00fct / sauerkraut\", che significa \"cavolo acido\" (i crauti). Localmente, per estensione, il termine indica direttamente la \"choucroute\" alsaziana e non solo i crauti.\nCaratteristiche.\nIl cavolo viene tritato grossolanamente e sottoposto a una fermentazione acida di diverse settimane, prima di essere cucinato. Il cavolo fermentato quindi costituisce la base del piatto, che per\u00f2 viene accompagnato da patate e da alcuni diversi tagli di carne di maiale. In particolare salsicce tipiche tedesche, lardo e pancette, altri insaccati simili al cotechino. Per insaporire si possono aggiungere chiodi di garofano piantati in una cipolla. \u00c8 un piatto unico molto ricco di grassi."}
{"id": "137903", "revid": "7", "url": "https://it.wikipedia.org/wiki?curid=137903", "title": "Giuseppe Amedeo Marino", "text": ""}
{"id": "137904", "revid": "57342", "url": "https://it.wikipedia.org/wiki?curid=137904", "title": "Tre Valli Varesine", "text": "La Tre Valli Varesine \u00e8 una corsa in linea maschile di ciclismo su strada, che si svolge nella provincia di Varese, in Italia. Fa parte del calendario dell'UCI ProSeries, e insieme alla Coppa Agostoni e alla Coppa Bernocchi forma il Trittico Lombardo. Le Tre Valli eponime sono la Valcuvia, la Valganna e la Valceresio, tutte localizzate nella provincia di Varese.\nStoria.\nLa prima edizione si svolse nel 1919 e fu vinta da Piero Bestetti. Tutte le edizioni si sono svolte con gare in linea, tranne che nel 1955 quando fu trasformata in una gara a cronometro su 100\u00a0km e vinta da Fausto Coppi.\nNel 2020 Tre Valli Varesine, Coppa Agostoni e Coppa Bernocchi vennero annullate a causa della pandemia di COVID-19 e, vista l'impossibilit\u00e0 di recuperare le tre corse per via del calendario saturo nella seconda parte della stagione, si decise di correre un'unica prova, denominata Gran Trittico Lombardo, la quale percorse i luoghi pi\u00f9 significativi delle tre manifestazioni.\nLa Tre Valli Varesine ha tra i suoi vincitori alcuni tra i pi\u00f9 celebri corridori italiani: Bartali, Coppi, Magni, Motta, Moser, Saronni, Bugno, Chiappucci e Nibali.\nAlbo d'oro.\n\"Aggiornato all'edizione 2021.\""}
{"id": "137905", "revid": "682118", "url": "https://it.wikipedia.org/wiki?curid=137905", "title": "Mikawa", "text": ""}
{"id": "137906", "revid": "110157", "url": "https://it.wikipedia.org/wiki?curid=137906", "title": "Birgisch", "text": "Birgisch (toponimo tedesco) \u00e8 una frazione di 253 abitanti del comune svizzero di Naters, nel Canton Vallese (distretto di Briga).\nStoria.\nGi\u00e0 comune autonomo istituito all'inizio del XIX secolo con la fusione dei comuni soppressi di Oberbirgisch e Unterbirgisch e che si estendeva per 5,7\u00a0km\u00b2, nel 2013 \u00e8 stato accorpato al comune di Naters assieme all'altro comune soppresso di Mund.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "137910", "revid": "775372", "url": "https://it.wikipedia.org/wiki?curid=137910", "title": "Seconda Repubblica francese", "text": "La Seconda Repubblica Francese, spesso indicata semplicemente come Seconda Repubblica, si riferisce al regime repubblicano in vigore in Francia dal 25 febbraio 1848 al 2 dicembre 1852.\nLa Seconda Repubblica entr\u00f2 in vigore a seguito dei moti rivoluzionari del 1848, che misero fine al regime della monarchia di luglio, al potere da 18 anni, e fu sostituita dal Secondo Impero con un colpo di Stato.\nEssa \u00e8 considerata la seconda Repubblica francese perch\u00e9 il governo al potere durante la Rivoluzione francese \u00e8 visto come il primo governo repubblicano.\nLa crisi economica.\nA partire dal 1845 l'economia francese inizi\u00f2 a soffrire una crisi che port\u00f2 alla chiusura di fabbriche, all'aumento della disoccupazione e ad una diffusione generalizzata della miseria.\nIl 22 febbraio 1848 il re Luigi Filippo e il suo primo ministro Guizot vietarono una manifestazione pubblica di protesta antigovernativa, i cosiddetti \"banchetti\". Il divieto scaten\u00f2 una rivolta popolare che vedeva uniti gli operai, la piccola borghesia e gli studenti e gi\u00e0 il 24 febbraio Parigi era sotto il controllo degli insorti.\nIl re Luigi Filippo abdic\u00f2 in favore di suo nipote, il conte di Parigi, ma era ormai troppo tardi: sotto la pressione della folla fu proclamato un governo provvisorio repubblicano-socialista. Questo governo era composto, tra gli altri, da: Lamartine, Ledru-Rollin, Louis Blanc e l'operaio Albert.\nIl governo provvisorio.\nIl governo provvisorio attu\u00f2 una serie di riforme sociali di ispirazione liberale: fu proclamata la liberazione degli schiavi nelle colonie, la giornata lavorativa fu ridotta a dieci ore e la pena di morte fu abolita. Inoltre il governo stabil\u00ec che si sarebbe votato il 23 aprile 1848 per eleggere un'Assemblea Costituente. Furono le prime elezioni a suffragio universale (seppure solo maschile) in Francia dall'elezione della Convenzione nazionale nel 1792. La Costituente si insedi\u00f2 il 4 maggio ed era formata in maggioranza da repubblicani moderati (450 eletti). I socialisti (250) e gli orleanisti (200), invece, erano in minoranza.\nIntanto il governo, per far fronte alle gravi condizioni economiche, istitu\u00ec gli \"ateliers nationaux\" (opifici nazionali) che avrebbero permesso agli operai di essere impegnati in lavori pubblici sovvenzionati dallo Stato. L'insuccesso di questa iniziativa, conclusasi con lo scioglimento degli \"ateliers\" nel giugno del 1848, port\u00f2 a gravi disordini (24-25-26 giugno) che vennero repressi con la forza. A causa di questi scontri il governo si dimise e l'Assemblea Costituente diede poteri da dittatore a Louis Eug\u00e8ne Cavaignac, che ebbe cos\u00ec modo di guidare la repressione delle sommosse.\nIl 4 novembre 1848 fu promulgata la nuova costituzione, con la quale si proclamava la nascita di una repubblica democratica, il suffragio universale e la separazione dei poteri.\nCi sarebbe stata una singola assemblea permanente di 750 membri eletti per tre anni con scrutinio di lista; il potere esecutivo era delegato a un presidente eletto per quattro anni con il suffragio universale e non rieleggibile una seconda volta; una modifica della costituzione fu resa di fatto impossibile, dato che essa implicava l'ottenimento di una maggioranza dei tre quarti dei deputati di una speciale assemblea per tre volte di seguito. Fu invano che M. Gr\u00e9vy, nel nome di coloro che percepivano gli ovvi e inevitabili rischi di creare, sotto il nome del presidente, un monarca, propose che il capo di Stato fosse nulla pi\u00f9 che un presidente del consiglio dei ministri rimovibile dall'assemblea. La Camera, invece, non prese nemmeno la precauzione di rendere ineleggibili i membri di famiglie reali che avevano regnato in Francia. Di fatto la presidenza era un ufficio dipendente solo dal consenso popolare.\nI socialisti adottarono come candidato alla presidenza Fran\u00e7ois Vincent Raspail, i socialdemocratici del partito \"La Montagne\" Ledru-Rollin, i repubblicani avevano due candidati Alphonse de Lamartine e Cavaignac, i monarchici schierarono Nicolas Changarnier, infine il recentemente riorganizzato partito bonapartista Luigi Napoleone. Il nipote di Napoleone Bonaparte, sconosciuto nel 1835, e dimenticato o disprezzato dal 1840, negli otto anni successivi miglior\u00f2 a tal punto la stima nei suoi confronti da permettergli di essere eletto all'Assemblea Costituente nel 1848 in cinque collegi. Ottenne questo rapido aumento di popolarit\u00e0 schierandosi apertamente dalla parte delle classi lavoratrici; scrisse, sin dal periodo in cui si trovava imprigionato nella fortezza di Ham, libretti di ispirazione socialista; nella rivolta dei tre giorni di giugno si schier\u00f2 con gli insorti e l'impopolarit\u00e0 del governo, che reprimeva nel sangue le rivolte, aumentando il suo credito in tutti gli ambienti parigini.\nIl 10 dicembre 1848 si tennero le elezioni per la presidenza della Repubblica, poco pi\u00f9 di 1.400.000 preferenze andarono a Cavaignac ma il principe Luigi Bonaparte fu eletto presidente con pi\u00f9 di 5.400.000 voti.\nLa presidenza di Luigi Napoleone.\nDurante la sua presidenza Luigi Napoleone fece una politica ambigua e populista con lo scopo di guadagnare popolarit\u00e0 nei confronti dei cittadini e nel contempo di gettare discredito sul parlamento, per indebolirlo, e preparare cos\u00ec il terreno per un colpo di Stato.\nEvento emblematico in questo senso fu la spedizione di Roma, con la quale si intendeva restaurare negli Stati pontifici il governo di papa Pio IX, che era fuggito a Gaeta senza voler ritornare, nonostante i reiterati appelli dei romani, nella citt\u00e0 e porre fine alla Repubblica romana di Mazzini, eletta a suffragio universale e proclamata il 9 febbraio 1849. Luigi Napoleone era a favore di questa spedizione per soddisfare le richieste dei cattolici, che rappresentavano una sua importante base elettorale, tuttavia rimase sempre ambiguo sugli obiettivi reali della missione, cambiandoli a seconda delle convenienze. L'Assemblea Costituente vot\u00f2 a maggioranza a favore della spedizione militare a Civitavecchia, ufficialmente per difendere Roma dagli austriaci, ma assaltandola il 30 aprile.\nIn tale occasione il corpo di spedizione francese, guidato dal generale Oudinot, sub\u00ec una sonora sconfitta a Porta Cavalleggeri. Tuttavia, dopo un armistizio di un mese e false trattative che mascheravano l'arrivo di ingenti rinforzi, il contingente francese riprese le ostilit\u00e0 il 3 giugno e ai primi di luglio abbatt\u00e9 la Repubblica Romana per reinstaurare il Papato. L'entrata delle forze francesi a Roma scaten\u00f2 a Parigi, da parte dei sostenitori francesi della Repubblica, rivolte che vennero represse con la forza. Ma quando papa Pio IX, appena ritornato al potere, inizi\u00f2 una repressione dei movimenti anticlericali, Luigi Napoleone prese abilmente le distanze indicando al Papa che avrebbe dovuto instaurare un governo liberale, apparendo cos\u00ec \"super partes\" e facendo ricadere le principali responsabilit\u00e0 sull'Assemblea.\nIl 28 maggio 1849 entr\u00f2 in carica la Camera Legislativa ed anche questa camera ebbe una maggioranza moderata.\nIl 10 marzo e il 28 aprile 1850 ci furono elezioni parziali in cui la sinistra ebbe un considerevole successo. Questo successo allarm\u00f2 la Camera, a maggioranza moderata, la quale il 31 maggio var\u00f2 una legge che limitava il suffragio universale impedendo il voto a coloro che non avessero un domicilio di tre anni nel collegio, comprovato dalla presenza nel registro delle tasse, togliendo cos\u00ec il voto alla popolazione industriale che di regola non era stanziale.\nLuigi Napoleone vide in questo la sua opportunit\u00e0. Nella notte tra l'uno ed il 2 dicembre 1851 sciolse la Camera e ristabil\u00ec il suffragio universale. Per combattere i disordini che seguirono questo annuncio, vennero arrestati i capi di partito, sciolte le societ\u00e0 segrete e vennero deportati nelle colonie gli aderenti a tali associazioni. La mobilitazione fu modesta e il colpo di Stato un successo.\nLuigi Napoleone si rivolse direttamente ai cittadini chiedendo che dessero, con un plebiscito, il loro consenso a una modifica della costituzione in cui l'esecutivo non fosse vincolato dall'Assemblea e a lui personalmente un mandato di dieci anni. Il plebiscito si tenne il 20 dicembre e su circa otto milioni di elettori, sette milioni e mezzo votarono \"s\u00ec\". Il 14 gennaio 1852 fu promulgata la costituzione con le modifiche indicate nel plebiscito."}
{"id": "137911", "revid": "110157", "url": "https://it.wikipedia.org/wiki?curid=137911", "title": "Bettwil", "text": "Bettwil (toponimo tedesco) \u00e8 un comune svizzero di 610 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137912", "revid": "119535719", "url": "https://it.wikipedia.org/wiki?curid=137912", "title": "Eggerberg", "text": "Eggerberg (toponimo tedesco) \u00e8 un comune svizzero di 341 abitanti del Canton Vallese, nel distretto di Briga.\nStoria.\nNel 1854 ha inglobato la localit\u00e0 di Finnen, gi\u00e0 comune autonomo e poi frazione di Mund.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "137913", "revid": "6923", "url": "https://it.wikipedia.org/wiki?curid=137913", "title": "Tausert", "text": "Famiglia.\nL'anno di nascita di Tausert \u00e8 sconosciuto. Fu verosimilmente figlia di Merenptah (1213 a.C. - 1203 a.C.), tredicesimo figlio e immediato successore di Ramesse il Grande, e forse sua madre fu la regina Takhat. In questo caso, sarebbe stata sorella del faraone usurpatore Amenmesse (ca. 1202 a.C. - 1199 a.C.). Tausert divenne la seconda delle tre Grandi spose reali di Seti II, dopo Takhat II e prima di una certa Tiaa. Non si conoscono figli di Seti II e Tausert, bench\u00e9 la tomba KV56, nella Valle dei Re, rappresenti la sepoltura di una loro figlia.\nRegina consorte, reggente e \"faraone\".\nRegina consorte di Seti II.\nTheodore Davis individu\u00f2 tracce della regina Tausert e di suo marito su alcuni gioielli nascosti nella tomba KV56 della Valle dei Re. In questa tomba furono anche scoperti gioielli appartenenti a Ramesse II. Non esiste una conclusione univoca sul destinatario della tomba KV56. Alcuni, come Cyril Aldred, ipotizzarono che fosse la sepoltura di una figlia di Seti II e Tausert, mentre altri egittologi, fra cui Gaston Maspero, ritennero che si trattasse di un semplice nascondiglio di pezzi del corredo funerario di Tausert.\nReggente di Siptah.\nDopo la morte di suo marito Seti II, intorno al 1193 a.C., Tausert divenne reggente dell'adolescente re Siptah (che divenne faraone tra i 10 e 12 anni d'et\u00e0), affiancata dall'astuto cancelliere Bay - che alcuni hanno identificato con un tale Irsu menzionato nel Grande Papiro Harris. La posizione di questo alto funzionario d'origine asiatica alla corte di Siptah era tanto elevata che:\n(infatti l'arte ufficiale egizia prevedeva che il faraone venisse ritratto in scala maggiore rispetto a ogni altro personaggio, con l'unica eccezione delle divinit\u00e0). Tausert era la matrigna di Siptah; sua madre era infatti Sutailja (o Shoteraja), come si evince da un rilievo conservato al Louvre (E 26901) in cui i nomi di Siptah e di questa concubina reale cananea sono affiancati.\nSignora dell'Alto e del Basso Egitto.\nQuando Siptah mor\u00ec, intorno ai 18 anni d'et\u00e0, Tausert si attribu\u00ec prerogative e protocollo reali, definendo s\u00e9 stessa \"Figlia di Ra, Signora di Ta-Merit, Tausert di Mut\", e contando i propri anni di regno dalla morte di Seti II, per censurare l'esistenza del giovane Siptah. Nella tomba che destin\u00f2 a s\u00e9 stessa, la KV14, Tausert modific\u00f2 le pitture in cui veniva rappresentata accanto a Siptah, sostituendolo con figure di Seti II. In virt\u00f9 di tale condanna postuma, taluni hanno creduto che Siptah non fosse figlio del faraone legittimo Seti II, di cui Tausert fu consorte, ma del faraone usurpatore Amenmesse, di cui era sorella. La questione resta altamente dibattuta. Come era accaduto quasi tre secoli prima con l'ascesa al trono della regina Hatshepsut, la presenza di una donna che governasse nel proprio diritto provoc\u00f2 alcune incertezze nel protocollo reale. Tausert non giunse a farsi rappresentare come un uomo con la barba posticcia ma, in una statua a Eliopoli in cui \u00e8 raffigurata come una donna, la titolatura \u00e8 una mistura di epiteti femminili e maschili. Tausert ricopr\u00ec anche la carica di Sposa del dio, in riferimento ad Amon di Tebe, carica di notevole prestigio e con una grande valenza politica: nel tempio di Amada \u00e8 rappresentata in queste vesti.\nNonostante per anni gli egittologi siano stati del parere che Tausert abbia regnato con il sostegno di Bay, talvolta dipinto come una vera e propria eminenza grigia, una scoperta recentemente resa pubblica nel 2000 da parte di Pierre Grandet (BIFAO 100) prova incontrovertibilmente che Bay fu giustiziato per ordine di re Siptah nel 5\u00ba anno del suo regno. Si tratta di un coccio, od ostrakon (IFAO 1864), con iscrizioni in caratteri ieratici che riportano l'annuncio fatto agli artigiani e agli operai di Deir el-Medina della decisione del faraone. Non si conoscono le ragioni dell'azione di Siptah contro Bay. Il recto del reperto riporta:\n\u00c8 probabile che il regno autonomo di Tausert sia durato pochi anni, dal 1189 al 1186 a.C., mentre altri le attribuiscono una durata inferiore, di 1 anno o 1 anno e mezzo.\nMonumenti e iscrizioni.\nForse, durante il suo regno, furono condotte varie spedizioni minerarie verso i giacimenti di turchese della Siria e della Palestina, mentre esistono sue statue a Eliopoli e a Tebe. Il suo nome \u00e8 stato rintracciato ad Abido, Ermopoli, Menfi e in Nubia. Iscrizioni riconducibili a Tausert compaiono in varie localit\u00e0:\nFine del regno di Tausert.\nIl suo regno termin\u00f2 con una guerra civile che segn\u00f2 la caduta definitiva della XIX dinastia e della stirpe di Ramesse II, e l'ascesa della XX dinastia. Il conflitto \u00e8 documentato dalla stele sull'isola Elefantina eretta dall'immediato successore Sethnakht, fondatore della nuova dinastia. Non \u00e8 noto se la regina Tausert abbia visto la propria fine per la guerra o per uno scontro a palazzo, o se sia morta serenamente come regina; in quest'ultimo caso, \u00e8 verosimile che lo scontro da cui Sethnakht emerse vittorioso si sia originato all'interno della corte dopo la morte della regina. Il Papiro Harris lascia supporre che vi sia stato, al termine della dinastia, un periodo di vacanza del trono, ossia un periodo in cui nessuno ricopr\u00ec il rango di sovrano; tale affermazione non \u00e8 per\u00f2 supportata da altre prove storiche, fermo restando che si tratt\u00f2 di un periodo di disgregazione e di grande debolezza del potere centrale.\n\"Damnatio memoriae\" di Tausert.\nIn ogni caso, Sethnakht e suo figlio Ramesse III descrissero successivamente il tramonto della XIX dinastia come un'epoca di caos; il primo usurp\u00f2 la tomba congiunta di Seti II e Tausert nella Valle dei Re, apportando alcune modifiche rendendola la pi\u00f9 profonda della Valle, ma provvide a una degna sepoltura solo per Seti nella KV15 e sostitu\u00ec le immagini di Tausert nella KV14 con raffigurazioni di s\u00e9 stesso. Queste decisioni dimostrerebbero il giudizio sfavorevole, e forse l'astio, di Sethnakht nei confronti di Tausert e della sua memoria, dal momento che provvide a una nuova sepoltura per la salma di Seti II ma non per quella della regina.\nIl figlio di Sethnakht, Ramesse III, escluse Tausert e Siptah dalla lista dei sovrani d'Egitto che fece realizzare nel grande tempio di Medinet Habu come atto di delegittimazione agli occhi del popolo. Sembra pi\u00f9 probabile che Sethnakht abbia spodestato Tausert durante la guerra civile.\nSepoltura.\nLa tomba di Tausert, la KV14 della Valle dei Re, ha una storia confusa e complicata. Fu iniziata durante il regno di Seti II. Alcune scene presentano Siptah accompagnato da Tausert, ma successivamente il nome di Siptah fu raschiato e sostituito con quello di Seti II, certamente da parte della regina mentre il sarcofago di quest'ultima fu riciclato nella tomba KV13 per la mummia del principe Amonherkhepeshef, figlio del faraone Ramesse VI, mezzo secolo dopo la morte di Tausert.\nLa tomba fu poi usurpata da Sethnakht, che la modifico al punto di farla diventare la pi\u00f9 profonda della Valle. Hartwig Altenm\u00fcller ha ipotizzato che la mummia di Seti II sia stata prima inumata in una camera della KV14 e successivamente traslata nella KV15; altri studiosi hanno criticato questa ricostruzione.\nIl sarcofago di Tausert, ritrovato spezzato in pi\u00f9 pezzi, dopo 20 anni di restauri nel 2019 \u00e8 stato ricomposto ed esposto al pubblico nel museo di Luxor per la prima volta. \nIl sarcofago \u00e8 in granito rosso, lungo 2,80 metri, largo 1,20 e dal peso di 6 tonnellate; \u00e8 decorato ai lati con i quattro figli di Horus e preghiere per la defunta.\nNon si hanno notizie della mummia di Tausert e alcuni ipotizzano che Setnakht possa essere giunto a distruggerla, massimo atto di spregio nella religione egizia, in linea con le sue iniziative contro la memoria della regina - ma di ci\u00f2 non si hanno prove specifiche. Per una mummia femminile scoperta nel 1898 nella tomba KV35, nota come \"Donna Sconosciuta D\", \u00e8 stata suggerita l'identificazione con Tausert, ma anche di ci\u00f2 non si hanno prove eccetto la tecnica di mummificazione coerente con quella in voga durante la XIX dinastia e la sua collocazione in mezzo ad altre mummie reali."}
{"id": "137916", "revid": "2208340", "url": "https://it.wikipedia.org/wiki?curid=137916", "title": "Owari (provincia)", "text": "Owari, formalmente scritta come \"Owari no Kuni\" (giapponese: \u5c3e\u5f35\u56fd) fu una provincia del Giappone che \u00e8 ora la met\u00e0 occidentale dell'attuale prefettura di Aichi. La sua abbreviazione \u00e8 Bishu (\u5c3e\u5dde).\nL'antica capitale di Owari era vicina a Inazawa nella parte occidentale della provincia. Due dei pi\u00f9 grandi signori della guerra del Giappone del Periodo Sengoku, Oda Nobunaga e Toyotomi Hideyoshi, furono nativi di questa provincia ed Oda possedeva un castello a Kiyosu.\nTokugawa Ieyasu stabil\u00ec lo Shogunato Tokugawa con il suo castello a Nagoya e piazz\u00f2 uno dei suoi figli a capo dell'Han di Owari, il pi\u00f9 grande han della famiglia Tokugawa al di fuori dello shogunato stesso.\nNel 1871 quando i domini feudali vennero aboliti e si stabilirono le prefetturee (\"Haihan Chiken\") dopo la Restaurazione Meiji, le province di Owari e Mikawa furono combinate per stabilire la prefettura di Aichi al finire del 1872."}
{"id": "137919", "revid": "1494169", "url": "https://it.wikipedia.org/wiki?curid=137919", "title": "Owari", "text": ""}
{"id": "137923", "revid": "297031", "url": "https://it.wikipedia.org/wiki?curid=137923", "title": "Kai (provincia)", "text": "La provincia di Kai (giapponese: \u7532\u6590\u56fd; -no kuni) fu una delle province del Giappone che corrisponde all'odierna prefettura di Yamanashi. Si trova nell'Honsh\u016b centrale, ad ovest di Tokyo, in una regione montagnosa senza sbocchi sul mare che comprende nei suoi confini il Fuji, insieme con la prefettura di Shizuoka. Un altro nome per la provincia \u00e8 Koshu (\u7532\u5dde).\nDurante il periodo Sengoku, il signore della guerra Takeda Shingen govern\u00f2 Kai dalla sua fortezza in Kofu."}
{"id": "137925", "revid": "1448629", "url": "https://it.wikipedia.org/wiki?curid=137925", "title": "Castello normanno-svevo (Sannicandro di Bari)", "text": "Il Castello Normanno-Svevo \u00e8 una fortificazione che sorge nella zona medievale di Sannicandro di Bari, tra le caratteristiche case a scalinata esterna. Era circondato da un antico fossato di epoca sveva colmato e trasformato in strada solo nel 1836. Oggi lo possiamo apprezzare nella sua composizione in due parti distinte, l'una nell'altra, strutturate in epoche diverse ma non molto lontane fra loro: quella Normanna e quella Sveva. I diversi saggi, a cura della Sovrintendenza Archeologica di Bari, hanno rivelato la presenza di antiche trincee prenormanne all'interno della corte, con un nucleo fortificato, circondato probabilmente da una cinta pi\u00f9 esterna\". Le monete longobarde e bizantine ritrovate nel emplecton di fondazione confermano la frequentazione del sito senza soluzione di continuit\u00e0 a partire dal IX secolo: qualche tar\u00ec aureo di GISULFO I Principe di Salerno, 946-974; le tantissime monete bizantine, tra le quali la pi\u00f9 antica risale all'Imperatore Teofilo 829-842.\" Non si pu\u00f2 escludere che nel periodo dell'Emirato di Bari, 847/871, potesse essere contemplato fra i 24 \"Castella\" saraceni strutturati a difesa dell'attuale capoluogo pugliese.\nStoria.\nCon l'avvento dei Normanni il Castello, da considerarsi ancora un Presidio di difesa e di dominio ma con il Feudo gi\u00e0 composto, acquisisce il toponimo di \"San Nicandro\", come acclarato in un documento di Emma d'Altavilla del 1119 \"O\"mnium nostrarum Castelli Sancti Nicandri ita tamen ut ipse abbas eiusque successores in cappellam ipsius Castelli cappellanum mictant\u201d.\" Questo nucleo originario era stato realizzato su una vecchia e ormai diruta struttura muraria bizantina a pianta irregolare con quattro torri d'angolo circolari o, come afferma il De Tommasi, con gli spigoli arrotondati.\nPeriodo del Regno Normanno.\nNel periodo del Regno di Ruggero II di Sicilia il Castello \u00e8 ampliato con la costruzione del Palazzo, le quattro torri centrali rompitratta, il fossato e il portale a Levante. Il Signore del Castello \u00e8 \"Guido Da Venosa\", gi\u00e0 signore di Forenza nel 1130 per \"Iussone regia\", che ne prende possesso nel 1133, in occasione della creazione della Contea sperimentale di Conversano. Secondo \"il Catalogo dei Baroni\" il Castello \u00e8 censito per 10 cavalieri alla pesante e 20 in caso di guerra, dunque una struttura di demanio di rilevante importanza. Dalla attenta lettura del cosiddetto \"Catalogus\" ci si rende conto che Guido Da Venosa \u00e8 custode del Castello di Sannicandro di Bari nella prima edizione del 1150. Nella seconda edizione del 1168 \u00e8 stato sostituito da Guglielmo de Tot. Il cambio della guardia sar\u00e0 certamente avvenuto prima del 1155, in quanto un documento di questa data denuncia Guido Da Venosa come Signore di Casamassima. Chi \u00e8 allora Guglielmo De Tot che \"Tenet in balio Sanctum Nicandrum, quod tenet in capite a domino Rege, quod sicut dixit Robbertus de Beneth et sicut est inventum in quaternionibus Curie\"?? Svelare la figura del signore del Castello nel 1168 ne rivela la committenza e dipana l'intrigo di ipotesi e congetture attribuite al suo formidabile ampliamento nella seconda met\u00e0 del XII secolo. Infatti in un anno imprecisato e comunque a partire dall'avvento del \"Magister Willelmus de Tot\" l'intero corpo castellare viene modificato, stravolto e notevolmente ampliato. Il Castello assolve a nuove funzioni... Viene trasformato in una vera e propria \"Grangia\", una sorta di Masseria \"ante litteram\", che permette la conduzione diretta delle terre e degli allevamenti per il trasferimento di uomini, cavalli e vettovaglie in Terra Santa ad approvvigionare gli eserciti crociati. I convogli sono imbarcati a Bari. Questa nuova fase \u00e8 direttamente relata ai fatti d'Oltremare: Saladino nel 1187 ha conquistato Gerusalemme agli Arabi e le truppe crociate restano territorialmente limitate, a difesa lungo la costa, con pochissima terra a disposizione da coltivare per approvvigionarsi direttamente in loco. I Franchi e gli Ordini Cavallereschi dipendono dai rifornimenti che sistematicamente giungono Oltremare dalla Puglia. Un documento conservato presso l'Archivio di San Nicola di Bari rivela il ruolo e l'importanza di Willelmus de Tot: si tratta di un Magister di un ordine cavalleresco, che non solo conduce il Castello di Sannicandro di Bari ma sembra condurre altri importanti Possessi, sicuramente ha nelle mani parecchi Titoli di propriet\u00e0 \"Privilegia\", tra i quali salta agli occhi il \"Privilegium Iohe factum a domino Roggerio (Riccardo) Senescalco, cuius autenticum est penes magistrum Guillelmum de Toto\". La politica d'accentramento del potere dell'imperatore Federico II di Svevia e la sua insofferenza nei confronti degli Ordini Cavallereschi, soprattutto quelli, come i Templari e gli Ospitalieri, che gli facevano concorrenza sulle rotte dei traffici verso la Terrasanta e l'Oriente, fanno supporre un intervento dell'Imperatore ad eliminare i Templari dal Castello, al suo ritorno dalla crociata del 1229. La persecuzione nei confronti dell'Ordine Templare si realizza con l'accusa di eresia e con il conseguente sequestro di Beni e Magioni, tra i quali \u00e8 da annoverare anche il Castello di Sannicandro di Bari.Negli anni del Baliaggio Templare il Castello era a nove torri.\nPeriodo angioino.\nL'avvento della dominazione angioina fu decisivo per la storia del paese. Si racconta che il principe Carlo d'Angi\u00f2, imprigionato in Sicilia, avesse domandato la protezione di san Nicola di Bari, il quale, apparendogli, gli avrebbe assicurato la liberazione. Ottenuta la libert\u00e0 e tornato a Napoli col titolo regale, Carlo II d'Angi\u00f2 volle rimunerare il Santuario del santo, alla cui intercessione attribuiva la salvezza, di ampie rendite e ricchissime donazioni. Nel 1304, per concessione dei re angioino, il feudo di Sannicandro pass\u00f2, dunque, alla Basilica di S.Nicola di Bari e incominci\u00f2 per esso un periodo di relativa stabilit\u00e0.\nIn quegli anni, il Castello non fu mai abitato dal Priore-Barone perch\u00e9 questi risiedeva presso la Corte Reale di Napoli. Fu perci\u00f2 adibito a sede dell'Amministrazione dell'azienda agricola della Baronia ed in alcuni locali a pianterreno furono impiantati un mulino ed un frantoio per la produzione di olio.\nEpoca moderna.\nL'autorit\u00e0 dei Baroni-Priori del Capitolo di San Nicola di Bari dur\u00f2 cinque secoli, fino al 1806, anno in cui fu pubblicata la legge del Re Giuseppe Bonaparte che abol\u00ec il feudalesimo. Il feudo fu, dunque, assoggettato al regime di una comune propriet\u00e0 privata ed il Real Capitolo di San Nicola entr\u00f2 nel ruolo di un semplice usufruttario di beni immobili.\nIl Castello, che durante gli anni dell'amministrazione nicolaiana aveva mantenuto la sua linea originaria, tra il 1806 ed il 1875 fu barbaramente rovinato. Per colmare il vuoto prodotto dalla perdita dei diritti feudali, infatti, sorse il problema del reperimento di nuove fonti di entrata per il mantenimento della Basilica e del Capitolo di San Nicola: la cinta esterna fu, dunque, aperta in pi\u00f9 varchi per ricavarne porte e finestre da adibire a botteghe, abitazioni, stalle, negozi che assicurassero una rendita al Capitolo nicolaiano; il fossato fu colmato, la galleria sotterranea ostruita, le finestre bifore furono deturpate e trasformate in balconi.\nTempi recenti.\nNel 1951 il titolo nobiliare pass\u00f2 dal Priore di San Nicola all'Arcivescovo di Bari e, con atto pubblico del 12 dicembre 1967, il Comune di Sannicandro di Bari, sindaco il prof. Nicola Casamassima, acquist\u00f2 il Castello per la somma di lire 10.500.000. Dopo una serie di restauri, il Castello \u00e8 fruibile ai visitatori."}
{"id": "137929", "revid": "125915355", "url": "https://it.wikipedia.org/wiki?curid=137929", "title": "Vittoria Colonna", "text": "Biografia.\nInfanzia.\nNon \u00e8 chiara la data di nascita di Vittoria Colonna: oltre alla data canonica del 1490 \u00e8 stata proposta, in un importante studio monografico tedesco del 1916, quella del 1492. Appartenente alla nobile famiglia romana dei Colonna, in quanto figlia di Fabrizio Colonna e di Agnese di Montefeltro, dei Duchi di Urbino, ottenne il titolo di marchesa di Pescara. \nMatrimonio.\nI Colonna erano, in quegli anni, alleati della famiglia D'Avalos e, per suggellare tale alleanza, concordarono il matrimonio fra Vittoria e Fernando Francesco quando ancora erano bambini. I due si sposarono il 27 dicembre 1509 a Ischia, nel Castello Aragonese.\nLa sua vita si svolse in un momento culturalmente assai felice e infatti la poetessa fu circondata dai migliori artisti e letterati del secolo, tra cui Michelangelo Buonarroti, Ludovico Ariosto, Jacopo Sannazaro, Giovanni Pontano, Bernardo Tasso, Annibale Caro, Pietro Aretino, Girolamo Britonio, Angelo di Costanzo e molti altri.\nIl matrimonio con D'Avalos, sebbene combinato per servire le politiche di famiglia, riusc\u00ec anche dal punto di vista sentimentale, anche se i due coniugi non trascorsero molto tempo insieme a Ischia dove si erano stabiliti. Nel 1511 Fernando Francesco part\u00ec in guerra agli ordini del suocero per combattere per la Spagna contro la Francia, venendo catturato durante la battaglia di Ravenna nel 1512 e deportato in Francia. Successivamente, divenne un ufficiale dell'esercito di Carlo V ma rimase gravemente ferito durante la battaglia di Pavia, nel 1525. Vittoria part\u00ec subito per raggiungerlo ma la notizia della sua morte la colse mentre era in viaggio. Cadde in depressione e medit\u00f2 il suicidio ma riusc\u00ec a riprendersi anche grazie alla vicinanza degli amici.\nDecise di ritirarsi in convento a Roma (il convento delle Clarisse allora annesso alla Chiesa di San Silvestro) e strinse amicizia con varie personalit\u00e0 ecclesiastiche che alimentavano una corrente di riforma all'interno della Chiesa cattolica, tra cui, soprattutto, Juan de Vald\u00e9s e Bernardino Ochino.\nNon rimase a lungo in pace perch\u00e9 il fratello, Ascanio I Colonna, entr\u00f2 in conflitto con papa Clemente VII, e in tale occasione si trasfer\u00ec a Marino e poi di nuovo a Ischia per cercare di mediare fra i contendenti. Questo le evit\u00f2 di vivere in prima persona la traumatica esperienza del sacco di Roma del 1527 e le consent\u00ec di prestare aiuto alla popolazione e di riscattare prigionieri anche grazie ai propri beni.\nAmicizia con Michelangelo.\nRitornata a Roma nel 1531, conobbe Pietro Carnesecchi nel 1535 e intrecci\u00f2 con l'umanista fiorentino un rapporto di amicizia. In seguito volle compiere un viaggio in Terra Santa; si trasfer\u00ec quindi a Ferrara nel 1537, in attesa di ottenere i permessi dal Papa, con l'intenzione di imbarcarsi da Venezia. Tuttavia non part\u00ec: la salute malferma la costrinse a rinunciare all'idea. Nel 1536 o 1538 \u00e8 da collocarsi il primo incontro con Michelangelo Buonarroti. Nel 1539 rientr\u00f2 a Roma dove crebbe l'amicizia con Michelangelo, che la am\u00f2 (almeno platonicamente) enormemente e su cui ebbe una grande influenza, verosimilmente anche religiosa. A testimonianza dell'affetto e della stima che il Buonarroti prov\u00f2 per Vittoria vanno ricordati i componimenti poetici che egli le dedic\u00f2, in particolare il madrigale 235, in cui afferma: \"Un uomo in una donna, anzi uno dio / per la sua bocca parla, / ond'io per ascoltarla, / son fatto tal, che ma' pi\u00f9 sar\u00f2 mio.\" Inoltre, Ascanio Condivi riferisce il rammarico provato da Michelangelo quando, al cospetto del cadavere di Vittoria, si rammaric\u00f2 di averle baciato la mano, ma non la fronte o la guancia.\nLa Marchesa mantenne anche per molti anni una stretta corrispondenza epistolare con il grande artista, di cui restano oggi due missive michelangiolesche e cinque della marchesa. Il Buonarroti nel 1540 le invi\u00f2 un piccolo quadro, una \"Crocifissione\" per la propria cappella privata; i bozzetti della \"Crocifissione\" sono conservati al British Museum di Londra e al Louvre di Parigi: l'artista aveva dipinto soltanto il Cristo, la Vergine e la Maddalena e, quando nel 1547 Vittoria mor\u00ec, Michelangelo modific\u00f2 il quadro raffigurando Vittoria come Maddalena. Una copia si trova nella concattedrale di Santa Maria de La Redonda a Logro\u00f1o.\nUltimi anni e morte.\nNel 1541 il fratello entr\u00f2 per la seconda volta in conflitto con papa Paolo III, giungendo a fomentare una rivolta. Vittoria, allora, si trasfer\u00ec a Viterbo dove conobbe il cardinale Reginald Pole.\nNel 1544 rientr\u00f2 a Roma dove, nel 1547 mor\u00ec, salvandosi da una probabile inchiesta dell'Inquisizione che perseguit\u00f2 molti dei suoi amici.\nIl nome di Vittoria Colonna fu inciso in un distico commemorativo in una delle quattro testate laterali del nuovo Ponte Risorgimento di Pescara nel 1949, insieme a quelli per Francesco Fernando d'Avalos, di Gian Girolamo Acquaviva e Muzio Attendolo Sforza. Sempre a Pescara sono dedicati a Vittoria una strada, la biblioteca comunale del Museo delle Genti d'Abruzzo e la Galleria civica di arte moderna e contemporanea.\nVittoria Colonna nella letteratura.\nLa profonda amicizia tra Michelangelo Buonarroti e la marchesa di Pescara \u00e8 indubbiamente uno dei fattori che contribuiscono alla fama di Vittoria; tuttavia, quest'ultima viene menzionata gi\u00e0 dall'Ariosto, nell\"'Orlando Furioso\", dove \u00e8 lodata sia per la bellezza dei versi dedicati alla memoria del marito, sia per la fedelt\u00e0 coniugale. Accanto al marito, Vittoria \u00e8 protagonista della novella \"La tentazione del Pescara\" (1887-88), di Conrad Ferdinand Meyer. In ambito teatrale, la Colonna compare nell'ultimo atto de \"La Renaissance\" di Joseph A. de Gobineau accanto a Michelangelo, che la considera sua pari per grandezza spirituale; inoltre, \u00e8 tra i personaggi del dramma \"Michael Angelo\" di Henry Wadsworth Longfellow, che nell'opera cita quasi letteralmente diversi brani del suo carteggio. Nel \"Michelangelo\" di Hans K. Abel, Vittoria, grazie al suo equilibrio e alla sua maturit\u00e0, svolge il ruolo di guida spirituale dell'artista, mentre Eberlein, nell'introduzione al suo Michelangelo, in cui Vittoria \u00e8 amata senza speranza dallo scultore, la definisce \"la donna spiritualmente pi\u00f9 ricca del suo tempo\". Nella commedia \"Michelangelo\" di Pfordten, Vittoria \u00e8 determinante per il lieto fine della vicenda; nel \"Michelangelo\" di Nedden, \u00e8 un'immagine evocata dalla fantasia del protagonista, che per\u00f2 gli dar\u00e0 la forza di riprendere il lavoro a San Pietro; nel Michelangelo di Krleza, diviene simbolo della forza salvifica della donna, nonch\u00e9 ispiratrice dell'artista. Giacometti intitola \"La Marchesa di Pescara\" la seconda parte del suo \"Michelangelo Buonarroti\"; qui Vittoria \u00e8 una presenza costante, attiva anche nelle questioni politiche. Anita Barbiani, nel suo \"Michelangelo\", propone un ritratto storicamente attendibile della marchesa. In Bussotti, Vittoria rappresenta la Verit\u00e0, mentre in Veronesi, pur incarnando la figura di Diotima, \u00e8 anche un personaggio reale. La presenza della Colonna in opere tanto eterogenee dimostra come la sua figura abbia lasciato un segno profondo nell'immaginario letterario.\nScritti.\nLe sue opere comprendono poemi d'amore per il marito, le \"Rime\", suddivise in \"Rime amorose\" e \"Rime Spirituali\", ispirate allo stile di Francesco Petrarca, e composizioni in prosa di tema religioso tra cui il \"Pianto sulla passione di Cristo\" e \"l'Orazione sull'Ave Maria\". Segue un elenco essenziale di alcune edizioni degli scritti di Vittoria Colonna, a cominciare da quelle pubblicate come poetessa ancora in vita"}
{"id": "137930", "revid": "2208340", "url": "https://it.wikipedia.org/wiki?curid=137930", "title": "Mino (provincia)", "text": " \u00e8 una vecchia provincia del Giappone, che al giorno d'oggi compone praticamente la parte meridionale della prefettura di Gifu. Mino confinava con le province di Echizen, Hida, Ise, Mikawa, Omi, Owari e Shinano.\nSebbene l'antica capitale provinciale fosse vicina a Tarui, il castello principale era a Gifu. Mino fu una delle province originariamente controllate da Oda Nobunaga, ed i suoi eredi la controllarono anche dopo la morte di Nobunaga e la salita al potere di Toyotomi Hideyoshi.\nLa battaglia di Sekigahara avvenne sul confine occidentale di Mino, vicino alle montagne tra le regioni di Ch\u016bbu e quella di Kinki."}
{"id": "137933", "revid": "599013", "url": "https://it.wikipedia.org/wiki?curid=137933", "title": "Carlos T\u00e9vez", "text": "In carriera si \u00e8 aggiudicato quattro campionati argentini, una Coppa d'Argentina, una Supercoppa argentina, una Coppa di Lega, una Coppa Libertadores, una Coppa Intercontinentale e una Coppa Sudamericana con il , un campionato brasiliano con il , due campionati inglesi, una Coppa di Lega inglese, un Community Shield, una UEFA Champions League e una Coppa del mondo per club FIFA con il , un campionato, una FA Cup e un Community Shield con il , due campionati italiani, una Coppa Italia e una Supercoppa italiana con la .\nCon la nazionale argentina ha disputato due Mondiali (2006 e 2010), quattro Coppe America (2004, 2007, 2011 e 2015) e una Confederations Cup (2005). Inoltre ha vinto un'Olimpiade con la selezione olimpica (2004).\nA livello individuale, tra gli altri riconoscimenti, \u00e8 stato eletto per due volte calciatore argentino dell'anno (2003 e 2004) e per tre volte calciatore sudamericano dell'anno (2003, 2004 e 2005).\nBiografia.\nQuando la madre era al settimo mese di gravidanza il padre biologico, Carlos, viene ucciso a colpi di arma da fuoco e, non potendolo mai conoscere, il neonato venne battezzato appunto con il nome del genitore scomparso. Nato come \"Carlos Martinez\", viene abbandonato dalla madre biologica, Fabiana Mart\u00ednez, a soli tre mesi.\nA dieci mesi \u00e8 vittima di un grave incidente domestico: gli cade sul viso l'acqua bollente di un bollitore; viene portato in ospedale avvolto da una coperta di nylon che, scioltasi, aggrava ancora pi\u00f9 le ustioni di primo e secondo grado. Rimane in terapia intensiva per due mesi, portando da allora i segni dell'incidente su viso, collo e petto. Quando si riprese Carlos venne affidato agli zii materni, Adriana Mart\u00ednez e Segundo T\u00e9vez. Insieme vivevano al primo piano della Torre 1 del quartiere \"Ej\u00e9rcito de los Andes\", a pochi metri dal temuto \"Nudo 14\": proprio perch\u00e9 il \"barrio\" dov'\u00e8 cresciuto veniva anche detto \"Fuerte Apache\" (dal film con Paul Newman \"Fort Apache, The Bronx\"), fin da bambino Carlos \u00e8 soprannominato l\"Apache\".\nHa iniziato a giocare a pallone al Club Santa Clara. A quindici anni venne ufficialmente adottato da Segundo T\u00e9vez, prendendone il cognome, per ottenere un nuovo cartellino e passare al Boca Juniors.\nDurante gli anni a Manchester T\u00e9vez viene informato che Juan Alberto, l'unico fratello biologico con il quale aveva mantenuto i contatti, e suo cognato Carlos Avalos erano stati arrestati per l'assalto a un furgone blindato; da quel momento decider\u00e0 di troncare ogni rapporto con il fratello. I legami con la famiglia adottiva, invece, si sono mantenuti molto buoni. Il 29 luglio 2014 proprio il padre adottivo Segundo viene brevemente sequestrato a El Palomar, nel dipartimento di Mor\u00f3n, in Argentina, venendo liberato dopo poche ore.\nNel 2019 Netflix realizza una serie televisiva a lui dedicata, \"\".\nControversie.\nNel marzo 2013 viene arrestato e rilasciato su cauzione per guida senza patente, al momento sospesa; il tribunale lo condanna a 1.400 euro di multa e 250 ore di servizi sociali. Il 7 maggio 2015, nel tunnel del Monte Bianco, la polizia stradale gli ritira la patente per eccesso di velocit\u00e0.\nCaratteristiche tecniche.\nAttaccante potente e abile nel dribbling, \u00e8 in grado di agire indifferentemente come prima, seconda punta o trequartista. Grazie alla sua aggressivit\u00e0 agonistica e all'ottima tenuta fisica risulta un elemento utile anche in fase di non possesso, pressando i portatori di palla avversari e spaziando lungo l'intero fronte offensivo. Giocatore dal grande fiuto del gol, \u00e8 capace di calciare con molta forza, caratteristica che lo porta in alcuni casi a optare per soluzioni balistiche dalla lunga distanza, nonch\u00e9 dotato di una buona tecnica di base che, talvolta, gli permette di cercare il gol anche da calcio piazzato.\nCarriera.\nClub.\nAll Boys, Boca Juniors e Corinthians.\nNell'estate 1989, all'et\u00e0 di cinque anni, viene notato da un osservatore dell' venuto a Fuerte Apache alla ricerca di nuovi talenti. Dopo avere iniziato la carriera agonistica con i \"Los Albos\" all'et\u00e0 di tredici anni viene aggregato alle giovanili del , esordendo in prima squadra il 21 ottobre 2001 contro il .\nCon gli \"Xeneizes\" vince nel 2003 il Campionato argentino di Apertura, la Coppa Libertadores, la Coppa Intercontinentale e la Copa Sudamericana nel 2004, venendo inoltre premiato con il Bal\u00f3n de Oro sopravanzando il detentore dell'edizione precedente, Jos\u00e9 Cardozo. Nel 2004 riceve la medaglia d'oro ai giochi di Atene, di cui \u00e8 il capocannoniere del torneo, con la nazionale olimpica: questo risultato gli permette di vincere per la seconda volta consecutiva il titolo di miglior calciatore sudamericano dell'anno, questa volta superando il carioca Robinho.\nNel dicembre 2004 viene acquistato dai brasiliani del per una cifra intorno ai $ 20 milioni. Nonostante lo scetticismo iniziale dei tifosi del \"Tim\u00e3o\", T\u00e9vez indossa per alcune partite la fascia da capitano. L\"Apache\", grazie anche alla vittoria del Campeonato Brasileiro nel 2005, vince il suo terzo Bal\u00f3n de Oro davanti al difensore uruguaiano Diego Lugano.\nWest Ham Utd.\nIl 31 agosto 2006 T\u00e9vez sbarca in Europa firmando con il , arrivando a Londra assieme al connazionale Javier Mascherano. Il trasferimento dei due calciatori \u00e8 fonte di polemiche, e nell'aprile 2007 la federcalcio inglese decide di multare il club londinese per cinque milioni e mezzo di sterline a causa di alcune clausole illecite contenute nel contratto, che davano alla societ\u00e0 detentrice di parte del cartellino del calciatore la possibilit\u00e0 di intervenire direttamente nel rapporto tra egli e la societ\u00e0.\nL'allenatore Alan Pardew lo schiera spesso come ala sinistra, e le sue prestazioni portano nell'ottobre 2006 il commissario tecnico della nazionale argentina Alfio Basile a consigliare a lui e a Mascherano di lasciare gli \"Hammers\". A met\u00e0 del successivo dicembre il nuovo proprietario del West Ham decide di esonerare Pardew e affidare la guida tecnica della squadra a Alan Curbishley, il quale inizialmente fa partire T\u00e9vez dalla panchina, salvo poi utilizzarlo come seconda punta.\nAlcuni piccoli infortuni gli impediscono di giocare con continuit\u00e0, ma il 4 marzo 2007, nel derby contro il , T\u00e9vez segna il suo primo gol con la maglia dei londinesi. La squadra termina il campionato al 15\u00ba posto, raggiungendo la salvezza.\nManchester Utd.\nIl 10 agosto 2007 T\u00e9vez viene acquistato dal per 12,7 milioni di euro. Con i \"Red Devils\" esordisce il 15 agosto contro il , mentre il 23 settembre segna al (2-0 all'Old Trafford) il suo primo gol con la nuova maglia. Nella prima stagione a Manchester l\"Apache\" vince la Premier League e la Champions League grazie al successo ottenuto ai calci di rigore contro i \"Blues\". Nel corso della massima competizione europea il calciatore argentino mette a segno quattro gol; a queste vanno aggiunti i 14 gol in 34 presenze nel suo primo anno di Premier League, nel corso del quale non sempre parte da titolare.\nNella stagione 2008-2009 vince nuovamente il titolo nazionale con due giornate di anticipo, collezionando 29 partite e cinque reti. Il 5 dicembre 2008 realizza inoltre la sua prima tripletta nel quinto turno della Coppa di Lega vinta per 5-3 contro il . Pochi giorni dopo conquista anche il Mondiale per club, nella cui finale parte da titolare. Entra invece in campo nel secondo tempo nella finale di Champions League persa per 2-0 a Roma contro gli spagnoli del .\nManchester City.\nIl 20 giugno 2009 il Manchester Utd ufficializza l'addio di T\u00e9vez: il 13 luglio seguente il giocatore approda quindi ai concittadini del , per una cifra vicina ai 29 milioni di euro. Con la maglia dei \"Citizens\" sigla la sua prima rete stagionale il 27 agosto contro il , nel secondo turno della Coppa di Lega. La prima rete in campionato arriva il 28 settembre 2009 nella sfida vinta per 3-1 contro i suoi ex compagni del West Ham.\nL'11 gennaio 2010 segna una tripletta contro il Blackburn e il 19 gennaio una doppietta contro un'altra sua ex formazione, il Manchester Utd, che regala al City il successo per 2-1 nel derby mancuniano valido per l'andata di Carling Cup; si tratta di due reti \u2013 la prima su rigore, la seconda di testa sotto misura\u00a0\u2013 festeggiate nello stesso modo: con le mani dietro alle orecchie e le dita a mo' di paperella per zittire quanti alla vigilia avevano parlato male di lui, tra cui l'ex compagno di squadra e capitano dei \"Red Devils\" Gary Neville (il quale durante l'esultanza dell'argentino rivolge a lui il dito medio alzato). Nonostante questa vittoria il Manchester City perde poi la gara di ritorno per 1-3 venendo eliminato dalla competizione. Dopo un periodo di assenza, il 27 febbraio torna a segnare una doppietta contro il Chelsea. Termina la stagione realizzando 29 reti, di cui 23 in campionato.\nNella stagione seguente il tecnico Roberto Mancini gli affida la fascia da capitano della squadra. Il 23 agosto 2010 segna le sue prime due reti stagionali in campionato, nella vittoria 3-0 contro il . L'11 aprile 2011, nella partita di ritorno contro i \"Reds\" (questa volta persa per 0-3) si infortuna alla coscia ed \u00e8 costretto a un periodo di riposo. Il 14 maggio torna a disposizione per la finale di FA Cup, vinta dal City per 1-0 contro lo . In totale, nella sua seconda stagione con gli \"Sky Blues\", mette a segno 23 centri di cui 20 in campionato, grazie ai quali si laurea capocannoniere assieme al bulgaro Dimit\u0103r Berbatov.\nIl 27 settembre 2011, agli inizi della stagione successiva, Mancini lo invita a entrare in campo nel secondo tempo della partita di Champions League in casa del , sul risultato di 2-0 per i tedeschi, ma T\u00e9vez rifiuta di uscire dalla panchina; al fischio finale il tecnico dichiara che, sotto la sua guida, il calciatore argentino non scender\u00e0 pi\u00f9 in campo. Dopo circa sei mesi T\u00e9vez ricuce il rapporto con l'allenatore italiano e il 21 marzo 2012 torna a giocare nella partita di campionato contro il Chelsea, riuscendo poi a realizzare una tripletta contro il nella gara del 14 aprile vinta 6-1. Un mese dopo, il 13 maggio, grazie alla vittoria per 3-2 sul vince il suo terzo titolo da campione d'Inghilterra, il primo per il Manchester City da quarantatr\u00e9 anni a quella parte.\nLa stagione seguente inizia con la vittoria, il 12 agosto 2012, della Community Shield, grazie al 3-2 inflitto al Chelsea, cui contribuisce con una rete. Il 17 novembre realizza poi una doppietta nella vittoria per 5-0 sull', mentre il successivo 9 marzo 2013 mette a referto una tripletta nella gara di FA Cup vinta, con lo stesso risultato, contro il . Il City arriva poi sino in finale della competizione, dove viene battuto per 0-1 dal . La squadra termina il suo campionato al secondo posto; Tevez disputa 47 gare in totale, mettendo a segno 17 gol, di cui 11 in campionato.\nJuventus.\nIl 26 giugno 2013 T\u00e9vez si trasferisce alla , che lo acquista per nove milioni di euro (pi\u00f9 sei di bonus). Preceduto al suo arrivo in Italia dalla nom\u00e8a di \"bad boy\" affibbiatagli dalla stampa durante gli anni a Manchester, al contrario nel biennio trascorso a Torino l'attaccante emerge tra i \"leader\" della squadra bianconera, disputando due delle migliori stagioni della sua carriera agonistica.\nIl 18 agosto seguente fa il suo esordio con la nuova maglia nella finale di Supercoppa italiana contro la , segnando la rete del definitivo 4-0 e conquistando cos\u00ec il primo trofeo con i \"Bianconeri\". Il 24 dello stesso mese, all'esordio in Serie A, segna il suo primo gol in questa competizione, realizzando il decisivo 1-0 sul campo della . Assurto ben presto a trascinatore della squadra, il successivo 15 dicembre segna la sua prima tripletta con la casacca juventina, nella sfida contro il conclusasi 4-0. Prosegue nel suo efficace ruolino sottorete anche nella seconda parte di stagione: in particolare il 23 febbraio 2014 \u00e8 suo il gol che decide il derby di Torino (1-0), mentre il 2 marzo a San Siro realizza il definitivo 2-0 nella \"classica\" contro il . Il 24 aprile successivo, in occasione dell'andata della semifinale di Europa League contro i lusitani del e persa 1-2 dai piemontesi, realizza il momentaneo gol del pareggio, tornando a segnare in campo europeo dopo pi\u00f9 di cinque anni.\nT\u00e9vez chiude il suo primo anno in bianconero con 19 reti in campionato e una a testa in Supercoppa italiana ed Europa League, conquistando al termine della stagione il suo primo titolo italiano e risultando l'uomo-simbolo del terzo titolo consecutivo della Juventus di Antonio Conte.\nCon l'arrivo di Massimiliano Allegri in panchina, nella stagione 2014-2015 l'argentino, con 8 gol in 7 partite, \u00e8 protagonista di un ottimo avvio sul fronte realizzativo, il migliore della carriera: si segnalano le doppiette agli svedesi del , il 16 settembre, con cui interrompe un digiuno personale in Champions League che durava da oltre un lustro; all' nel successo esterno 3-0 in campionato, il 27 dello stesso mese; infine alla , stavolta dal dischetto, decisiva per vincere 3-2 il \"big match\" di Torino del 5 ottobre.\nCulmine di questo positivo momento \u00e8 la goleada casalinga al del successivo 9 novembre (7-0), quando il \"numero dieci\" bianconero realizza il parziale 4-0 con un'azione personale iniziata dalla trequarti e proseguita saltando tre avversari, prima di spiazzare l'estremo difensore parmense e appoggiare la palla in rete: un gol rimasto tra i pi\u00f9 belli nella storia del calcio italiano e che a fine anno ottiene la candidatura al Pusk\u00e1s Award. Il 26 dello stesso mese, inoltre, torna a segnare in trasferta in Champions League a sei anni di distanza, firmando la rete del definitivo 2-0 sul campo di Malm\u00f6. L'attaccante chiude l'anno solare con un'altra doppietta al , nella finale di Supercoppa italiana giocata il 22 dicembre a Doha, che per\u00f2 stavolta non permette alla \"Vecchia Signora\" di aggiudicarsi il trofeo, venendo sconfitta ai rigori dopo che i tempi regolamentari e supplementari si erano conclusi sul 2-2.\nIl 24 febbraio 2015, nella sfida di andata degli ottavi di Champions League contro i tedeschi del , apre le marcature nel match conclusosi 2-1 in favore dei torinesi; si ripete anche nella partita di ritorno, disputatasi a Dortmund il 18 marzo, dove mette a segno una doppietta nel 3-0 finale. Il 5 maggio, durante la semifinale di andata della medesima competizione, trasforma il rigore che vale il successo 2-1 sugli spagnoli del : \u00e8 il suo settimo gol stagionale in Champions League \u2014 record personale nella manifestazione oltrech\u00e9 nelle coppe continentali, sia europee sia sudamericane \u2014 nonch\u00e9 il cinquantesimo e ultimo dell'argentino in maglia bianconera. Lascia infatti la Juventus al termine dell'annata, dopo avere messo in bacheca il \"double\" composto dallo scudetto, il secondo consecutivo per T\u00e9vez, cui contribuisce con 20 marcature, e dalla Coppa Italia, giocando inoltre la sua terza finale di Champions League, persa 1-3 contro il Barcellona.\nI ritorni al Boca Juniors, la parentesi allo Shanghai Shenhua.\nDopo quasi un decennio trascorso in Europa, e sempre pi\u00f9 desideroso di fare ritorno in Argentina per la parte conclusiva della sua carriera, nell'estate 2015 la Juventus viene incontro alle richieste di T\u00e9vez cedendolo, per 6,5 milioni di euro (consistenti in opzioni su giovani del vivaio), al . L\"Apache\" riveste cos\u00ec, dopo undici anni, la maglia della sua squadra del cuore, venendo presentato ufficialmente dagli \"Xeneizes\" il 13 luglio seguente e facendo il suo secondo esordio in giallobl\u00f9 cinque giorni dopo, nella vittoria per 2-1 contro il in Primera Divisi\u00f3n. Torna a segnare con la maglia \"azul y oro\" il 29 dello stesso mese, nei sedicesimi di finale di Copa Argentina contro il , realizzando su punizione il gol del 3-0. Si ripete il 2 agosto, nella sconfitta del Boca per 3-4 contro l', siglando la sua prima rete nel campionato argentino dopo l'avventura europea. Con 5 reti in 10 presenze, contribuisce a riportare il Boca dopo tre anni alla vittoria della Primera Divisi\u00f3n, aritmeticamente giunta il 2 novembre 2015 con l'1-0 al ; tre giorni dopo arriva il \"doblete\" grazie alla Copa Argentina, vinta dagli \"Xeneizes\" battendo in finale 2-0 il .\nNonostante le precedenti affermazioni di T\u00e9vez circa il volere chiudere la carriera con la maglia del Boca Juniors, il 29 dicembre 2016 accetta la ricca offerta dello , approdando in Cina dove con un ingaggio di 40 milioni di euro l'anno diventa, al momento del tesseramento, il calciatore pi\u00f9 pagato al mondo.\nL'esperienza in Oriente si rivela tuttavia avara di soddisfazioni per l'attaccante, tant'\u00e8 che, dopo un solo anno a Shanghai, il 5 gennaio 2018 si svincola per fare ritorno per la terza volta in carriera al Boca Juniors, con cui nella seconda parte di stagione partecipa alla vittoria della Primera Divisi\u00f3n e al cammino in Coppa Libertadores, tuttavia conclusosi con la scottante sconfitta in finale contro gli storici rivali del . Dopo un'annata interlocutoria sul piano personale, chiusa dal Boca al terzo posto in campionato e in semifinale di Coppa Libertadores, l'attaccante si riscatta nella stagione 2019-2020 contribuendo attivamente alla vittoria del suo quarto campionato argentino: l'8 marzo 2020, alla Bombonera contro il , realizza il gol del decisivo 1-0 che consegna il titolo ai giallobl\u00f9.\nIl 4 giugno 2021 annuncia l'addio al Boca Juniors \u2014 dopo 279 partite e 95 gol con 10 trofei in bacheca \u2014 per stare vicino alla madre dopo la recente scomparsa del padre.\nNazionale.\nCon la nazionale olimpica argentina allenata da Marcelo Bielsa T\u00e9vez ha conquistato l'oro ai Giochi di . Nella rassegna greca si \u00e8 anche affermato come capocannoniere del torneo con 8 reti, tra cui quella decisiva nella finale contro il , in 6 partite.\nDue anni dopo \u00e8 stato convocato in nazionale maggiore dal CT Jos\u00e9 Pekerman per il in Germania. Non impiegato nella prima partita, conclusasi con la vittoria per 2-1 contro la , \u00e8 sceso in campo come sostituto nella seconda, vinta per 6-0 contro la , segnando un gol e fornendo un assist. L'Argentina, poi, viene eliminata ai quarti di finale della competizione dopo la sconfitta ai tiri di rigore contro la .\nHa partecipato, inoltre, alle edizioni 2004 e 2007 della Copa Am\u00e9rica, intervallate dalla Confederations Cup 2005.\nCon la nomina di Diego Armando Maradona a commissario tecnico della \"Selecci\u00f3n\" viene convocato anche per il in Sudafrica. In questa competizione T\u00e9vez realizza due gol, entrambi negli ottavi di finale contro il .\nAll'addio di Maradona sulla panchina della nazionale argentina si siede Sergio Daniel Batista, il quale nel maggio 2011 dichiara che non convocher\u00e0 T\u00e9vez per la Copa Am\u00e9rica 2011. A seguito di un chiarimento fra i due, comunque, il 1\u00ba giugno seguente viene inserito nella lista dei convocati alla manifestazione, dove ai quarti fallisce il suo tiro di rigore contro l'Uruguay, errore che costa all'Argentina l'eliminazione.\nDopo la nomina del nuovo CT, Alejandro Sabella, T\u00e9vez non viene pi\u00f9 convocato nella \"Selecci\u00f3n\" per il successivo triennio, perdendo la possibilit\u00e0 di partecipare al in Brasile.\nRitrova la maglia nazionale il 12 novembre 2014, quando, convocato dal nuovo commissario tecnico Gerardo Martino, subentra al posto di Sergio Ag\u00fcero, nell'amichevole vinta per 2-1 ai danni della . Il 28 maggio 2015 viene inserito dal CT Martino nella lista dei 23 convocati in vista della successiva Copa Am\u00e9rica in Cile. In quest'edizione della competizione totalizza quattro presenze e, nell'ultima sua partita contro la , decisa ai tiri di rigore, segna il decisivo penalty che porta in semifinale l\"Albiceleste\".\nStatistiche.\nPresenze e reti nei club.\nTra club, nazionale maggiore e nazionali giovanili (inclusa anche l'Argentina olimpica) T\u00e9vez ha giocato globalmente 851 partite segnando 334 reti.\n\"Statistiche aggiornate al 31 maggio 2021.\""}
{"id": "137935", "revid": "729019", "url": "https://it.wikipedia.org/wiki?curid=137935", "title": "Fortezza del Tocco", "text": "La fortezza del Tocco \u00e8 un forte realizzato alla fine del XVI secolo per la difesa di Acireale dalle scorrerie barbaresche.\nNotizie storiche.\nDopo la battaglia di Lepanto si intensificarono le scorrerie turche sulle coste italiane. Acireale venne interessata nel 1582 dal tentativo di sbarco del pirata Luccial\u00ec con al seguito sette galee turche nei pressi di Santa Tecla. Il tentativo di sbarco, che venne contrastato e respinto dalla mobilitazione della popolazione, spinse comunque la citt\u00e0 a dotarsi di un sistema di difesa dalle scorrerie. Cos\u00ec alla fine del XVI secolo vennero intraprese alcune importanti opere di fortificazione da parte degli spagnoli nel litorale di Acireale, fra cui la torre Alessandrano e la quadrangolare torre di Sant'Anna nel borgo di Capo Mulini (1585), la garitta di S. Tecla e la fortezza del Tocco (fortezza seu Bastione) sulla \"Timpa\" di Santa Maria La Scala (1592-1616). Le opere si andavano ad innestare in quello che fu il sistema di fortificazioni federiciane, d'epoca sveva, in quello che divenne quindi il sistema difensivo delle torri costiere della Sicilia.\nLa fortezza del Tocco venne progettata dall'ingegnere Camillo Camilliani, nella \"Timpa\" di Acireale e realizzata dall'ingegnere acese Vincenzo Geremia - detto \"porcellana\". A Geremia si deve, nel 1624, l'aggiunta di un cannoncino portatile. Nel 1626 vennero eseguiti altri lavori di ampliamento, da alcuni condannati per lavori forzati. Il forte, da cui si gode un ampio panorama sulla costa era a pianta irregolare ed ospitava un grande cannone che, sparando un colpo ad ogni avvistamento di navi pirata, avvertiva la popolazione del pericolo. \nNel 1675 la torre venne utilizzata come piazzaforte militare per il cannoneggiamento della flotta francese, che stava cercando di aggirare il blocco composto dalla citt\u00e0 e dall'esercito spagnolo durante la guerra franco-spagnola.\nNel XIX secolo finite le esigenze difensive il forte fu dismesso ed abbandonato. Il cannoncino portatile sar\u00e0 tolto nel 1834 e spostato alla Pinacoteca Zelantea, dove \u00e8 oggi visitabile.\nDal 1999 la Timpa, costone lavico su cui la fortezza fu costruita, \u00e8 riserva naturale orientata gestita dall'Azienda regionale foreste demaniali della Regione Siciliana."}
{"id": "137939", "revid": "486946", "url": "https://it.wikipedia.org/wiki?curid=137939", "title": "Scuola Normale di Pisa", "text": ""}
{"id": "137941", "revid": "110157", "url": "https://it.wikipedia.org/wiki?curid=137941", "title": "H\u00e4mikon", "text": "H\u00e4mikon (toponimo tedesco) \u00e8 una frazione di 474 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 4,62\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di Gelfingen, Mosen, M\u00fcswangen, Retschwil e Sulz."}
{"id": "137942", "revid": "436907", "url": "https://it.wikipedia.org/wiki?curid=137942", "title": "Fratelli La Bionda", "text": ""}
{"id": "137949", "revid": "125715882", "url": "https://it.wikipedia.org/wiki?curid=137949", "title": "Southbridge", "text": "Southbridge (chiamato anche ICH da I/O Controller Hub), \u00e8 un chip, che \u00e8 parte del chipset, che implementa le capacit\u00e0 pi\u00f9 \"lente\" di una scheda madre, come il collegamento con i bus PCI e USB, i canali ATA, le porte seriali e parallele, il floppy disk e tutti i dispositivi esterni, in un'architettura basata su un chipset northbrige/southbridge. Generalmente il southbridge \u00e8 legato alla CPU tramite il northbridge, il quale invece dialoga direttamente con il processore e la memoria RAM.\nEtimologia.\nIl nome \u00e8 derivato dal progetto dell'architettura simile a una mappa. La CPU, situata in cima, quindi a nord, \u00e8 connessa al chipset con un ponte \"rapido\" (il northbridge) situato appunto, a nord rispetto alle altre periferiche di sistema, mentre il southbridge connette il northbridge al resto dei sistemi tramite un ponte \"lento\" situato a \"sud\".\nFunzionalit\u00e0.\nLe funzionalit\u00e0 di un southbridge attuale includono:\nInoltre il southbridge include anche il supporto per Ethernet, RAID, USB, codec audio e firewire. Pu\u00f2 anche includere, anche se raramente, il supporto per tastiere, mouse e porte seriali, ma normalmente queste periferiche sono connesse tramite un'altra periferica chiamata Super I/O."}
{"id": "137950", "revid": "9733", "url": "https://it.wikipedia.org/wiki?curid=137950", "title": "Lancia 18/24 HP Dialfa", "text": ""}
{"id": "137952", "revid": "9733", "url": "https://it.wikipedia.org/wiki?curid=137952", "title": "Irlanda del nord", "text": ""}
{"id": "137957", "revid": "12331", "url": "https://it.wikipedia.org/wiki?curid=137957", "title": "Lingue finnougriche", "text": ""}
{"id": "137958", "revid": "12331", "url": "https://it.wikipedia.org/wiki?curid=137958", "title": "Lingue finno-ugriche", "text": ""}
{"id": "137959", "revid": "484362", "url": "https://it.wikipedia.org/wiki?curid=137959", "title": "Lingue ugriche", "text": "Le lingue ugriche sono parte della famiglia linguistica delle lingue uraliche, che comprende la lingua ungherese, la lingua vogula (mansi) e la lingua ostiaca (chanty). L'ungherese \u00e8 parlato in Ungheria e in alcune zone di Romania, Slovacchia, Serbia, Croazia, Austria, Slovenia e Ucraina. Il khanti ed il mansi sono, invece, parlati in Russia nel circondario autonomo dei Chanty-Mansi."}
{"id": "137960", "revid": "12331", "url": "https://it.wikipedia.org/wiki?curid=137960", "title": "Lingue ugre", "text": ""}
{"id": "137961", "revid": "95049", "url": "https://it.wikipedia.org/wiki?curid=137961", "title": "Boccea", "text": "Boccea \u00e8 la zona urbanistica 18F del Municipio Roma XIII di Roma Capitale.\nSi estende in gran parte sull'area nord della zona Z. XLV Castel di Guido e, a est, sull'area sud della zona Z. XLVIII Casalotti.\nGeografia fisica.\nTerritorio.\nLa zona confina:\nIl toponimo.\nPrende il nome dall'antico fondo di arbusti di bosso, \"buxus\" in latino, quindi modificato in \"Buxo\" o \"Bucea\", da cui Boccea, al 13\u00ba miglio dell'antica via Cornelia, dove ancora oggi sorge la tenuta di Boccea con l'annessa chiesa intitolata San Mario, edificata dall'architetto Virginio Bracci nel 1789, per volere di papa Pio VI."}
{"id": "137962", "revid": "1013144", "url": "https://it.wikipedia.org/wiki?curid=137962", "title": "Autostrada A90", "text": "L'autostrada A90, pi\u00f9 nota come Grande Raccordo Anulare (abbreviato in GRA), \u00e8 l'autostrada tangenziale, senza pedaggio, che circonda la citt\u00e0 di Roma. Caratterizzato da un tracciato circolare chiuso e senza discontinuit\u00e0, almeno tre corsie per carreggiata, un diametro medio di circa 21\u00a0km e una lunghezza di 68,223\u00a0km, il GRA \u00e8 gestito da ANAS; percorso giornalmente nel 2016 tra 150\u00a0000 e 170\u00a0000 veicoli, risultava la strada pi\u00f9 trafficata tra quelle a gestione ANAS e tra le autostrade italiane con il pi\u00f9 alto volume di traffico di quell'anno.\nDescrizione.\nIl GRA \u00e8 un'arteria di importanza cruciale per la viabilit\u00e0 cittadina di Roma; il traffico si mantiene molto sostenuto durante la maggior parte della giornata con frequenti rallentamenti e ingorghi. Le cause di ci\u00f2 sono molteplici: il gran numero di veicoli, fino a 170\u00a0000 attraversamenti giornalieri; l'insufficiente capacit\u00e0 di afflusso e deflusso di alcuni svincoli molto utilizzati; la presenza di entrate (e delle relative corsie di accelerazione per l'immissione) a brevissima distanza dalle uscite: in questo modo, gli automobilisti che devono lasciare il GRA sono costretti a condividere le stesse corsie (quelle pi\u00f9 a destra) con gli automobilisti che vi si immettono, con importanti ripercussioni sulla scorrevolezza del traffico.\nIl tratto pi\u00f9 critico \u00e8 quello del quadrante sud ed est, corrispondente alla zona a pi\u00f9 alta densit\u00e0 abitativa e di svincoli della citt\u00e0. Secondo una statistica del 2007 il GRA \u00e8 al quinto posto delle autostrade con il pi\u00f9 elevato rapporto tra incidenti stradali e numero di chilometri, con 18 morti e oltre 1000 feriti ogni anno. Uno studio compiuto dall'ACI ha evidenziato come, nel 2009, il tratto del GRA tra il km 20 e il km 65 risulti al primo posto tra le autostrade e tangenziali italiane per tasso di incidenti. I costi di manutenzione e gestione del GRA ammontano a circa 11 milioni di euro l'anno.\nDenominazioni ufficiali e alternative.\n\u00c8 noto come il nome dell'autostrada sia in realt\u00e0 un eponimo ufficioso dell'ingegner Eugenio Gra, il principale ideatore e sostenitore dell'opera, nonch\u00e9 direttore generale dell'ANAS all'epoca della realizzazione. L'apporto di Gra fu di tale rilevanza da divenire consuetudine che tutti coloro coinvolti nel progetto si riferissero alla strada, nelle fasi di progettazione e costruzione, con la denominazione informale \"\u00abIl Gra\u00bb\".\nPer mantenere tale nomenclatura fu quindi studiato ad arte il nome Grande Raccordo Anulare in modo che l'acronimo inverso corrispondesse al cognome dell'ingegnere.\nIl GRA \u00e8 conosciuto con diversi altri appellativi, fra cui:\nCaratteristiche.\nL'inizio del GRA \u00e8 posto convenzionalmente all'intersezione con la via Aurelia, cui corrisponde l'uscita 1. Le progressive chilometriche si susseguono da qui in senso orario (la carreggiata interna).\nSono presenti 44 svincoli (in media uno ogni circa 1,55\u00a0km), di cui 33 numerati a fine anni novanta. \u00c8 comunque tuttora prevalente la consuetudine, specie fra i romani, di riferirsi alle uscite con il nome della strada incrociata (es. \"uscita Salaria\" in luogo di \"uscita 8\").\nAltra caratteristica significativa, assente nelle autostrade a pedaggio, \u00e8 la presenza di alcuni svincoli di inversione di marcia.\nLimiti di velocit\u00e0.\nContrariamente alla maggior parte delle autostrade tangenziali italiane, dove gli alti livelli di traffico hanno richiesto l'adozione di limiti di velocit\u00e0 particolari (110 o anche 90\u00a0km/h; 80\u00a0km/h sulla Tangenziale di Napoli), sul GRA sono applicati i limiti standard previsti dal vigente Codice della strada, ovvero (salvo eccezioni o diverse indicazioni):\nSvincoli: caratteristiche.\nSulla maggior parte degli svincoli sono presenti due ingressi e due uscite, una coppia da e verso il centro cittadino, l'altra da e verso destinazioni esterne all'anello. Vi sono alcune eccezioni, dovute a limitazioni territoriali o scelte progettuali. Ad esempio:\nPer ottimizzare i flussi di traffico alcuni svincoli sono raggruppati in bretelle autostradali (complanari e separate rispetto al tracciato principale), cosicch\u00e9 pu\u00f2 capitare di imbattersi in cartelli che ne indicano pi\u00f9 di uno contemporaneamente; grazie a queste corsie supplementari, in alcuni tratti il GRA arriva ad avere fino a sei corsie per senso di marcia, oltre a quelle di emergenza.\nLa viabilit\u00e0 complanare \u00e8 presente:\nSvincoli: numerazione e incongruenze.\nGli svincoli del Grande Raccordo Anulare furono per lungo tempo privi di una numerazione progressiva, introdotta solo alla fine degli anni novanta, contestualmente ai lavori di ampliamento in occasione del Giubileo del 2000.\nA ottobre 2020, pur con i lavori di costruzione della terza corsia conclusi da tempo, la numerazione sulla segnaletica presenta alcune omissioni o incoerenze. Ci\u00f2 \u00e8 dovuto principalmente alla mancata numerazione degli svincoli costruiti dopo tale data o ritenuti secondari.\nSono privi di numerazione, totalmente o parzialmente, i seguenti svincoli:\nLe incoerenze sono particolarmente evidenti nel quadrante nord-ovest, oggetto di profondi lavori di ampliamento, ove sono presenti numerosi svincoli non numerati, oltre a incongruenze nella successione numerica. Ad esempio, l'uscita \"Cassia\" (precedentemente uscita 3, numerazione riassegnata dal 2006 alla nuova uscita \"Casal del Marmo\") e l'uscita \"Ospedale Sant'Andrea\" (2006) non sono numerate e si trovano tra l'uscita \"Trionfale\" (aperta dal 2007, cui \u00e8 stato assegnato il numero 4) e \"Cassia Veientana\" (numero 5).\nNon \u00e8 chiaro allo stato attuale se l'intera numerazione sar\u00e0 mantenuta tale, sottoposta a un riordinamento totale o piuttosto a una parziale revisione (utilizzando ad esempio suffissi quali \"bis\", \"ter\" oppure \"a\", \"b\" come in altre strade).\nLa numerazione, inoltre, non segue distinzioni negli svincoli con uscite multiple, non consentendo pertanto di identificare univocamente, in un'indicazione stradale, la corretta rampa di uscita.\n\u00c8 stato anche proposto di procedere ad una rinumerazione che possa consentire di distinguere, in corrispondenza di una specifica uscita, quale sia la rampa diretta verso il centro della citt\u00e0 e quale, invece, verso l'esterno: similmente a quanto accade con i numeri civici, dove i dispari sono attribuiti ad un lato della strada ed i pari all'altro, cos\u00ec potrebbe essere fatto per gli svincoli del GRA, ovvero le uscite dispari verso il centro e quelle pari in direzione opposta (o viceversa).\nVa inoltre sottolineato che la numerazione degli svincoli non \u00e8 normata dal codice della strada.\nStoria.\nLe origini (1946-1948).\nLa genesi del GRA si colloca nel periodo dell'immediato dopoguerra, all'indomani della nascita della Repubblica Italiana.\nCon un decreto del ministro Giuseppe Romita, il 27 giugno 1946 venne istituita l'ANAS, Azienda Nazionale Autonoma delle Strade Statali (oggi ANAS S.p.A.), nata sulle ceneri dell'AASS (Azienda Autonoma Statale della Strada).\nIl compito della nuova azienda era duplice: da un lato si doveva procedere con la riparazione di oltre di strade e opere viarie distrutte o danneggiate dagli eventi bellici, dall'altro era necessario un sostanziale piano di sviluppo dei trasporti per dare uno slancio alla ripresa economica.\nIn questo periodo di ferventi attivit\u00e0 di ricostruzione post-bellica un numero consistente di progetti di sviluppo edilizio e dei trasporti furono realizzati con evidente risolutezza. Tra questi vi era lo \"schema progettuale\" dello stesso Gra, approvato dal Consiglio superiore dei lavori pubblici del Ministero delle infrastrutture e dal nuovo Consiglio di amministrazione dell'ANAS il quale prevedeva, fra l'altro, una \"Nuova strada di circonvallazione della citt\u00e0 di Roma\" che avrebbe collegato tutte le vie consolari della capitale con un tracciato a scorrimento veloce, privo ove possibile di intersezioni a raso (ma nel primo tracciato a due corsie la gran parte lo furono), e quanto pi\u00f9 possibile equidistante dal centro cittadino.\nIl progetto riprendeva ed espandeva la metodologia della viabilit\u00e0 tangenziale, introdotta a Roma dal Piano regolatore del 1909 di Edmondo Sanjust di Teulada, il quale per primo regolament\u00f2 l'espansione della citt\u00e0 fuori dalle Mura aureliane, prevedendo una strada di circonvallazione larga 60 metri e lunga circa 25\u00a0km che oggi corrisponde pressappoco al tracciato della tangenziale Est, di Viale del Foro Italico (nota ai romani anche come \"L'Olimpica\") e della Circonvallazione Gianicolense. La razionalizzazione dei flussi di traffico al di fuori del centro storico si dimostr\u00f2 particolarmente necessaria per Roma, la cui conformazione radiale delle vie consolari provoca frequenti congestioni stradali, aggravate da una rete viaria inadeguata ad accogliere alti flussi di traffico e difficilmente ampliabile.\nIl GRA fu un'opera che fece parlare molto di s\u00e9, fin da prima dell'inizio dei lavori, trattandosi, fra l'altro, di una tra le prime applicazioni pratiche della Legge Urbanistica numero 1150 del 17 agosto 1942, che regolamentava l'attuazione di opere sistemiche di interesse cittadino nel territorio del Comune.\nSe la circonvallazione di Sanjust si prefiggeva di integrarsi nel tessuto urbano, costituendone non solo il supporto alla circolazione stradale ma anche il vero e proprio confine cittadino, il GRA si spingeva ben oltre, con un tracciato stradale, per l'epoca, decisamente lontano dalla citt\u00e0 e lungo quasi il triplo.\nSul progetto e sui suoi fautori giunsero forti critiche, da parte di urbanisti, politici e di buona parte dell'opinione pubblica, ulteriormente inasprite dalla particolare situazione sociale ed economica che la citt\u00e0 stava vivendo: Roma era appena uscita da un conflitto estenuante che aveva lasciato segni profondi. La popolazione pensava soprattutto a soddisfare i suoi bisogni primari, c'era penuria di alloggi, di servizi, di lavoro; la ricostruzione, sebbene avviata, procedeva lenta e faticosa.\nDa pi\u00f9 parti ci si interrog\u00f2 sulla reale necessit\u00e0 di quest'opera e furono sollevate numerose obiezioni: si diceva fosse lunga, troppo costosa, che non rispecchiasse i reali bisogni della citt\u00e0, che fosse troppo lontana dalla citt\u00e0 per risultare in qualche modo utile, che non avrebbe migliorato sostanzialmente il problema della disoccupazione nonostante le maestranze impiegate per la costruzione (circa 4500 operai), che era oltremodo sproporzionata per il traffico stradale dell'epoca. Qualcuno ipotizz\u00f2 addirittura che il GRA fosse la \"chiave di volta\" di un piano di lottizzazione da parte di gruppi di potere, con la complicit\u00e0 dei governi dell'epoca.\nLa costruzione (1946-1951).\nAlla fine degli anni quaranta le aree attraversate dal raccordo erano ben oltre il limite della citt\u00e0 edificata, in pieno Agro Romano, totalmente sgombre n\u00e9 destinate ad altri scopi. Ci\u00f2 spiega la ragione per cui fu possibile, grazie all'ampia discrezionalit\u00e0, oltre che all'orografia favorevole, disegnare un percorso quasi perfettamente circolare, che coincideva ampiamente con la circonferenza delimitante i terreni da sottoporre a bonifica, identificati dalla legge del 1878 nota come \"della bonifica dell'Agro Romano\".\nIl centro dell'anello fu posto sul Miliario aureo dell'Urbe antica, nei pressi del Foro Romano, a distanza di poco pi\u00f9 di 11\u00a0km (il \"settimo miglio\") dalla circonferenza del tracciato. I lavori ebbero inizio il 25 ottobre 1946.\nNelle intenzioni originali, considerate le dimensioni contenute di Roma, il Raccordo Anulare aveva la funzione primaria di evitare l'attraversamento del centro cittadino al traffico di passaggio, pi\u00f9 che di fornire una viabilit\u00e0 di circonvallazione per raggiungere le sue diverse zone in tempi pi\u00f9 rapidi, tant'\u00e8 che fu originariamente progettato e realizzato a due corsie su singola carreggiata, privo delle caratteristiche peculiari di un'autostrada. Ci\u00f2 \u00e8 evidente, ad esempio, dalla diversa architettura e altimetria dei ponti dell'attraversamento nord del Tevere. Il primo, il ponte storico della diga della centrale idroelettrica di Castel Giubileo, fu aperto nel 1951, il successivo fu costruito negli anni settanta. Differenze analoghe sono riscontrabili anche sui ponti dell'attraversamento meridionale del fiume.\nCi vollero diversi anni dalla sua inaugurazione (quando il boom economico e l'enorme espansione urbanistica della citt\u00e0 determinarono un aumento esponenziale del traffico automobilistico) perch\u00e9 si evidenziasse l'utilit\u00e0 di un'opera altrimenti molto criticata. L'incremento del trasporto su gomma trasform\u00f2 il Raccordo in una struttura fondamentale non solo per la viabilit\u00e0, ma anche (nel bene e nel male) per i futuri piani di espansione della citt\u00e0, costituendo da questo momento in avanti il protagonista dei successivi Piani Regolatori.\nL'esercizio (1951-1982).\nIl primo tratto (Via Appia - Via Aurelia) fu inaugurato il 7 agosto 1951, a cui seguirono:\nIn cinque anni fu quindi completato circa il 75% del tracciato; fu l'inizio di un costante numero di avvenimenti che lo riguardarono, sia su scala nazionale che locale, a partire dall'inizio del decennio successivo: il 10 settembre 1960 si corse la maratona delle XVII Olimpiadi di Roma e il tratto del GRA tra Via Cristoforo Colombo (km 20,300 della corsa) e Via Appia Antica (km 30,750) fu incluso nel tracciato; gli atleti lo percorsero in senso antiorario, sulla costruenda corsia esterna, per un totale di 10,450\u00a0km.\nNel decennio in corso le attivit\u00e0 di ricostruzione e di sviluppo procedettero sempre pi\u00f9 serrate. Si evidenzi\u00f2 chiaramente nelle scelte politiche la volont\u00e0 di privilegiare il trasporto su gomma. La premessa fu costituita dal programma emanato nel 1952 dall'allora ministro dei lavori pubblici Salvatore Aldisio, in cui si ravvisava la necessit\u00e0 di costruire nuove autostrade e ampliare quelle esistenti, concretizzatosi, pochi anni dopo, nella legge n\u00ba 463 del 21 maggio 1955 (pi\u00f9 nota come \"Legge Romita\") e nell'annesso \"Piano Autostradale Nazionale\".\nLe autostrade previste per Roma erano quattro, le cui pi\u00f9 importanti e prioritarie furono la A1 Roma-Milano e la A2 Roma-Napoli, per le quali fu deciso che i rispettivi tracciati iniziassero e terminassero sul GRA, evitando al traffico autostradale l'attraversamento del centro cittadino.\nFu evidente che il tracciato a singola carreggiata del GRA non poteva bastare ad accogliere l'intenso traffico previsto, e vari raddoppi di carreggiata furono messi in cantiere a stretto giro. Pochi anni dopo l'entrata in esercizio, nel 1962, stesso anno dell'inaugurazione della A2, fu inaugurato il primo tratto a 4 corsie con standard autostradali, tra Via Salaria e Via Tuscolana.\nNello stesso anno venne promulgato il \"Piano Regolatore Generale\", il primo grande tentativo di riassetto urbanistico post-bellico di Roma.\nIl principale obiettivo del piano era un ambizioso progetto noto come \"Sistema Direzionale Orientale\" o SDO (mai realizzato) di riorganizzazione e ricollocazione delle infrastrutture direzionali della citt\u00e0 fuori dal centro storico.\nFu individuata una vasta area a est del centro, destinata a ospitare ministeri e uffici. La zona avrebbe dovuto essere servita da una superstrada, chiamata \"Asse Attrezzato\", che si originava come prolungamento da nord dell'A1 Roma-Firenze e, tramite una penetrazione urbana, si sviluppava attraverso un tracciato secante al GRA, fino a innestarsi su Via Cristoforo Colombo.\nIl GRA avrebbe dovuto costituire una struttura di viabilit\u00e0 essenziale al progetto e, per questa ragione, il P.R.G. ne prevedeva il potenziamento, nel quadrante orientale.\nIl settore occidentale, invece, non sembrava costituire una priorit\u00e0, tant'\u00e8 che richiese quasi 20 anni per essere costruito. Il piano regolatore ne prevedeva comunque il completamento, con una carreggiata ridotta (dall'autostrada Roma-Fiumicino in poi) e soprattutto la costruzione di una superstrada (mai realizzata) che doveva costituire il prolungamento del GRA, partendo dalla Via Cassia per terminare sulla Via Aurelia, all'altezza di Passoscuro. Il GRA avrebbe assunto in questo modo una singolare conformazione a ferro di cavallo. Ma, contrariamente a quanto previsto, questi progetti rimasero solo sulla carta e si concretizz\u00f2, invece, l'ultimazione del tratto finale, quello tra Via Aurelia e Via Flaminia (quadrante nord-ovest), realizzato direttamente con standard autostradali (la classificazione del GRA in autostrada ebbe inizio nel 1969). Gli ultimi 6 chilometri di tracciato, tra Via Cassia e Via Flaminia furono inaugurati il 16 settembre 1970 da Ennio Chiatante, presidente dell'ANAS. Dopo 19 anni, i lavori erano finalmente completati e l'anello chiuso e pienamente operativo.\nFino alla costruzione del tunnel dell'Appia Antica questo \u00e8 stato l'unico tratto del GRA a contemplare una brevissima galleria naturale (66 metri, a doppia canna), che sottopassa Via Cassia.\nNegli anni settanta proseguirono i lavori per il raddoppio di carreggiata e l'adeguamento agli standard autostradali nel quadrante occidentale. Il termine dei lavori, con il raddoppio del Ponte di Castel Giubileo, e la riclassificazione dell'intero tracciato in autostrada avvennero nel 1979.\nI primi lavori per la terza corsia (1983-1995).\nIl GRA fu sottoposto negli anni a varie opere di ammodernamento e ampliamento per rispondere al costante aumento del traffico.\nI lavori per la terza corsia ebbero inizio nel 1983 sul tratto tra gli svincoli dell'A91 Roma-Fiumicino e Casal Lumbroso (quadrante ovest, sud-ovest). Fu inoltre costruita una viabilit\u00e0 complanare, consistente in due carreggiate esterne di due corsie ognuna, allo scopo di snellire il traffico in corrispondenza degli svincoli. Gli altri lavori furono:\nAl termine di questo primo blocco di lavori, nel 1997, la terza corsia era presente su circa 33\u00a0km (poco meno del 50% della sua estensione), pur con delle importanti discontinuit\u00e0, soprattutto nel quadrante orientale.\nLa costruzione della terza corsia fu inoltre l'occasione per colmare una carenza significativa: il raccordo anulare era stato, fino a quel momento, del tutto sprovvisto di aree di servizio e distributori di carburante. Durante gli ampliamenti fu prevista quindi l'area di servizio \"Pisana\", la prima a essere inaugurata, tra gli svincoli Pisana e Casal Lumbroso.\nI lavori del Giubileo (1996-2000).\nIn occasione del Giubileo del 2000 furono realizzati una serie di ampliamenti rilevanti, al termine dei quali circa 50\u00a0km continui del tracciato presentavano almeno 3 corsie. I tratti interessati furono:\nIl quadrante nord-ovest (2002-2011).\nNel 2002 ebbero inizio i lavori per la costruzione della terza corsia nel quadrante nord-ovest, fra gli svincoli \"Aurelia\" e \"Castel Giubileo\".\nLe opere in cantiere furono fra le pi\u00f9 complesse nell'ambito delle attivit\u00e0 di ammodernamento del GRA, con circa 3 chilometri su 18,5 realizzati in variante di tracciato, numerose varianti altimetriche, tratti in galleria artificiale o naturale e viadotti. Tra le opere pi\u00f9 rilevanti sono da menzionare:\nIl completamento delle opere, non senza ritardi e contrattempi, si svolse progressivamente in un arco di 9 anni:\nLa conclusione dei lavori, inizialmente fissata per la fine del 2006, fu posticipata pi\u00f9 volte. Lo slittamento fu motivato dall'ANAS dal ritardo nell'inizio dei lavori dovuti ai ricorsi al TAR presentati da ditte concorrenti all'appalto. In particolare per quanto riguarda la nuova galleria \"Cassia\", degli importanti ritrovamenti archeologici e la morfologia particolarmente instabile dei terreni interessati determinarono ulteriori ritardi. Il diaframma della galleria nella corsia interna fu abbattuto il 25 novembre 2009; secondo le dichiarazioni rese dal Presidente dell'ANAS nell'occasione, la completa conclusione dei lavori sul GRA, con l'apertura della nuova galleria Cassia in corsia interna, sarebbe dovuta avvenire nel maggio del 2010. La Galleria Cassia in carreggiata interna fu inaugurata il 30 giugno 2011, dopo che il cantiere di quest'ultimo tratto fu sequestrato per un anno a causa di una denuncia da parte di alcuni abitanti degli edifici adiacenti.\nCon l'apertura di quest'ultima galleria furono completati i lavori per la terza corsia sull'intero anello del GRA.\nAltri lavori.\nOltre al quadrante nord-ovest, il GRA \u00e8 stato interessato da altri lavori, nel corso degli ultimi anni:\nScenari futuri.\nCon i lavori di ampliamento del quadrante nord-ovest, si chiuse una fase di ammodernamento radicale del Raccordo Anulare, durata oltre 20 anni.\nSi discute su quale potr\u00e0 essere il futuro di questa opera cos\u00ec fondamentale per la citt\u00e0.\nTra i progetti in corso, previsti o possibili sono da segnalare:\nPedaggio.\nIn numerose circostanze si \u00e8 ipotizzato di introdurre un pedaggio sul GRA; tuttavia, una serie di fattori ne hanno impedito la concretizzazione; innanzitutto, la difficolt\u00e0 di implementazione delle infrastrutture per la riscossione che impatterebbero negativamente sulla gi\u00e0 critica situazione del traffico, il fatto che si tratti di una strada progettata all'interno di un solo comune, e non ultima, l'impopolarit\u00e0 di questa proposta presso la cittadinanza e parte dell'amministrazione pubblica.\nProposta di pedaggio del 2005.\nA fine 2005, il Presidente dell'ANAS di allora, Vincenzo Pozzi, rese nota una proposta di pedaggio di 30 centesimi (o 50, secondo altre fonti) che avrebbe riguardato solo il traffico extraurbano proveniente dalle autostrade; l'esazione sarebbe avvenuta ai caselli gi\u00e0 esistenti, con esclusione quindi del traffico dei pendolari.\nTuttavia, le dichiarazioni del Ministro delle Infrastrutture Di Pietro, rese nel gennaio 2007, e confermate dal Presidente dell'ANAS Pietro Ciucci nell'agosto 2007 e nel marzo 2008 smentirono in parte questa ipotesi, perlomeno nel breve termine.\nIpotesi di pedaggio del 2008.\nNel marzo 2008 fu resa nota un'ulteriore ipotesi di transito a pedaggio allo studio da parte del Ministero delle infrastrutture. Il pagamento avrebbe riguardato esclusivamente i veicoli industriali, con una differenziazione di prezzo basata sulla categoria di emissioni del motore e riscossione anticipata forfettaria tramite un contrassegno adesivo (vignetta).\nPedaggio forfettario del 2010 (legge finanziaria), poi abolito.\nNessuna delle precedenti proposte trov\u00f2 realizzazione fino a maggio 2010, quando la possibilit\u00e0 di tassazione sul GRA fu reintrodotta attraverso un articolo della legge finanziaria di quell'anno, ove si prevedeva l'introduzione di un pedaggio diretto sui raccordi autostradali e sulle autostrade in gestione diretta all'ANAS, suscitando anche in questo caso opinioni contrastanti nell'opinione pubblica e nei diversi schieramenti politici.\nIl decreto legge (cos\u00ec come modificato dal comma 4 dell'articolo 1, del decreto legge n. 125/2010) prevedeva l'introduzione del nuovo sistema di pedaggio, al pi\u00f9 tardi, entro il 30 aprile 2011 (scadenza poi rinviata per la mancanza dei decreti attuativi); secondo la relazione tecnica allegata avrebbe dovuto trattarsi di un sistema di riscossione tipo \"free flow\" (a flusso libero) in luogo dei tradizionali caselli; in attesa della realizzazione delle infrastrutture connesse (telecamere, sala di controllo, ecc.), in via transitoria, a partire dal 1\u00ba luglio 2010 fu aumentato il pedaggio (fino a un massimo di 1 euro per le autovetture, 2 euro per i mezzi pesanti, a seconda della stazione di ingresso) alle seguenti stazioni e barriere di pedaggio:\nIn seguito a ricorsi presentati al TAR del Lazio e del Piemonte da parte di enti locali, e in seguito a un decreto del Consiglio di Stato, gli aumenti forfettari provvisori furono eliminati dal 4 agosto 2010 perch\u00e9 secondo la sentenza: \"il pedaggio non pu\u00f2 essere una tassa ma \u00e8 il pagamento di un servizio specifico\" (l'utilizzo di una strada). Infatti nelle barriere e/o negli svincoli dove era previsto il pagamento del pedaggio forfettario un utente che non proseguiva per il GRA avrebbe comunque pagato per il suo utilizzo.\nNella Gazzetta Ufficiale del 13 settembre 2010 fu pubblicato il bando di gara per la fornitura di tutte le infrastrutture e le apparecchiature di gestione del pedaggiamento. La gara fu aggiudicata al gruppo Atlantia. Tuttavia, mentre per i pedaggi provvisori forfettari erano state scelte con decreti le tratte da pedaggiare, fu rimandata varie volte, e infine accantonata l'emissione del decreto contenente le tratte ANAS da sottoporre a pedaggio definitivo.\nIpotesi di pedaggio del 2016.\nUn ennesimo tentativo di discutere l'introduzione di un pedaggio, su iniziativa di alcune formazioni politiche nel 2016, si concluse con un nulla di fatto; a tale proposito il presidente dell'ANAS Gianni Vittorio Armani ribad\u00ec come, dopo il fallito tentativo della Legge Finanziaria del 2010, fosse fuori discussione ogni ulteriore proposta di pedaggio nel breve e lungo termine.\nNuovo GRA.\nSi \u00e8 ipotizzata da tempo la costruzione di nuove infrastrutture di circonvallazione di Roma (assimilabili a un secondo GRA pi\u00f9 esterno), nel tentativo di ovviare alla cronica congestione del raccordo anulare e per offrire una viabilit\u00e0 tangenziale adeguata alle oramai numerosissime zone industriali, commerciali e residenziali sorte al suo esterno (oltre al popoloso retroterra di Roma), nonostante la difficile situazione ecologica dell'Agro Romano.\nDi questo progetto si parl\u00f2 per la prima volta in occasione di un convegno organizzato dall'Unione degli Industriali di Roma il 4\nmarzo del 2003.\nIn quell'occasione l'ANAS dichiar\u00f2 che per quest'opera, denominata \"Nuova Infrastruttura Anulare (N.I.A.)\" esisteva anche uno studio di fattibilit\u00e0.\nLa proposta fu rilanciata nel febbraio 2006, per voce del Presidente in carica all'epoca, Vincenzo Pozzi, il quale dichiar\u00f2 che la \"NIA\" di Roma era stata inserita nel \"Piano Decennale\" dell'Anas 2003-2012.\nIl progetto di massima prevedeva una nuova tangenziale esterna al vecchio GRA di circa 120\u00a0km, dal tracciato pi\u00f9 irregolare, con un diametro di 40 chilometri, 20 svincoli e 7 interconnessioni con il sistema autostradale esistente. Il costo dei lavori fu stimato in oltre 5 miliardi di euro; L'opera avrebbe dovuto essere realizzata in diverse fasi, ad iniziare dal tratto tra Via Salaria e Via Appia, e finanziata attraverso investitori privati (finanza di progetto).\nL'opera \u00e8 stata fortemente osteggiata dalle associazioni ambientaliste in virt\u00f9 della sua presunta inutilit\u00e0 e per il fatto che l'autostrada avrebbe previsto l'attraversamento di 5 aree naturali protette: la Riserva di Decima Malafede, la Riserva naturale della Marcigliana, il Parco Regionale di Veio, la Riserva naturale di Nomentum e la Riserva naturale del Litorale romano.\nPer il tracciato furono fatte diverse ipotesi: nella zona nord-est la strada avrebbe attraversato la Riserva della Marcigliana fino ad incrociare Via Nomentana appena prima di Poggio Fiorito. Nella seconda invece avrebbe lambito Mentana, giungendo alla Riserva Naturale di Nomentum, sfiorando la A1 a partire dall'incrocio con via Palombarese.\nAltre due le varianti previste dal progetto. La prima, che incrocia l'A24, si sarebbe manutenuta sotto via Ponte di Nona e via Borghesiana raggiungendo la diramazione dell'autostrada del Sole alla barriera di Roma Sud, passando all'esterno per Lunghezza e la barriera di Roma Est. L'ultima variante sarebbe transitata appena sotto Frascati e, sfiorando Ciampino, avrebbe attraversato via Anagnina, incrociando l'Appia Nuova.\nA un iniziale entusiasmo segu\u00ec un lungo periodo di silenzio sull'argomento, interrotto dal presidente dell'ANAS Ciucci che nell'agosto 2007 conferm\u00f2 l'esistenza di un progetto di fattibilit\u00e0 per il quale, tuttavia, non erano previsti i tempi di realizzazione. La realizzazione della NIA fu inoltre inserita nel programma elettorale di diverse formazioni politiche per le elezioni italiane del 2008 e per le elezioni amministrative comunali e provinciali. A novembre 2009 Ciucci rifer\u00ec nuovamente in merito alla possibile opera, ritenendo necessari circa 1,5 miliardi di euro di investimenti privati per la realizzazione."}
{"id": "137963", "revid": "67934451", "url": "https://it.wikipedia.org/wiki?curid=137963", "title": "Gra", "text": ""}
{"id": "137965", "revid": "289247", "url": "https://it.wikipedia.org/wiki?curid=137965", "title": "Commissione di Vigilanza Rai", "text": ""}
{"id": "137967", "revid": "44939", "url": "https://it.wikipedia.org/wiki?curid=137967", "title": "Proenzima", "text": ""}
{"id": "137968", "revid": "1613450", "url": "https://it.wikipedia.org/wiki?curid=137968", "title": "K\u014dji Suzuki", "text": "Biografia.\nNasce ad Hamamatsu, nella prefettura di Shizuoka (Giappone). Si laurea all'Universit\u00e0 di Keio. Vive attualmente a T\u014dky\u014d, ed \u00e8 membro del comitato di selezione del Premio Giapponese del Romanzo Fantastico.\nScrive molti racconti, ma la sua fama internazionale arriva con il ciclo di romanzi \"Ringu\", conosciuto in occidente come \"The Ring\", dal quale sono originati alcuni manga e diversi adattamenti cinematografici e televisivi (una serie di pellicole giapponesi, riprese dalla cinematografia statunitense, e una versione del primo romanzo di coproduzione nippo-sudcoreana).\nAnche il racconto \"Dark Water\" ha dato origine ad un film giapponese e ad un successivo remake statunitense."}
{"id": "137969", "revid": "7077", "url": "https://it.wikipedia.org/wiki?curid=137969", "title": "Tokugawa Iyeyasu", "text": ""}
{"id": "137970", "revid": "1783371", "url": "https://it.wikipedia.org/wiki?curid=137970", "title": "Suruga (provincia)", "text": "Suruga (\u99ff\u6cb3\u56fd; -no kuni) fu una provincia del Giappone nell'area che corrisponde all'odierna Prefettura di Shizuoka. Suruga confinava con le province di Izu, Kai, Sagami, Shinano e Totomi.\nL'antica capitale era vicina alla moderna citt\u00e0 di Shizuoka che era la pi\u00f9 importante citt\u00e0 della zona anche nel periodo feudale. La provincia fu governata dal Imagawa per gran parte del periodo Sengoku. Dopo che Imagawa Yoshimoto venne sconfitto da Oda Nobunaga, gli Imagawa vennero polverizzati e la provincia occupata da Takeda Shingen, capo del Clan Takeda. A sua volta Tokugawa Ieyasu assegn\u00f2 la provincia ad uno dei suoi alleati, una volta sconfitto Takeda."}
{"id": "137971", "revid": "83531", "url": "https://it.wikipedia.org/wiki?curid=137971", "title": "Settsu (provincia)", "text": "La provincia di Settsu (giapponese: \u6442\u6d25\u56fd, \"Settsu no kuni\"), alle volte chiamata provincia di Tsu (\u6d25\u56fd, \"Tsu no kuni\", o provincia di Sesshu, \u6442\u5dde, \"Sessh\u016b\"), \u00e8 una delle vecchie province del Giappone il cui territorio corrisponde alla parte orientale delle odierna prefettura di Hy\u014dgo e a quella settentrionale di \u014csaka.\nLa citt\u00e0 di Osaka ed il Castello di Osaka furono i centri principali della provincia. Durante il periodo Sengoku il clan Miyoshi govern\u00f2 Settsu e le vicine Izumi e Kawachi fino a che non vennero conquistati da Oda Nobunaga. Le province vennero in seguito governate da Toyotomi Hideyoshi. I reggenti del figlio di Hideyoshi presto lottarono tra loro e quando Ishida Mitsunari perse la Battaglia di Sekigahara, l'area venne data ai parenti di Tokugawa Ieyasu."}
{"id": "137979", "revid": "22356", "url": "https://it.wikipedia.org/wiki?curid=137979", "title": "Ceradopa", "text": ""}
{"id": "137983", "revid": "1543377", "url": "https://it.wikipedia.org/wiki?curid=137983", "title": "Ornithopoda", "text": "Gli ornitopodi, o membri del clade Ornithopoda, sono un gruppo di dinosauro ornitischi vissuti dal Giurassico inferiore sino al Cretaceo superiore, circa 163-65 milioni di anni fa (Calloviano-Maastrichtiano), colonizzando ogni continente. I primi ornitopodi erano animali piccoli e bipedi, che durante il Mesozoico crebbero di dimensioni e numero fino a diventare uno dei gruppi erbivori di maggior successo del Cretaceo. Il loro principale vantaggio evolutivo fu il progressivo sviluppo di un apparato masticatorio pi\u00f9 sofisticato mai sviluppato da un dinosauro non-aviario, rivaleggiando con quello dei moderni mammiferi, come la mucca domestica. Questi animali raggiunsero il loro apice evolutivo, con gli hadrosauri o dinosauri \"a becco d'anatra\", prima di estinguersi insieme agli altri dinosauri nell'evento di estinzione di massa del Cretaceo-Paleogene. Fossili di ornitopodi sono stati ritrovati in tutti e sette i continenti, sebbene siano generalmente rari nell'emisfero australe.\nDescrizione.\nLa parola Ornitopode deriva dal greco \"ornis\" ossia uccello, e \"pous\" ossia piede, e significa \"piede da uccello\". Ci\u00f2 si riferisce al fatto che gran parte dei generi appartenenti a questo gruppo possedeva zampe posteriori a tre dita, superficialmente simili a quelle degli uccelli. Gli ornitopodi erano inoltre caratterizzati dallo sviluppo di un becco corneo, un pube allungato che in molti casi si estendeva oltre l'ilio, e una mandibola priva di aperture. Gli ornitopodi, inoltre, sono i soli dinosauri ornitischi a non possedere armature di sorta. Una variet\u00e0 di ornitopodi e ceropodi affini presentava un tessuto di collagene sottile e piatto lungo l'esterno delle costole; in alcuni casi, queste placche si mineralizzavano e si fossilizzarono. La funzione di queste placche intercostali \u00e8 tuttavia sconosciuta, ed \u00e8 stata ritrovata nei generi \"Hypsilophodon\", \"Othnielosaurus\", \"Parksosaurus\", \"Talenkauen\", \"Thescelosaurus\", e \"Macrogryphosaurus\".\nI primi ornitopodi erano lunghi solo un metro o poco pi\u00f9, ma probabilmente erano molto veloci. Possedevano una coda irrigidita, come quella dei loro predatori, i teropodi, per bilanciare il peso del corpo mentre correvano sulle zampe posteriori. Ornitopodi successivi divennero pi\u00f9 adatti a nutrirsi brucando il fogliame, spostandosi su tutte e quattro le zampe. Le loro dimensioni aumentarono, e la loro colonna vertebrale acquis\u00ec un profilo ricurvo simile a quello di altri animali brucatori come il bisonte. Questi dinosauri, divenuti bipedi facoltativi, potevano comunque correre su due zampe in caso di fuga, ma passavano la maggior parte del loro tempo su tutti e quattro gli arti.\nLa tassonomia dei dinosauri precedentemente attribuiti a Hypsilophodontidae \u00e8 piuttosto problematica. Il gruppo in precedenza era costituito da tutti gli ornithischi bipedi non-iguanodonti, ma una rivalutazione filogenetica ha dimostrato che tali specie sono parafiletiche. In quanto tale, la famiglia Hypsilophodontidae \u00e8 attualmente rappresentata solo da \"Hypsilophodon\".\nGli ultimi ornitopodi divennero molto grandi, ma non raggiunsero mai le dimensioni titaniche dei sauropodi. I pi\u00f9 grossi ornitopodi, come gli adrosauri \"Edmontosaurus\", \"Lambeosaurus\" e \"Shantungosaurus\", raggiunsero i 15 metri di lunghezza.\nClassificazione.\nStoricamente, la maggior parte degli ornitischi bipedi indeterminati erano raggruppati come ornitopodi. Da allora la maggior parte \u00e8 stata riclassificata. \nTassonomia.\nDi solito Ornithopoda viene classificata come un sottordine, nell'ordine Ornithischia. Mentre la tassonomia classificata \u00e8 in gran parte stata abbandonata dalla maggior parte dei paleontologi, alcuni ricercatori hanno continuato a impiegare tale classificazione, sebbene le fonti abbiano differito su quale dovrebbe essere il suo rango. Benton (2004) lo colloc\u00f2 come un infraordine all'interno del sottordine Cerapoda (originariamente chiamato un clade non classificato), mentre altri, come Ibiricu \"et al.\" (2010), lo hanno mantenuto nella sua tradizionale posizione di sottordine.\nFilogenesi.\nIl seguente cladogramma segue l'analisi di Madzia \"et al.\" (2017):\nFalsi ornitopodi.\nStoricamente, molti resti indeterminati di ornitischi bipedi furono inseriti nel gruppo degli ornitopodi. In realt\u00e0, di recente classificazioni pi\u00f9 accurate hanno permesso di riconoscere molti di questi animali come ornitischi troppo primitivi (Fabrosauridi, Eterodontosauridi) per essere inclusi negli ornitopodi, e altri come membri primitivi dei marginocefali quadrupedi (\"Psittacosaurus\"). Un gruppo di marginocefali, i pachicefalosauri, era stato classificato a suo tempo tra gli ornitopodi."}
{"id": "137984", "revid": "1573940", "url": "https://it.wikipedia.org/wiki?curid=137984", "title": "Camptosauridae", "text": "I camptosauridi (Camptosauridae ) sono una famiglia di dinosauri vissuta principalmente nel Giurassico superiore.\nTendenza all'ingrandimento.\nQuesti animali erano degli erbivori semibipedi appartenenti all'ordine degli ornitischi. Erano ornitopodi piuttosto evoluti, di forme relativamente pesanti e non adatti alla corsa. I camptosauridi, in sostanza, erano tra i primi rappresentanti di quel gruppo noto come iguanodonti. Al contrario dei contemporanei driosauridi, piuttosto leggeri, i camtosauridi si evolsero nella direzione dell'ingrandimento del corpo. Animali come \"Callovosaurus\", del Giurassico medio inglese, gi\u00e0 mostravano una tendenza all'irrobustimento, ma erano ancora piuttosto piccoli. Un tipico camptosauride come \"Camptosaurus\", del Giurassico superiore nordamericano ed europeo, era invece un grosso animale di 6 metri di lunghezza. Recentemente \"Callovosaurus\" \u00e8 stato ridescritto come un driosauride molto antico. \u00c8 probabile, comunque, che i camptosauridi si siano originati da animali a esso simili.\nQuadrupedi facoltativi.\nLe zampe posteriori robuste, con il femore pi\u00f9 lungo della tibia (caratteristica degli animali camminatori) e la testa piccola dotata di un apparato di masticazione efficace fanno pensare che questi dinosauri si spostassero a quattro zampe per nutrirsi. La locomozione bipede, invece, era utilizzata solo in caso di fuga."}
{"id": "137985", "revid": "484362", "url": "https://it.wikipedia.org/wiki?curid=137985", "title": "Dryosauridae", "text": "I driosauridi (Dryosauridae) sono una famiglia di dinosauri erbivori vissuta tra la fine del Giurassico e l'inizio del Cretaceo.\nErbivori primitivi, ma non troppo.\nIl gruppo comprende animali bipedi di media taglia, della lunghezza compresa tra i 2,5 e i 4 metri (anche se alcuni resti fossili frammentari suggeriscono che alcuni driosauridi potessero raggiungere i 6 metri), dalla corporatura piuttosto snella. Classificati nel sottordine degli ornitopodi, questi dinosauri sono stati a lungo confusi con gli ipsilofodontidi, altri piccoli erbivori vissuti nella stessa epoca, in realt\u00e0 pi\u00f9 primitivi. Nonostante alcune caratteristiche non particolarmente evolute, i driosauridi infatti possono essere classificati in quel gruppo di ornitopodi evoluti noti come iguanodonti. Tra i caratteri che li fanno includere nel gruppo, le zampe posteriori gi\u00e0 a tre dita e non pi\u00f9 a quattro.\nFalsi corridori.\nDotati di una testa piuttosto piccola e di un apparato masticatorio ancora scarsamente efficace, questi dinosauri riuscirono comunque a sopravvivere per svariati milioni di anni a fianco di ornitopodi pi\u00f9 specializzati come \"Camptosaurus\" e \"Iguanodon\", cambiando al contempo pochissimo nella struttura. Le zampe posteriori, allungate, suggerirebbero che i driosauridi fossero animali corridori, nonostante il femore sia lungo quanto la tibia (caratteristica degli animali camminatori).\nDistribuzione.\nUno studio del 2006 ha evidenziato che \"Callovosaurus\", noto solo attraverso i resti di un femore proveniente dal Giurassico medio inglese, precedentemente ascritto ai camptosauridi, potrebbe essere un driosauride molto antico.\nDiffusi nel Giurassico superiore in Nordamerica, Africa e probabilmente Europa, i driosauri prosperarono per svariati milioni di anni almeno negli ultimi due continenti, prima di soccombere per essere rimpiazzati da forme pi\u00f9 evolute. Tra gli animali che occuparono la loro nicchia ecologica, da ricordare gli europei rabdodontidi."}
{"id": "137989", "revid": "1388371", "url": "https://it.wikipedia.org/wiki?curid=137989", "title": "Hadrosauridae", "text": "Gli adrosauridi (Hadrosauridae) erano una famiglia di dinosauri ornitischi appartenenti al sottordine degli ornitopodi, caratteristici del Cretacico superiore.\nOrigine ed evoluzione.\nDi grosse dimensioni (in media superavano i 9 metri di lunghezza), questi animali vivevano in branchi pascolando nelle pianure del Nordamerica e dell'Asia. Reperti di adrosauri sono stati rinvenuti anche in Europa e Sudamerica. \nI primi adrosauridi sono stati rinvenuti in terreni della parte iniziale del Cretaceo superiore in Asia e sono chiaramente derivati dagli iguanodontidi. Due i gruppi principali: gli adrosaurini propriamente detti, caratterizzati da un cranio basso e lungo e da basse spine neurali, e i lambeosaurini, con il cranio sormontato da strane creste e dotati di alte spine neurali. Tra i pi\u00f9 conosciuti, citiamo i nordamericani \"Edmontosaurus\" e \"Anatotitan\", e il cinese \"Shantungosaurus\", lungo anche 14 metri.\nDescrizione.\nLe caratteristiche predominanti di questi erbivori risiedevano nel cranio. Il muso terminava in un'appendice a forma di largo becco: gli adrosauri, difatti, sono anche chiamati \"dinosauri a becco d'anatra\". La parte posteriore della bocca, poi, conteneva letteralmente centinaia di denti che costituivano vere e proprie batterie adatte a triturare il fogliame prima che venisse digerito nell'intestino. Ma la caratteristica pi\u00f9 sorprendente, comunque, era posta sulla sommit\u00e0 del capo: molte specie erano dotate di creste di forme bizzarre, che probabilmente venivano utilizzate per produrre suoni di richiamo intraspecifico. Cos\u00ec \"Corythosaurus\" aveva un \"elmetto\", \"Lambeosaurus\" un'ascia piantata in testa, \"Gryposaurus\" un rigonfiamento sul naso, \"Olorotitan\" un ventaglio, \"Saurolophus\" un corno proiettato all'indietro, mentre \"Parasaurolophus\" presentava una sorta di \"tubo\" lungo oltre un metro che sporgeva all'indietro dalla nuca.\nPaleobiologia.\nPer molto tempo gli adrosauri, come anche accaduto ai sauropodi, furono ritenuti essere dinosauri prettamente acquatici. Questo a causa del fatto che le loro code erano alte e appiattite in senso verticale, tipico degli animali nuotatori. Inoltre, nel 1908 vennero ritrovate alcune \"mummie\" perfettamente conservate (genere \"Trachodon\", ora \"Edmontosaurus\") le cui \"mani\" sembravano essere dotate di membrane interdigitali. Ora si sa che la coda era decisamente poco flessibile, a causa dei tendini ossificati che la irrigidivano, e che le presunte zampe palmate erano il risultato di un appiattimento dei cuscinetti carnosi delle dita. \nCon ogni probabilit\u00e0, gli adrosauri erano animali terrestri che si spostavano in grandi branchi nelle sterminate pianure del Cretaceo, come i bisonti odierni. E, proprio come i bisonti, gli adrosauridi erano specializzati per nutrirsi con piante che crescevano al livello del terreno. Il loro dorso, infatti, mostra una forte rassomiglianza con quella dei bisonti, con una colonna vertebrale ricurva. \u00c8 certo che molti adrosauri vivevano in grandi gruppi: ad esempio, in un solo sito nel Montana \u00e8 probabile che possano essere stati seppelliti addirittura 10.000 esemplari appartenenti a una sola specie, \"Maiasaura\" \"peeblesorum\". \nGli adrosauri mostrano alcune specializzazioni riguardanti il dorso: alcuni sembrerebbero aver avuto una serie di strutture cornee rettangolari che correvano dal flessibile collo alla fine della coda. Altri, invece, possedevano forse un collo robustissimo, simile a quello di un cavallo. Probabilmente gli adrosauri possedevano una pelle piuttosto spessa, simile a cuoio, dotata di grandi tubercoli di forma ovale o poligonale, circondati da altre strutture simili ma pi\u00f9 piccole. Sfortunatamente, senza un ritrovamento di un cranio in buone condizioni \u00e8 difficile classificare questi dinosauri, a causa del fatto che i loro scheletri sono molto simili tra loro. Lo stesso \"Hadrosaurus\", il primo di questi animali ad essere descritto in base a uno scheletro, \u00e8 un dinosauro di identit\u00e0 dubbia per il fatto che il suo cranio non \u00e8 noto: le altre ossa sono praticamente identiche a quelle dei meglio conosciuti \"Gryposaurus\" e \"Saurolophus\".\nClassificazione.\nLambeosaurus magnicistratus e Lambeosaurus lambei\nI primi resti di adrosauri studiati scientificamente furono dei denti e poche altre ossa ritrovate in Montana (USA) negli anni 1855 e 1856 da Joseph Leidy, e classificati come \"Trachodon\" e \"Thespesius\". Nel 1858, lo stesso Leidy descrisse il primo resto pi\u00f9 completo, \"Hadrosaurus foulkii\", proveniente dal New Jersey. Un secondo scheletro, questa volta completo di cranio, fu ritrovato durante la guerra delle ossa da Edward Drinker Cope, nel 1883, e fu soprannominato \"Diclonius\" \"mirabilis\". Lo stesso scheletro divenne poi noto al grande pubblico sotto il nome di \"Trachodon mirabilis\". Qualche anno dopo vennero scoperte da Charles H. Sternberg le famose \"mummie\", anch'esse ascritte al genere \"Trachodon\" (\"T.annectens\"). Successivamente (1912) Lambe descrisse il genere \"Edmontosaurus\", proveniente dall'Alberta. \nLa confusione nella classificazione di questi animali perdur\u00f2 fino al 1942, quando Lull e Wright proposero il nome \"Anatosaurus\" per lo scheletro di Cope e le \"mummie\", lasciando \"Trachodon\" come \"nomen dubium\" basato sui denti. Nel 1975 ci si accorse che le specie di \"Anatosaurus\" erano pressoch\u00e9 identiche a \"Edmontosaurus\", e si scelse di includerle nel genere di Lambe. Lo scheletro di Cope, per\u00f2, venne ascritto nel 1990 a un nuovo genere, \"Anatotitan\", in seguito identificato come \"Edmontosaurus Annectens\"."}
{"id": "137992", "revid": "106908", "url": "https://it.wikipedia.org/wiki?curid=137992", "title": "Trieste Ronchi dei Legionari", "text": ""}
{"id": "137997", "revid": "438678", "url": "https://it.wikipedia.org/wiki?curid=137997", "title": "Giza", "text": "Giza (trascritto anche come Gizah o el-Ghiza, in arabo: \u0627\u0644\u062c\u064a\u0632\u0629, \"al-G\u012bzah\") \u00e8 una citt\u00e0 dell'Egitto, capoluogo del governatorato omonimo. Si trova sulla riva occidentale del fiume Nilo, circa 20\u00a0km a sud-ovest dalla capitale Il Cairo, nei pressi del confine nord-orientale del governatorato. Parte dei suoi distretti fanno parte della mega metropoli della capitale cairota, detta la Grande Cairo.\nNecropoli di Giza.\nGiza deve la sua importanza al fatto di ospitare, su un altopiano roccioso che si trova alla periferia della citt\u00e0, una delle pi\u00f9 importanti necropoli dell'antico Egitto.\nA Giza sorgono infatti, oltre ad una gran quantit\u00e0 di sepolture minori, le tre pi\u00f9 famose piramidi egizie: quelle di Cheope, Chefren e Micerino (o Mykerinos), secondo i nomi tramandati dalla tradizione greca ed ellenistica, tutte appartenenti a sovrani inseriti nella IV dinastia.\nLa pi\u00f9 grande piramide esistente \u00e8 quella di Cheope.\nSempre presso Giza si trova un altro famoso monumento dell'antico Egitto: la Grande Sfinge.\nSport.\nGiza \u00e8 nota quale origine del Tour d'Afrique, corsa a tappe di ciclismo su strada che attraversa il continente africano."}
{"id": "138006", "revid": "148107", "url": "https://it.wikipedia.org/wiki?curid=138006", "title": "Anidride ftalica", "text": "L'anidride ftalica \u00e8 un'anidride organica. \u00c8 l'anidride dell'acido ftalico, nel quale si converte per addizione di una molecola di acqua.\nA temperatura ambiente \u00e8 una polvere bianca dal lieve odore caratteristico; una sua soluzione acquosa satura ha pH circa 2.\n\u00c8 la forma commerciale principale di acido ftalico, viene prodotta per ossidazione catalitica del naftalene o dell'orto-xilene e trova uso come intermedio nella sintesi di altri prodotti chimici - coloranti, insetticidi, plastificanti, farmaci.\nNel 2000, il volume di produzione mondiale era stimato a circa 3 milioni di tonnellate all'anno.\nSintesi e produzione.\nL'anidride ftalica fu scoperta per la prima volta nel 1836 da Auguste Laurent. I processi contemporanei di produzione includono l'ossidazione catalitica dell'orto-xilene e, in maniera minore, del naftalene (processo di Gibbs). A partire dall'o-xilene, l'ossidazione segue la seguente stechiometria:\nLa reazione procede con il 70% di selettivit\u00e0 circa. Viene prodotto anche il 10% circa di anidride maleica:\nLa reazione \u00e8 catalizzata dal pentossido di vanadio tra i 320 e 400 \u00b0C. L'anidride ftalica \u00e8 separata dai sottoprodotti da una serie di \"condensatori\". L'anidride ftalica e l'anidride maleica vengono recuperate per distillazione. L'anidride ftalica pu\u00f2 anche essere preparata dall'acido ftalico.\nUtilizzo.\nL'anidride ftalica viene comunemente impiegata in chimica analitica qualitativa, come reagente per la separazione di sostanze organiche con gruppi amminici o alcolici. Essa infatti reagisce con le sostanze basiche che presentano un gruppo amminico primario o secondario, formando l'ammide acida delle ammine secondarie e l'immide neutra (previo riscaldamento a 150\u00a0\u00b0C) delle ammine primarie.\nPlastificanti.\nL'uso primario dell'anidride ftalica \u00e8 come precursore degli esteri dello ftalato, usati come plastificanti nel cloruro di vinile. Gli esteri del ftalato derivano dall'anidride ftalica attraverso la reazione con gli alcoli, che produce monoesteri:\nLa seconda esterificazione \u00e8 pi\u00f9 difficile e richiede la rimozione dell'acqua:\nIl diestere pi\u00f9 importante \u00e8 di-(2-etilesil)-ftalato (DEHP), utilizzato nella produzione del polivinilcloruro.\nPrecursore dei coloranti.\nL'anidride ftalica \u00e8 ampiamente utilizzata nell'industria per la produzione di coloranti. Un'applicazione nota \u00e8 la preparazione dell'antrachinone chinizarina mediante reazione con para-clorofenolo seguita da idrolisi del cloruro. La fenolftaleina pu\u00f2 essere sintetizzata dalla condensazione dell'anidride ftalica con due equivalenti di fenolo in condizioni acide (da cui il nome). La reazione fu scoperta nel 1871 da Adolf von Baeyer.\nProdotti farmaceutici.\nL'anidride ftalica trattata con acetato di cellulosa produce cellulosa acetato ftalato (CAP), un comune eccipiente per rivestimento di farmaci enterici che ha dimostrato di avere anche un'attivit\u00e0 antivirale. L'anidride ftalica \u00e8 un prodotto di degradazione del CAP.\nReazioni.\nL'anidride ftalica \u00e8 un intermedio versatile e precursore di una grande variet\u00e0 di reagenti utili nella sintesi organica.\nIdrolisi, alcolisi, ammonolisi.\nL'anidride ftalica sottoposta a idrolisi mediante acqua calda forma l'acido orto-ftalico.\nL'idrolisi delle anidridi in genere non \u00e8 un processo reversibile. L'acido ftalico viene facilmente disidratato, per formare l'anidride ftalica.\nGli alcoli chirali formano semiesteri, che sono derivati risolvibili perch\u00e9 formano sali diastereomerici con ammine chirali come la brucina. Una reazione correlata di apertura dell'anello coinvolge i perossidi per dare perossiacidi. La ftalimmide pu\u00f2 essere preparata riscaldando l'anidride ftalica con ammoniaca acquosa (resa del 95-97%), oppure trattando l'anidride con carbonato di ammonio o urea. Infine pu\u00f2 essere prodotta mediante ammossidazione dell'orto-xilene. La ftalimmide di potassio pu\u00f2 essere preparata aggiungendo una soluzione calda di ftalimmide a una soluzione di idrossido di potassio; ottenendo un precipitato del sale.\nSicurezza.\nL'esposizione umana all'anidride ftalica avviene principalmente attraverso il contatto con la pelle o l'inalazione durante la sua fabbricazione o il suo utilizzo. Gli studi dimostrano che l'esposizione all'anidride ftalica pu\u00f2 causare rinite, bronchite cronica e asma. L'effetto dell'anidride ftalica sulla salute umana \u00e8 generalmente una sindrome di tipo asma-rinite-congiuntivite o una reazione ritardata con sintomi simil-influenzali e aumento dei livelli di immunoglobuline nel sangue (IgE, IgG)."}
{"id": "138007", "revid": "5680", "url": "https://it.wikipedia.org/wiki?curid=138007", "title": "Teorema della media", "text": ""}
{"id": "138008", "revid": "47767", "url": "https://it.wikipedia.org/wiki?curid=138008", "title": "Nino (nome italiano)", "text": "Origine e diffusione.\nQuesto nome risulta dall'abbreviazione di vari nomi che terminano con \"-nino\" e \"-nina\", in genere forme alterate quali Antonino/a e Giannino/a, Lucianino/a, Stefanino/a, Saturnino/a, Annina e via dicendo; inoltre, coincide con i termini spagnoli \"ni\u00f1o\" e \"ni\u00f1a\" (\"bambino\" e \"bambina\").\nIn Italia \u00e8 ben attestato su tutto il territorio nazionale. La forma femminile \"Nina\" era usata originariamente, oltre che in Italia, anche in Russia (scritta in cirillico \u041d\u0438\u043d\u0430, che \u00e8 anche la forma russa del nome georgiano femminile Nino); da questi due paesi, nel XIX secolo, si diffuse in gran parte dell'Europa occidentale, ed ora \u00e8 usato anche in ceco, croato, francese, inglese, polacco, slovacco, sloveno e tedesco, con ulteriori varianti quali l'inglese \"Nena\" e il diminutivo francese \"Ninette\".\nIl nome \"Nino\" venne portato anche da Nino, il leggendario marito di Semiramide e fondatore di Ninive; si tratta per\u00f2 di un nome del tutto diverso da questo, giuntoci tramite la forma greca antica \u039d\u03b9\u03bd\u03bf\u03c2 (\"Ninos\") e dall'origine sostanzialmente ignota.\nOnomastico.\nIl nome Nino \u00e8 adespota, cio\u00e8 non \u00e8 portato da alcun santo; l'onomastico pu\u00f2 essere festeggiato il 1\u00ba novembre, giorno di Ognissanti, o eventualmente lo stesso giorno del nome di cui costituisce un'abbreviazione. Esiste una santa Nino, festeggiata il 14 gennaio, ma il suo nome non ha nulla a che vedere con questo (si veda Nino (nome georgiano))."}
{"id": "138009", "revid": "339392", "url": "https://it.wikipedia.org/wiki?curid=138009", "title": "Primo teorema fondamentale del calcolo integrale", "text": ""}
{"id": "138010", "revid": "339392", "url": "https://it.wikipedia.org/wiki?curid=138010", "title": "Secondo teorema fondamentale del calcolo integrale", "text": ""}
{"id": "138011", "revid": "64169", "url": "https://it.wikipedia.org/wiki?curid=138011", "title": "Teorema fondamentale del calcolo integrale", "text": "In matematica, il teorema fondamentale del calcolo integrale, detto anche teorema di Torricelli-Barrow, stabilisce un'importante connessione tra i concetti di \"integrale\" e \"derivata\" per funzioni a valori reali di variabile reale.\nIn particolare, dimostra che calcolare il valore dell'integrale di una funzione, a partire da un punto fisso formula_1 fino ad un punto variabile formula_2 del suo dominio, equivale esattamente a trovare una \"primitiva\" della funzione stessa.\nLa prima parte del teorema \u00e8 detta primo teorema fondamentale del calcolo, e garantisce l'esistenza della primitiva per funzioni continue, ossia che qualsiasi funzione continua \u00e8 la derivata di qualche altra funzione. La seconda parte del teorema \u00e8 detta secondo teorema fondamentale del calcolo, e consente di calcolare l'integrale definito di una funzione attraverso una qualsiasi delle sue primitive.\nUna prima versione del teorema \u00e8 dovuta a James Gregory, mentre Isaac Barrow ne forn\u00ec una versione pi\u00f9 generale. Isaac Newton, studente di Barrow, e Gottfried Leibniz completarono successivamente lo sviluppo della teoria matematica in cui \u00e8 ambientato il teorema.\nPrima parte.\nSia formula_3 una funzione integrabile. Si definisce \"funzione integrale\" di formula_4 la funzione formula_5 tale che:\nSe formula_4 \u00e8 limitata, allora formula_5 \u00e8 una funzione continua in formula_9.\nSe inoltre formula_4 \u00e8 una funzione continua in formula_11, allora formula_5 \u00e8 differenziabile in tutti i punti in cui formula_4 \u00e8 continua e si ha:\ncio\u00e8 la formula_5 risulta essere una primitiva di formula_16\nCorollario del primo teorema.\nSia formula_3 una funzione continua che ammette una primitiva formula_18 su formula_9. Esista cio\u00e8 formula_20 tale che:\nSe formula_4 \u00e8 integrabile si ha:\nTale relazione \u00e8 detta \"formula fondamentale del calcolo integrale\".\nSeconda parte.\nSia formula_24 una funzione Riemann-integrabile sul suo dominio e che ammette primitiva, ossia esiste\nper ogni formula_26, allora\n =\\lim_{N\\to \\infty} \\frac{ F(x_i)-F(x_{i-1})}{x_i-x_{i-1}}&lt;/math&gt;\nper continuit\u00e0 di formula_5 in formula_29 (implicata dall'esistenza della derivata in quel punto).\nSostituendo l'espressione trovata per formula_30 nella somma di Riemann abbiamo\nche \u00e8 una serie telescopica, dunque formula_32\nRicordando che formula_33 e che formula_34, per transitivit\u00e0 dell'identit\u00e0 otteniamo\nQED\nRelazione fra i due teoremi.\nDal secondo teorema se formula_36 su formula_37 se formula_4 \u00e8 integrabile, allora per ogni formula_39\nDefiniamo\nPoich\u00e9 formula_5 \u00e8 somma di funzioni derivabili formula_43 ma formula_44 dunque formula_45 Se assumiamo addizionalmente l'ipotesi di continuit\u00e0 di formula_4 si deriva precisamente il primo teorema dal secondo e dalle propriet\u00e0 basilari della derivata.\nViceversa il primo teorema fondamentale del calcolo ha un'ipotesi in pi\u00f9 del secondo (la continuit\u00e0 di formula_4), dunque questo non pu\u00f2 seguire (nel suo caso generale) dall'altro.\nFacendo un esempio concreto, la \"formula fondamentale del calcolo\", usando solo il primo teorema, non si potrebbe applicare a\nche \u00e8 integrabile e ammette primitiva ma \u00e8 discontinua in formula_49, mentre \u00e8 ancora valida per il secondo teorema.\nTeorema fondamentale del calcolo integrale di Lebesgue.\nLa continuit\u00e0 assoluta \u00e8 una condizione necessaria e sufficiente alla validit\u00e0 del teorema fondamentale del calcolo integrale nell'ambito della teoria dell'integrale di Lebesgue. Una funzione formula_4 definita sull'intervallo compatto formula_9 a valori in formula_52 \u00e8 assolutamente continua se possiede una derivata formula_53 definita quasi ovunque e integrabile secondo Lebesgue tale che:\nIn modo equivalente, esiste una funzione formula_55 su formula_9 integrabile secondo Lebesgue tale che:\nTale definizione di assoluta continuit\u00e0 \u00e8 detta \"teorema fondamentale del calcolo integrale di Lebesgue\". Se le precedenti condizioni equivalenti sono verificate si ha formula_58 quasi ovunque.\nDescrizione.\nL'enunciato del teorema pu\u00f2 essere mostrato utilizzando diversi punti di vista:\nApproccio fisico.\nSi supponga di avere un punto che si muove lungo una retta la cui posizione al tempo formula_59 \u00e8 individuata dalla funzione formula_60. La velocit\u00e0 istantanea formula_61 in ogni momento \u00e8 pari alla derivata formula_62. Lo spazio percorso formula_63 nell'intervallo di tempo che va da formula_1 a formula_65 \u00e8 dato dalla differenza tra le posizioni occupate negli istanti formula_1 e formula_65, e d'altra parte lo spazio percorso sar\u00e0 anche uguale alla somma degli spazi percorsi in ogni istante. Se quindi si divide l'intervallo di tempo in intervallini molto piccoli:\nsi pu\u00f2 trattare il moto in ciascun intervallo di tempo come se la velocit\u00e0 fosse approssimativamente costante, quindi lo spazio percorso nell'formula_69-esimo intervallo di tempo \u00e8:\nLo spazio percorso in tutto l'intervallo di tempo formula_9 \u00e8 uguale alla somma degli spazi percorsi in tutti gli intervalli di tempo formula_72 cio\u00e8:\ne analogamente nell'altra notazione:\nGrazie alla definizione di integrale di Riemann, la somma al secondo membro tende a formula_75 quando gli intervalli di tempo considerati hanno lunghezze arbitrariamente piccole.\nApproccio algebrico.\nData una somma formula_76 e una successione formula_77 tale che formula_78 allora grazie alla propriet\u00e0 associativa dell'addizione la somma si semplifica:\ncio\u00e8 si riduce alla differenza di formula_80 sugli \"estremi\" dell'insieme su cui varia formula_81 Questo tipo di somme che si possono \"accorciare\" vengono chiamate somme telescopiche. L'analogia con la formula fondamentale del calcolo:\nnon \u00e8 casuale. Si supponga di approssimare l'integrale della derivata formula_83 mediante una somma finita di aree di rettangolini di base lunga formula_84 e altezza formula_85 immaginando di aver diviso l'intervallo formula_9 in formula_87 sottointervalli formula_88 lunghi formula_89, con formula_90 e formula_91. L'integrale approssimato \u00e8 dato dalla sommatoria:\ned \u00e8 possibile approssimare le derivate che compaiono nella sommatoria con i rapporti incrementali, dal momento che:\nRimpiazzando queste quantit\u00e0 approssimate nella sommatoria si ha:\ne semplificando si ottiene:\nIn conclusione, semplificando tutti gli addendi di segno opposto si ha:\nDimostrazione alternativa.\nL'argomento appena presentato pu\u00f2 essere usato (con piccole modifiche) per dimostrare la formula fondamentale del calcolo. Si consideri per ogni formula_87 un'approssimazione dell'integrale di Riemann di formula_98 simile alla precedente, ma in cui si calcola formula_83 su valori formula_100 interni a ciascun intervallo formula_88:\nin cui formula_100 \u00e8 dato dal teorema di Lagrange applicato a formula_5 nell'intervallo formula_105, cio\u00e8:\nAllora, fatte le dovute semplificazioni, si ha:\nD'altra parte, dalla definizione di integrale di Riemann l'integrale approssimato che si \u00e8 considerato deve convergere (se formula_83 \u00e8 integrabile secondo Riemann) per formula_109 all'integrale formula_110; e dunque \u00e8 dimostrata la formula fondamentale del calcolo.\nGeneralizzazioni.\nIl teorema si pu\u00f2 generalizzare in diverse direzioni. Si possono considerare in primo luogo le estensioni della nozione di derivata in spazi euclidei a pi\u00f9 dimensioni (il concetto di funzione differenziabile e di derivata parziale) e l'integrazione su variet\u00e0 di forme differenziali. Gli analoghi del \"teorema fondamentale del calcolo\" in questo contesto sono il teorema di Ostrogradskij, il teorema di Kelvin e la loro generalizzazione: il teorema di Stokes.\nNell'ambito dell'integrazione secondo Lebesgue il teorema fondamentale del calcolo diviene pi\u00f9 generale e potente ed asserisce che l'integrale di una funzione sommabile \u00e8 una funzione assolutamente continua (e pertanto differenziabile quasi ovunque), la cui derivata debole \u00e8 l'integranda stessa. Naturalmente, nel caso in cui si assumano maggiori ipotesi di regolarit\u00e0 (per esempio, la continuit\u00e0 dell'integranda), si ottiene immediatamente il teorema fondamentale del calcolo di cui sopra.\nCambiando ancora il genere di metodo di integrazione coinvolto si ottengono versioni del teorema ancora pi\u00f9 potenti: utilizzando il cosiddetto \"integrale di gauge\", definito in vari modi da Denjoy, Perron, Henstock e Kurzweil, infatti si pu\u00f2 dimostrare che il secondo teorema vale senza \"alcuna\" ipotesi sulla funzione formula_83.\nSi pu\u00f2 considerare anche la nozione di derivabilit\u00e0 e integrabilit\u00e0 sul piano complesso (vedi le funzioni olomorfe e meromorfe), in questo caso gli analoghi del teorema fondamentale del calcolo sono il teorema integrale di Cauchy e il teorema dei residui."}
{"id": "138016", "revid": "2044650", "url": "https://it.wikipedia.org/wiki?curid=138016", "title": "Spezia Calcio", "text": "Lo Spezia Calcio, comunemente noto come Spezia, \u00e8 una societ\u00e0 calcistica italiana con sede nella citt\u00e0 della Spezia. Milita nel campionato di Serie A.\nFondata nel 2008 come \"Associazione Sportiva Dilettantistica Spezia Calcio 2008\", porta avanti la tradizione sportiva iniziata nel 1906 con la costituzione della sezione calcistica dello \"Sport Club Spezia\", cui sono seguite varie rifondazioni e riorganizzazioni, con denominazioni quali \"Foot Ball Club Spezia\", \"Associazione Calcio Spezia\" e \"Spezia Calcio 1906\", fallito al termine del campionato di Serie B 2007-08, conclusosi con la retrocessione in Serie C1.\nNel suo albo d'oro lo Spezia pu\u00f2 vantare un titolo nazionale, grazie alla vittoria del campionato di guerra 1944 conseguita dai VV.FF. Spezia, un club a esso affiliato; tale successo fu ufficialmente riconosciuto dalla FIGC come titolo \"onorifico\" (ovvero non equiparabile allo \"scudetto\") nel 2002. Gran parte della sua storia si \u00e8 comunque dipanata tra la seconda e la terza serie, riuscendo a raggiungere il massimo campionato a girone unico negli anni 2020. Nel campionato di Serie A ha ottenuto come migliore risultato il quindicesimo posto nell'edizione 2020-2021.\nDisputa i suoi incontri casalinghi allo stadio Alberto Picco. Il suo colore sociale di riferimento \u00e8 il bianco, affiancato dal nero.\nStoria.\nDalle origini agli anni 1930.\nIl 10 ottobre 1906 il commerciante svizzero Hermann Hurni, insieme ad altri suoi connazionali, fonda la sezione football dello \"Sport Club Spezia\". Questo club, tuttavia, ha un'attivit\u00e0 piuttosto breve, limitandosi a sfidare nella Piazza d'Armi compagini di marinai di passaggio; ben presto l'iniziativa viene ripresa: il 20 novembre 1911 nasce lo \"Spezia Football Club\", societ\u00e0 costituita con un regolare organigramma e diretta emanazione della antesignana. Primo presidente viene eletto Francesco Corio, fra i consiglieri risulta esservi anche Alberto Picco, capitano e primo marcatore della storia aquilotta, caduto eroicamente durante la prima guerra mondiale.\nDopo la prima guerra mondiale, nel 1919 lo Spezia si iscrive per la prima volta al campionato regolare organizzato dalla Federazione e nella stagione 1919-1920 vince il girone ligure del Campionato di Promozione, accedendo cos\u00ec alla Prima Categoria. \u00c8 in quel periodo che la maglia da gioco color celeste viene sostituita con la maglia bianca in onore della Pro Vercelli, all'epoca squadra di primo piano a livello nazionale. L'esordio nella massima serie \u00e8 un terzo posto in classifica nel girone di qualificazione ligure alle spalle di e .\nIl 4 luglio 1921 lo Spezia e altre 23 societ\u00e0 settentrionali decidono di secessionare dalla Federazione e di creare una federazione (la CCI) e un campionato (la Prima Divisione) concorrente a quello federale. Motivo della protesta era l'aumento esponenziale delle partecipanti al massimo campionato, che nella stagione 1920-1921 aveva raggiunto la cifra record di ben 88 partecipanti. I grandi club, che non volevano giocare partite dal risultato scontato contro le squadre di oratorio o di piccoli paesini, volevano un campionato pi\u00f9 elitario e proposero alla Federazione di ridurre le squadre partecipanti. Il voto contrario delle piccole squadre, maggioritarie nel Consiglio direttivo della Federcalcio, comport\u00f2 la fuga delle grandi societ\u00e0, che fondarono la Confederazione Calcistica Italiana e organizzarono un proprio campionato privato in contrapposizione a quello federale.\nLo scisma fu presto sanato dopo una sola stagione e sulla base del compromesso Colombo vennero organizzati degli spareggi salvezza per decidere le squadre partecipanti alla nuova Prima Divisione a trentasei squadre. Lo Spezia perse gli spareggi contro il Pastore di Torino e sarebbe dovuto retrocedere. Tuttavia a settembre, a poche settimane dall'inizio del nuovo campionato, il e i concittadini della decisero di fondersi in un'unica societ\u00e0 lasciando libero un posto nell'organigramma della massima serie. Alle sei squadre che avevano perso gli spareggi venne dunque concessa un'ennesima, insperata \"chance\" di salvezza. Gli spezzini sconfissero nello spareggio decisivo la Sestrese recuperando cos\u00ec in extremis la Prima Divisione.\nNel 1922-1923 lo stadio Alberto Picco viene squalificato per un anno in seguito ai gravi incidenti avvenuti in occasione della partita Spezia-Genoa (0-4) del 10 dicembre 1922. Fino al termine della stagione gli aquilotti sono quindi costretti a giocare lontano dalle mura amiche, ma riescono ugualmente a conquistare la salvezza nella ripetizione dello spareggio con il , vinto per 3-2 l'8 luglio 1923, dopo che la prima gara di spareggio era stata interrotta sul 0-0 dopo ben 207 minuti di gioco. Memorabile \u00e8 la vittoria per 1-0 contro la , sul campo neutro di Casale Monferrato. Anche l'anno successivo gli spezzini si salvano allo spareggio: avendo terminato il proprio girone al penultimo posto, sono costretti ad affrontare un girone salvezza/promozione composto da quattro squadre, cio\u00e8 le penultime dei due gironi di Prima Divisione e due squadre di Seconda Divisione, con in palio due posti per la massima serie dell'anno successivo; lo Spezia riesce a chiudere tra i primi due posti, riuscendo quindi a salvarsi.\nNel 1925 per\u00f2 arriva la prima retrocessione in virt\u00f9 dell'ultimo posto nel girone. In Seconda Divisione lo Spezia torna a dominare, ma la riforma dei campionati fa s\u00ec che la squadra rimanga comunque esclusa dalla massima divisione nazionale. La stessa cosa avviene nel campionato di Prima Divisione 1928-1929, quando gli aquilotti inseriti nel girone A conquistano il diritto a partecipare alla costituenda Serie B; al termine di quella stagione lo Spezia batte in finale il e conquista il titolo di campione italiano di Prima Divisione.\nLo Spezia disputa campionati discreti ma non da vertice fino alla stagione 1932-1933 in cui riesce a classificarsi al quarto posto alle spalle di , e , delle quali solo le prime due vengono promosse. Vengono varate ulteriori riforme per la composizione dei campionati e nel 1934-1935 lo Spezia viene retrocesso, insieme a met\u00e0 delle squadre della serie cadetta, nella costituenda Serie C.\nNella stagione seguente (1935-1936) gli aquilotti disputano un campionato che diventa un serrato testa a testa con la : il torneo si conclude con ricorsi, penalizzazioni e proteste ma alla fine \u00e8 lo Spezia a spuntarla e a ritornare cos\u00ec subito in Serie B. Nel 1936-1937 in Serie B lo Spezia, che ha nel frattempo assunto la nuova denominazione di \"A.C. Spezia\", arriva quarto a cinque punti dalla Serie A.\nA questo torneo seguono cessioni illustri e nel 1938-1939 arriva una nuova relegazione in Serie C. Di nuovo lo Spezia, fresco di retrocessione, riesce a vincere il campionato piazzandosi davanti al ma per accedere alla Serie B \u00e8 necessario superare anche le vincitrici degli altri gironi della Serie C, ovvero , e .\nNegli spareggi lo Spezia viene eliminato a causa del peggiore quoziente reti, ma la promozione in Serie B arriva ugualmente grazie all'esclusione del , per motivi economici, e alla concomitante preclusione al ripescaggio della quartultima fra i cadetti, il piccolo , anch'esso per problematiche gestionali. Sono da ricordare le edizioni 1937 e 1941 della Coppa Italia, in cui lo Spezia riesce ad arrivare sino ai quarti di finale dove viene eliminato rispettivamente da Ambrosiana e .\nAnni 1940.\nLo scoppio della seconda guerra mondiale.\nAll'inizio degli anni 1940 arrivano in maglia bianca Costanzo e Costa, due giocatori destinati a rimanere nella storia della societ\u00e0. Nel 1940-1941 lo Spezia ottiene in Serie B una salvezza, mentre nella stagione successiva, quella del 1941-1942, la squadra si piazza al sesto posto in classifica.\nNel campionato 1942-1943 arriva sulla panchina dello Spezia Ottavio Barbieri, in passato vincitore dello scudetto con la maglia del Genoa e giocatore della Nazionale. Molti dei successi spezzini conseguiti negli anni seguenti arriveranno grazie al rivoluzionario schema di gioco proposto da Barbieri, il \"mezzo-sistema\" (che prevedeva l'introduzione del \"libero\"): l'allenatore lo aveva imparato quando era stato vice dell'inglese Garbutt negli anni del Genoa.\nLo Spezia di quest'anno \u00e8 la squadra delle \"cinque C\": Coltella, Carapellese, Costanzo, Castigliano e Costa. La squadra chiude nuovamente in sesta posizione. Si arriva cos\u00ec, mentre infuria la Seconda guerra mondiale, allo storico campionato del 1943-1944.\nIl campionato di guerra del 1944.\nCon l'Italia divisa dal fronte di guerra conosciuto come Linea Gotica, la Federcalcio si divise in due: mentre l'amministrazione monarchica legittima continu\u00f2 a operare nel cosiddetto Regno del Sud, i funzionari federali presenti nella Repubblica Sociale Italiana (stato fantoccio della Germania nazista) organizzarono da Milano un \"Campionato di divisione nazionale misto\". Il torneo venne diviso in gironi zonali, organizzati in tre fasi regionali le cui vincitrici avrebbero disputato le finali per l'assegnazione del titolo di Campione d'Italia.\nIl club, a quel tempo noto come \"Associazione Calcio Spezia\", era stato costretto a sospendere l'attivit\u00e0: il presidente Perioli, infatti, era stato catturato e inviato nei campi di concentramento in Germania. Semorile, l'unico dirigente rimasto, decise di contattare il comandante dei Vigili del Fuoco cittadini, l'ing. Gandino, per allestire una squadra in grado di rappresentare la citt\u00e0 della Spezia nella Divisione Nazionale. L'accordo venne presto raggiunto: nacque cos\u00ec un nuovo club, il \"Gruppo Sportivo 42\u00ba Corpo dei Vigili del Fuoco\", il quale mantenne come allenatore Barbieri, rilev\u00f2 tutti i calciatori dell\"A.C. Spezia\", sotto l'impegno scritto di restituirli alla \"casa madre\" al termine del conflitto, e acquis\u00ec i cartellini di giocatori di altre squadre a titolo di prestito. Questo \"escamotage\", non insolito per il periodo (per abbinamento, anche la Juventus si era trasformata in \"Cisitalia\" e il Torino in \"Torino FIAT\"), costitu\u00ec uno stratagemma per sottrarre i calciatori agli obblighi del servizio militare. L\"A.C. Spezia\", nel frattempo, rimase inattivo.\nI VV.FF. Spezia, per motivi logistici, vennero inclusi nel girone D del settore emiliano. Affrontando le trasferte su una vecchia autobotte modificata per trasportare la squadra e sempre sotto il rischio dei bombardamenti, i VV.FF. primeggiarono nel proprio girone con 13 punti, davanti alle squadre di Suzzara, Fidenza, Parma e Busseto. Successivamente approdarono al girone B di semifinale, nel quale la squadra domin\u00f2 su Carpi, Suzzara e Modena. A questo punto si entr\u00f2 nel vivo del torneo, allorquando i liguri furono inclusi in un gruppo di quattro squadre per la qualificazione al girone finale: di queste, tuttavia, i Vigili del Fuoco si trovarono di fronte al solo , a causa delle rinunce di Montecatini e . La gara di andata, disputata nella citt\u00e0 felsinea, ebbe un epilogo alquanto particolare: gli spezzini infatti, passarono in vantaggio a undici minuti dalla fine grazie a un gol in sospetto fuorigioco, ma la gara venne sospesa a causa delle furiose proteste dei pochi tifosi presenti sugli spalti. Il risultato quindi fu di 0-2 a tavolino a loro favore e il Bologna decise di disertare la gara di ritorno in segno di protesta: il 42\u00ba Corpo dei Vigili del Fuoco si guadagn\u00f2 cos\u00ec il diritto di giocare le finali.\nIl programma del torneo prevedeva un girone finale a tre squadre per la conquista del titolo: oltre alla sorprendente matricola ligure, si presentarono anche il e il . I veneti non erano pi\u00f9 l'ottima squadra capace di conquistare il terzo posto nel campionato di due anni prima; il Torino, invece, era ancora il \"Grande Torino\", allenato da Vittorio Pozzo e campione d'Italia in carica, destinato a conquistare altri quattro scudetti al termine della guerra, prima della tragedia di Superga. Il 9 luglio 1944, presso l'Arena di Milano (semideserta per il timore di rastrellamenti da parte dei tedeschi), iniziarono le finali con il pareggio tra VV.FF. e Venezia per 1-1 che sembrava spianare la strada al Torino per la riconquista del titolo. Il 16 luglio, invece, gli spezzini sovvertirono i pronostici battendo i granata: questi ultimi furono probabilmente penalizzati da una stancante trasferta a Trieste per un'amichevole di due giorni prima, a cui furono obbligati a partecipare dalla Federazione. Il punteggio fu di 2-1 a favore dei liguri, che scesero in campo con questa formazione: Bani, Borrini, Amenta, Gramaglia, Persia, Scarpato, Mario Tommaseo, Rostagno, Costa, Tori, Angelini. Il 20 luglio il Torino travolgeva infine il Venezia per 5-2 decretando il primo posto dei Vigili del Fuoco.\nFino alle battute conclusive del torneo, in cui i VV.FF. risultarono inaspettatamente primi, sia gli organi federali controllati dalla Repubblica Sociale Italiana, sia le principali pubblicazioni sportive (in particolare la \"Gazzetta dello Sport\" e il \"Guerin Sportivo\"), definirono la Divisione Nazionale 1943-1944 \"campionato italiano\" e il titolo in palio \"scudetto\". La FIGC fascista, tuttavia, rinneg\u00f2 la manifestazione con i succitati comunicati del 17 luglio e dell'8 agosto. Inoltre il Regno d'Italia, con il decreto legislativo luogotenenziale n\u00ba 249 del 5 ottobre 1944, dichiar\u00f2 privo di ogni valore giuridico qualsiasi atto di nomina del governo della RSI; specificamente, annull\u00f2 e rese illegittimo \"ab initio\" il mandato di Ettore Rossi e di Puccio Pucci alla guida del CONI, nonch\u00e9 i conseguenti incarichi di Rossi e di Ferdinando Pozzani in FIGC. L'organizzazione di un campionato da parte di questi soggetti, perci\u00f2, divenne essa stessa non legale.\nTuttavia, dopo perduranti ricerche e petizioni dei giornalisti e delle autorit\u00e0 spezzine, il 22 gennaio 2002 la Federazione ha parzialmente accolto le istanze dello \"Spezia Calcio\", assegnandogli un titolo sportivo \"onorifico\" (ufficiale, ma non equiparabile allo \"scudetto\") per la vittoria del campionato 1943-1944, con una menzione particolare allo spirito di sportivit\u00e0 con cui gli atleti bianconeri affrontarono le difficolt\u00e0 di un periodo storico in cui l'Italia era lacerata dalla guerra civile. Insieme all'attribuzione di questo titolo onorifico, \u00e8 stata conferita allo Spezia la possibilit\u00e0 di apporre permanentemente sulle divise sociali un distintivo speciale in ricordo di quell'impresa. Ulteriore particolarit\u00e0 del riconoscimento \u00e8 il fatto che la FIGC ha attribuito alla squadra spezzina un titolo in realt\u00e0 vinto dal \"G.S. 42\u00ba Corpo dei Vigili del Fuoco\", cio\u00e8 una societ\u00e0 \"de iure\" differente dallo Spezia. Lo Spezia, insomma, pu\u00f2 fregiarsi della vittoria di un campionato a cui, tecnicamente, non ha mai partecipato, sebbene bisogna constatare che il \"42\u00ba Corpo dei Vigili del Fuoco\" rilev\u00f2 e schier\u00f2 gli stessi giocatori del club ligure (oltre a calciatori provenienti da altre compagini), e quindi \"de facto\" i due sodalizi tendevano a coincidere.\nIl dopoguerra.\nAl termine della guerra la situazione dello Spezia \u00e8 assai difficile. La citt\u00e0 ha subito gravi danni e anche la societ\u00e0 aquilotta attraversa un serio momento di crisi. In virt\u00f9 dei campionati disputati in Serie B negli anni precedenti e, soprattutto, del campionato di Divisione Nazionale appena conquistato dai VV.FF., lo Spezia chiede l'ammissione alla nuova Serie A.\nLa Federazione, invece, respinge la richiesta e, per motivi burocratici, non riconosce la fusione tra il \"42\u00ba Corpo Vigili del Fuoco La Spezia\" e l\"A.C. Spezia\". La societ\u00e0, sia per protesta sia a causa dei problemi del momento, prende cos\u00ec parte al campionato di Prima divisione ligure nel girone A. Al posto dello Spezia viene inserita d'ufficio nel campionato di Serie B la seconda squadra cittadina, l'. L'anno successivo la Federazione, in contraddizione con l'atteggiamento tenuto in precedenza, riammette lo Spezia nella serie cadetta; il campionato 1946-1947 si conclude con un brillante terzo posto.\nNel 1947-1948 il quarto posto in campionato consente allo Spezia di accedere alla Serie B a \"girone unico\"; nel 1948-1949 \u00e8 invece necessario uno spareggio a Milano contro il Parma per riuscire a ottenere la salvezza. L'anno successivo offre un sesto posto in classifica, prima della discesa che comincer\u00e0 negli anni 1950.\nAnni 1950 e 1960.\nGli anni 1950 costituiscono per lo Spezia uno dei periodi peggiori che la squadra abbia mai conosciuto sin dai giorni della sua fondazione. Nel 1950-1951 infatti lo Spezia abbandona dopo dieci anni la Serie B, categoria che non rivedr\u00e0 pi\u00f9 per oltre mezzo secolo. I guai non finiscono qui ma proseguono negli anni immediatamente successivi: alla retrocessione dal campionato cadetto seguono a ruota altre due retrocessioni consecutive. Lo Spezia sprofonda cos\u00ec in Promozione Regionale; gli aquilotti sono costretti a giocare contro le compagini rionali cittadine e raccolgono solo un misero quarto posto: \u00e8 il momento pi\u00f9 buio della storia societaria.\nPer uscire da questa situazione nella stagione 1954-55 lo Spezia effettua una fusione con l'Arsenalspezia, squadra che milita nella categoria superiore (IV Serie): la nuova societ\u00e0 prende il nome di \"A.C. Spezia-Arsenal\", e il celeste entra a fare parte dei colori sociali; la societ\u00e0 pu\u00f2 quindi ripartire dalla IV Serie. Nel 1955 si ritorna alla denominazione \"F.B.C. Spezia 1906\" e anche i colori tornano a essere quelli tradizionali. Nella stagione 1956-1957 lo Spezia ottiene un terzo posto in classifica che consente l'accesso alla \"IV Serie I Serie\", un campionato di Eccellenza Interregionale costituito su tre gironi, istituito in via eccezionale allo scopo di agevolare l'allargamento della Serie C da uno a tre gironi.\nNel 1957-1958 gli aquilotti riescono finalmente a vincere il campionato arrivando primi nel loro girone di Eccellenza Interregionale di IV Serie, e conquistano anche il titolo di campioni d'Italia di IV Serie a pari merito con OZO e Cosenza. Lo Spezia ritorna cos\u00ec in Serie C, dove colleziona subito un terzo e un sesto posto.\nNel 1960 continua la crisi in cui si trova il vertice societario gi\u00e0 da un anno, vengono ceduti alcuni pezzi pregiati della squadra ma il \"Picco\" \u00e8 ancora un terreno difficile da espugnare e lo Spezia riesce a classificarsi settimo nel campionato del 1960-1961. L'anno successivo la situazione della societ\u00e0 si fa ancora pi\u00f9 tragica, mancano addirittura i soldi per l'iscrizione al campionato; la Lega ammette ugualmente lo Spezia al torneo imponendo la nomina di un Commissario per il controllo della contabilit\u00e0. La squadra viene allestita alla meno peggio e il campionato 1961-1962 si conclude inevitabilmente con la retrocessione in Serie D. Con un pizzico di fortuna in pi\u00f9 la salvezza sarebbe stata raggiungibile: l'ultima partita di campionato a Rimini viene sospesa per 30 minuti a causa dell'arrivo nello stadio, in anticipo sulla tabella di marcia, del Giro d'Italia, proprio quando lo Spezia stava per giungere al pareggio e raccogliere il punto indispensabile per raggiungere in classifica il .\nLa Serie D ospita gli aquilotti per ben quattro campionati; nel 1963-1964 la promozione sembra a portata di mano, ma a due giornate dal termine la bruciante sconfitta per 4-0 sul terreno della diretta concorrente \u00e8 fatale allo Spezia, che chiude al terzo posto.\nIl salto di categoria arriva finalmente nella stagione 1965-1966, allorquando il presidente Menicagli allestisce un'ottima squadra per la categoria con giocatori del calibro di Bonvicini, Pederiva, Sonetti, Convalle, Castellazzi e soprattutto Vallongo. La promozione in Serie C arriva grazie alla penalizzazione inflitta al Viareggio, al quale la CAF toglie tre punti per illecito sportivo; lo Spezia \u00e8 cos\u00ec primo in classifica.\nAl ritorno in Serie C gli aquilotti sfiorano per due volte la promozione in Serie B, classificandosi terzi, alle spalle di e Maceratese, nel 1966-1967 e secondi nel 1967-1968 dietro al , che pure era stato sconfitto al Picco 2-0 e sembrava potere essere facilmente recuperato nelle ultime giornate.\nAnni 1970 e 1980.\nLa prima met\u00e0 degli anni 1970 vede lo Spezia protagonista di una lunga serie di anonimi campionati di centro classifica; poche sono le novit\u00e0 nel parco giocatori: uomini come Motto, Bonanni, Memo, Giulietti, Biloni, vestono la maglia bianca per molti anni consecutivi e gli unici scontri di interesse per il pubblico diventano i classici \"derbies\" con le squadre toscane ed emiliane.\nNel 1976-1977 invece lo Spezia ottiene un terzo posto, grazie anche al sistema di gioco fornito dal nuovo allenatore Nedo Sonetti assistito dal suo secondo Franco Scoglio: i bianchi chiudono alle spalle di e Parma. Nella stagione 1977-1978 gli aquilotti, guidati da Scoglio mentre Sonetti partecipa a un corso tecnico a Coverciano, ottengono un sesto posto che consente di accedere alla cosiddetta \"Serie C1\".\nLa permanenza in Serie C1 dura solo un anno: lo Spezia infatti non viene rinforzato a sufficienza e, inserito in un girone pieno di squadre blasonate, retrocede subito in Serie C2. Nel 1979-1980 lo Spezia \u00e8 terzo dietro a e Rondinella, ma riesce a tornare nuovamente nella Serie C1 grazie alla penalizzazione inflitta alla Rondinella per illecito sportivo. L'attaccante aquilotto Barbuti \u00e8 il capocannoniere del girone con 23 reti.\nGli anni 1980 iniziano con una retrocessione in Serie C2 nella stagione 1980-1981 con Barbuti che si conferma ancora capocannoniere con 17 reti all'attivo. Nel 1982-1983 arriva addirittura la retrocessione nel campionato Interregionale, lo Spezia viene tuttavia ripescato in Serie C2 grazie alla rinuncia del Banco Roma. Nelle due stagioni successive arrivano altre due salvezze assai faticose, talvolta con l'aiuto della differenza reti nella classifica avulsa.\nVerso la met\u00e0 del decennio arriva una svolta epocale nella storia dello Spezia, destinata a segnare l'inizio di un nuovo percorso. La stagione 1985-1986 in particolare diventa memorabile; la squadra viene affidata all'allenatore spezzino Sergio Carpanesi e arrivano dei giocatori indimenticabili come Borgo, Ferretti, Telesio, Palazzese, Brilli e Pillon. Succede tuttavia un fatto inaspettato: il presidente Pietro Rossetto, viene arrestato e la societ\u00e0 scivola in gravi difficolt\u00e0 finanziarie fino addirittura ad arrivare al fallimento.\nIl sodalizio cambia nome da \"F.B.C. Spezia 1906\" ad \"A.C. Spezia\". A questo punto i giocatori, oramai senza stipendio e teoricamente liberi di andare via, danno una grande prova di attaccamento alla maglia, riuscendo addirittura a conseguire un secondo posto che vale la promozione in Serie C1. Epica \u00e8 l'ultima partita di campionato contro la , giocata tra le mura amiche con il sostegno di oltre 12.000 tifosi. Dopo il ritorno nella categoria superiore lo Spezia riesce a conquistare per due volte la salvezza, tornando a disputare campionati entusiasmanti che infiammano la tifoseria; da ricordare in quegli anni la sfida in Coppa Italia con il di Diego Armando Maradona.\n\u00c8 nella stagione 1988-1989 che lo Spezia sfiora davvero da vicino la Serie B; \u00e8 la squadra di Ceccaroni, Mariano, Siviero, Spalletti, del bomber Tacchi e del portiere Rollandi. A poche giornate dalla fine la promozione sembra ormai cosa fatta, ma i risultati delle ultime partite e una rosa forse un po' troppo ridotta costringono gli aquilotti a giocarsi tutto all'ultima giornata sul campo della Lucchese. La squadra toscana, storica rivale degli aquilotti e guidata da Corrado Orrico, \u00e8 ormai salva e non ha pi\u00f9 nulla da chiedere al campionato ma disputa ugualmente una partita irresistibile e riesce a sconfiggere lo Spezia per 3-1, gettando nello sconforto i cinquemila tifosi che avevano seguito la squadra al Porta Elisa. Il campionato successivo comincia con l'onorevole sconfitta in Coppa Italia contro l' campione d'Italia, ma la squadra non \u00e8 in grado di ripetere il grande campionato dell'anno precedente.\nAnni 1990.\nDopo un paio di campionati conclusi a met\u00e0 classifica nella stagione 1992-1993 la retrocessione \u00e8 evitata grazie al fatto che e Carpi hanno fatto minor punti, occupando le ultime due posizioni in classifica, e alla radiazione dell'. Nella stagione 1993-1994 gli aquilotti vengono sconfitti ai play-out dalla , ma anche stavolta gli spezzini rimangono in C1 grazie a un ripescaggio.\nDopo il buon campionato del 1994-1995, nella stagione 1995-1996 lo Spezia, reduce da un fallimento societario che port\u00f2 alla creazione dello \"Spezia Calcio 1906\" che riusc\u00ec a evitare la radiazione, \u00e8 di nuovo costretto ai play-out per ottenere la salvezza, questa volta vinti a spese della . Tuttavia, al termine del campionato 1996-1997, dopo una stagione disastrosa, lo Spezia si piazza all'ultimo posto in classifica e questa volta la retrocessione \u00e8 inevitabile.\nAl contestato presidente Blengino succede Polotti e in societ\u00e0 arriva l'ex capitano Sergio Borgo, che riesce a organizzare un buon gruppo per affrontare la Serie C2. La tifoseria \u00e8 ormai sfiduciata dopo tanti anni di campionati deludenti, ma la nuova squadra, con il passare del tempo, riesce a conquistarsi la simpatia del pubblico e a ottenere un insperato quinto posto che consente l'accesso ai play-off. In semifinale lo Spezia elimina il favorito grazie a un gol segnato nei tempi supplementari, ma in finale \u00e8 costretto ad arrendersi all'Arezzo di Serse Cosmi. Anche nella successiva stagione 1998-1999, accompagnata da problemi di ordine pubblico in occasione di alcune partite, lo Spezia si piazza nuovamente al quinto posto, ma questa volta ai play-off \u00e8 beffato in semifinale nei minuti di recupero dall'. In entrambi i campionati la squadra fu allenata da Luciano Filippi.\nIl vero cambiamento arriva nel 1999-2000, allorquando la propriet\u00e0 passa nelle mani di quattro imprenditori milanesi: Rocci, Trevisan, Vigan\u00f2 e Zanoli, i quali realizzano una squadra assai competitiva, una vera e propria corazzata per la Serie C2. Ritorna il beniamino dei tifosi Chiappara e vengono acquistati Bordin, Coti, Melucci, De Vincenzo e Carlet. L'allenatore \u00e8 l'emergente Andrea Mandorlini, che fornisce subito alla squadra un gioco decisamente brillante e sempre votato all'attacco. L'unica squadra a reggere il passo dello Spezia sembra essere l'Alessandria, ma nel girone di ritorno la marcia degli aquilotti si trasforma in una cavalcata trionfale: il campionato viene vinto con 76 punti e nessuna sconfitta, un record assoluto per la categoria; i bomber sono Zaniolo e Carlet con 13 reti a testa.\nAnni 2000.\nIl ritorno in Serie B.\nLo Spezia neopromosso in Serie C1 si dimostra subito una squadra protagonista del campionato. Approdano in riva al Golfo giovani promesse come Budel e Zaccardo, che vanno a completare una rosa gi\u00e0 molto competitiva. Nella stagione 2000-01 gli aquilotti partono bene e battono squadre blasonate come e , ma nell'arco del campionato arrivano alcune battute d'arresto e le corazzate Modena e (poi destinate a volare in Serie A) sono troppo forti per essere raggiunte. Lo Spezia riesce comunque a piazzarsi quinto e a partecipare ai play-off, dai quali viene per\u00f2 eliminato dallo stesso Como.\nL'annata successiva, quella del 2001-02, \u00e8 una delle pi\u00f9 belle ed emozionanti nella storia dello Spezia anche se non si conclude con quella che sarebbe stata una meritata promozione in Serie B. Gli aquilotti infatti rinforzano ulteriormente la rosa con giocatori del calibro di Pisano, Buso e Caverzan e disputano un campionato di vertice che si risolve in un testa a testa con il Livorno. Epiche sono le vittorie, sia in casa che in trasferta, con tutte le squadre rivali storiche degli aquilotti. Tuttavia alla fine sono i toscani a spuntarla per tre punti di differenza (non mancano le polemiche a distanza per l'esito della partita decisiva -) e lo Spezia, sfiancato dal lungo duello a distanza con gli amaranto, \u00e8 clamorosamente eliminato ai play-off dalla pi\u00f9 brillante .\nIn seguito l'allenatore Mandorlini, seguito dal capitano Bordin, si trasferisce al : la squadra non \u00e8 pi\u00f9 la corazzata degli anni precedenti e gli aquilotti si assestano su posizioni di centro classifica, sempre a ridosso della zona play-off ma mai in grado di raggiungerla. Dopo vari anni l'imprenditore Zanoli \u00e8 lasciato solo dai suoi soci e solamente l'ingresso dell'Inter di Massimo Moratti (rappresentato da Ernesto Paolillo) nella societ\u00e0 salva le casse societarie da una possibile bancarotta. Sulla panchina aquilotta si alternano diversi allenatori ma l'unica concreta soddisfazione che arriva in queste stagioni \u00e8 la conquista, nel 2005, della Coppa Italia Serie C vinta in finale contro il .\nTuttavia, con la vittoria del campionato di Serie C1 2005-2006 lo Spezia ottiene la storica promozione in Serie B, categoria dalla quale era assente da ben cinquantacinque anni, ovvero dal lontano 1951. La certezza matematica della promozione arriva il 1\u00ba maggio 2006 nella trasferta di Padova, con oltre cinquemila tifosi al seguito. Al termine della stagione lo Spezia, capolista con 63 punti, stacca il , secondo in graduatoria, di ben sette lunghezze in classifica. Oltre alla promozione, fra gli indelebili ricordi di questa stagione rimangono la prima vittoria nella storia contro il Genoa, e la conquista della Supercoppa di Lega Serie C1 a spese del , primo classificato nel girone B.\nNella stagione successiva, all'esordio nella serie cadetta, nel girone di andata lo Spezia si mantiene sempre al di fuori della zona retrocessione realizzando, fra alti e bassi, anche due grandi imprese, conseguendo la sua prima vittoria nella storia a Marassi contro il Genoa (1-2) e sfiorando il successo casalingo contro la (1-1). Nel girone di ritorno alcune sconfitte con le dirette concorrenti e i numerosi scivoloni sub\u00ecti tra le mura amiche costringono gli aquilotti a lottare per la salvezza fino all'ultima giornata di campionato, nella quale la squadra evita la retrocessione diretta grazie a un'altra storica vittoria (2-3) allo stadio Olimpico di Torino contro una Juventus con molte riserve e giovani (tra cui il promettente Sebastian Giovinco). I torinesi non perdevano in casa dal lontano aprile 2005 e, grazie a questo risultato, lo Spezia conserva il primato di non essere mai stato sconfitto dalla Juventus in partite ufficiali.\nLo Spezia ottiene cos\u00ec il diritto a disputare i play-out contro l'Hellas Verona. Nella gara di andata allo stadio Picco, dopo essere passati in svantaggio, gli aquilotti si impongono per 2-1 grazie ai goal di Saverino e Do Prado. Il \"match\" di ritorno \u00e8 un assalto per tutti i 90 minuti da parte della squadra di \"mister\" Ventura, ma che termina a reti inviolate, decretando cos\u00ec la salvezza dello Spezia e la prima retrocessione in C1 della squadra scaligera.\nIl fallimento e la rifondazione.\nLa stagione 2007-2008 comincia sotto i peggiori auspici: eliminazione al primo turno della Coppa Italia (sconfitta per 2-0 a opera del sul neutro di Fiorenzuola) e penalizzazione di 1 punto in classifica da parte della Co.Vi.Soc. per il ritardo nella presentazione di documenti contabili.\nCon il passare dei mesi, diventa sempre pi\u00f9 grave anche la crisi economica nella quale si trova la societ\u00e0 aquilotta, guidata da Giuseppe Ruggieri. Tale situazione si palesa nel gennaio del 2008, allorquando il presidente Ruggieri cede provvisoriamente la presidenza nelle mani della sua collaboratrice Cristina Cappelluti, incaricata di traghettare la squadra verso nuovi acquirenti. Anche la fase di calciomercato di gennaio \u00e8 profondamente condizionata dalle problematiche economiche; la rosa viene praticamente rivoluzionata allo scopo di ridurre il tetto-ingaggi, e lasciano la squadra buona parte dei migliori giocatori. Diretta conseguenza di queste manovre \u00e8 il progressivo e inesorabile peggioramento della situazione in classifica degli aquilotti.\nNei mesi di febbraio e marzo, il mancato pagamento degli stipendi arretrati e l'accumularsi di debiti portano la societ\u00e0 sull'orlo del fallimento, e la citt\u00e0 decide pertanto di mobilitarsi su iniziativa popolare per tentare di salvare la societ\u00e0 aquilotta. Viene velocemente costituita la societ\u00e0 \"Lo Spezia Siamo Noi srl\", che raccoglie contributi economici da tifosi, sportivi e sponsorizzazioni da alcune realt\u00e0 economiche della Provincia. Questa neonata societ\u00e0 a marzo rileva il 70% delle quote societarie e diventa azionista di maggioranza, realizzando cos\u00ec in Italia il primo caso di societ\u00e0 di calcio gestita dagli stessi tifosi. Il rimanente 20% delle quote resta di propriet\u00e0 dell'imprenditore parmigiano Andrea Ermelli, e il 10% dell'Internazionale. In questo periodo l'incarico di presidente passa a Roberto Quber, e, successivamente, ad Attilio Garbini.\nIl 25 maggio la sconfitta sub\u00ecta a Pisa alla penultima giornata di campionato condanna la squadra alla matematica retrocessione in Serie C1. Nei mesi di giugno e luglio, dopo varie trattative, l'associazione popolare \"Lo Spezia Siamo Noi\", nonostante la mediazione del Sindaco e del socio di minoranza Massimo Moratti, non trova nessun nuovo investitore in grado di rilevare la squadra e coprire gli ingenti debiti ereditati dalla precedente gestione e garantire l'iscrizione al campionato di Lega Pro Prima Divisione, pertanto il club si avvia alla liquidazione.\nIl 17 luglio 2008 nasce dalle ceneri del vecchio sodalizio l\"Associazione Sportiva Dilettantistica Spezia Calcio 2008\". Nella fase costitutiva l'associazione \u00e8 presieduta dal sindaco della citt\u00e0, Massimo Federici, e vede come soci-fondatori quattro consiglieri comunali di differente collocazione politica. Fra i primi atti della nuova societ\u00e0 vi \u00e8 la richiesta di affiliazione alla Lega Nazionale Dilettanti, supportata dai meriti sportivi idealmente ereditati dalla precedente societ\u00e0 e dal bacino di utenza della tifoseria. Il 4 agosto 2008, dopo la trasformazione in srl, lo Spezia viene acquistato da Gabriele Volpi, gi\u00e0 noto nell'ambiente sportivo in quanto patron della squadra di pallanuoto della Pro Recco. Amministratore delegato \u00e8 Aldo Iacopetti, gi\u00e0 coordinatore dell'area tecnica del settore giovanile della , e il nuovo tecnico \u00e8 l'ex blucerchiato Marco Rossi, gi\u00e0 allenatore in Serie C1 con e Pro Patria. Il 20 agosto arriva la decisione ufficiale: lo Spezia \u00e8 ammesso al campionato di Serie D, Girone A. Concludendo la stagione al secondo posto (con 78 punti) alle spalle della , accede ai play-off e si ferma sulla soglia delle semifinali, sconfitto dal per 2-0 il 14 giugno. Presenta quindi domanda di ripescaggio in Lega Pro Seconda Divisione, domanda che viene ufficialmente accolta il 31 luglio.\nPer la stagione 2009-2010 la panchina viene affidata ad Attilio Lombardo, proveniente dal Legnano, che lascia per\u00f2 l'incarico il 12 ottobre con la squadra al 3\u00ba posto in classifica dopo un inizio non convincente. A sostituirlo viene chiamato Salvo Fulvio D'Adderio che porta la squadra al 2\u00ba posto finale in campionato grazie alle reti del bomber Nunzio Lazzaro e alla vittoria dei play-off, questa volta con il sigillo del giovane spezzino Alessandro Cesarini arrivato a gennaio dalla Sarzanese.\nAnni 2010.\nIl \"treble\" di Lega Pro.\nLo Spezia si presenta ai nastri di partenza della Prima Divisione 2010-2011 ancora con D'Adderio sulla panchina. Il mercato estivo, appannaggio del direttore sportivo Massimo Varini, vede l'acquisto di numerosi calciatori, tra cui il ritorno di Corrado Colombo. I risultati per\u00f2 stentano ad arrivare e la sconfitta di Bolzano alla quinta giornata decreta l'esonero di Fulvio D'Adderio che lascia il posto ad Alessandro Pane. Nella settimane successive viene prelevato dagli svincolati il trequartista Ighli Vannucchi, che prender\u00e0 la squadra per mano portandola al quinto posto in classifica dal penultimo grazie a una serie di ottime prestazioni. Ma il 23 gennaio 2011 Vannucchi subisce un brutto infortunio sul campo del che gli procurer\u00e0 una lesione al legamento crociato anteriore del ginocchio sinistro. Da quel momento lo Spezia inanella una serie di prestazioni poco felici e il 15 marzo il presidente Volpi decide di sollevare dai propri incarichi l'allenatore Pane cos\u00ec come buona parte dell'area tecnica a partire da Massimo Varini. A giocare le residue possibilit\u00e0 di accesso ai play-off viene richiamato Fulvio D'Adderio che guida la squadra al sesto posto.\nCon l'intento di risalire in B per il campionato 2011-2012 viene allestita una rosa composta da molti giocatori di categoria superiore. Il nuovo amministratore delegato \u00e8 Giuseppe Spalenza e Moreno Zocchi diventa direttore sportivo, mentre in panchina viene chiamato Elio Gustinetti. Arrivano grandi nomi come Filippo Carobbio, Salvatore Mastronunzio, Antimo Iunco, Claudio Rivalta, Emiliano Testini, Felice Evacuo e Nicola Madonna; l'inizio di campionato \u00e8 tuttavia disastroso con soli 4 punti in 5 giornate e Gustinetti viene esonerato.\nAl suo posto arriva Michele Serena che ricostruisce progressivamente un gruppo privo di identit\u00e0, colpito oltretutto dall'arresto di Filippo Carobbio nell'ambito dell'inchiesta \"Last Bet\" avvenuto il 19 dicembre a Lerici. Lo Spezia inanella tra la fine del 2011 e l'inizio del 2012 una lunga serie di risultati positivi che lo riporta a ridosso delle prime, ma la testa della classifica \u00e8 saldamente nelle mani del che, dopo la vittoria del 12 febbraio nello scontro diretto per 1-0, si porta addirittura a +11 sugli aquilotti.\nLa squadra siciliana crolla letteralmente a partire da met\u00e0 marzo e porta a casa solo 11 punti nelle ultime 10 giornate, contro i 24 dello Spezia che vince le ultime cinque. Il sorpasso arriva negli ultimi minuti della 33\u00aa giornata, con lo Spezia che segna il gol vittoria a Trieste e il quasi contemporaneo pareggio del S\u00fcdtirol in casa contro i granata siciliani. Domenica 6 maggio \u00e8 il giorno della promozione in serie B dopo la vittoria contro il per 3-0. Il 2 maggio era arrivata anche la vittoria nella Coppa Italia Lega Pro contro gli storici rivali del Pisa, ribaltando con un 2-1 all'Arena Garibaldi la sconfitta per 1-0 patita in casa all'andata.\nIl 17 maggio conquista la sua seconda Supercoppa di Lega di Prima Divisione contro la dopo il doppio confronto (0-0 e 2-1). Gli aquilotti sono i primi nella storia della Supercoppa a vincere due edizioni. Lo Spezia diventa anche la prima squadra in assoluto a centrare nella stessa stagione il \"treble\" di Lega Pro formato da campionato, coppa e supercoppa di categoria.\nDi nuovo in Serie B.\nIl 5 gennaio 2013 l'allenatore Serena viene esonerato a causa dell'avvio altalenante in Serie B e viene sostituito da Gianluca Atzori, ex Sampdoria. Il 23 febbraio seguente, dopo soli 48 giorni di gestione viene esonerato il tecnico Atzori, a cui \u00e8 fatale il ko interno per 0 a 6 contro il Novara; in sua sostituzione viene chiamato Luigi Cagni, che diventa cos\u00ec il terzo allenatore stagionale delle \"aquile\". La squadra guidata dal tecnico bresciano, dopo un campionato di alti e bassi, ottiene la salvezza matematica l'11 maggio, nella sfida dell'Euganeo contro il , penultima gara della stagione, conclusasi con il punteggio di 1 a 1.\nIl 21 maggio viene ufficializzato il cambio di presidenza. Lamberto Tacoli diventa il nuovo presidente a tempo pieno dello Spezia in quanto il presidente onorario Volpi, a causa dei suoi impegni lavorativi, non pu\u00f2 seguire quotidianamente la societ\u00e0. Il 23 maggio lo Spezia del nuovo presidente Tacoli non riconferma l'allenatore Gigi Cagni, il direttore sportivo Vitale e nemmeno il direttore generale Renato Cipollini.\nPer la stagione seguente si decide di rinnovare la societ\u00e0, nuovi consiglieri, e nuovi dirigenti, come il DS Giancarlo Romairone che arriva dalla , e il nuovo segretario generale Stefano Pedrelli. La rosa viene in gran parte rivoluzionata, dato che molti giocatori della passata stagione erano arrivati in prestito e non venendo quindi riscattati la societ\u00e0 si ritrova costretta a riformare una nuova squadra, puntando su giocatori con esperienza nel campionato cadetto, prelevando alcuni giovani dalle grandi squadre di Serie A, e confermando gli uomini chiave della stagione 2012-2013, come \"capitan\" Sansovini, i centrocampisti Bovo, Porcari e Sammarco, e l'unico \"superstite\" della stagione 2011-2012, il terzino Nicola Madonna. Il 20 giugno lo Spezia annuncia il nuovo allenatore, Giovanni Stroppa, la cui avventura sulla panchina spezzina termina per\u00f2 nel dicembre successivo subentrandogli Devis Mangia. Sotto la guida del tecnico milanese, lo Spezia riesce a raggiungere l'obbiettivo play-off qualificandosi all'ultima giornata di campionato andando a occupare l'ultimo posto disponibile nella griglia. Il sogno dei bianchi per\u00f2 si interrompe subito, data la sconfitta per 1 a 0 subita sul campo del .\nNella stagione 2014-2015, sotto la guida di Nenad Bjelica, lo Spezia termina il campionato al quinto posto; viene poi eliminato al turno preliminare dei play-off dall'. Nell'annata seguente la squadra non rende, tanto che Bjelica viene esonerato a met\u00e0 novembre 2015; gli subentra Domenico Di Carlo il quale porta i liguri al settimo posto finale della classifica, qualificandoli per il terzo anno di fila ai play-off, dove cadono in semifinale dinanzi al rivelazione della stagione cadetta. I bianconeri si tolgono comunque la soddisfazione di approdare fino ai quarti di finale della Coppa Italia (in cui vengono eliminati tra le mura amiche dall'Alessandria), battendo all'Olimpico la pi\u00f9 blasonata per 4-2 ai tiri di rigore. L'anno successivo la squadra si qualifica per la quarta volta consecutiva ai play-off, ma viene di nuovo eliminata al turno preliminare dal Benevento, per due reti a una, mentre nel campionato 2017-2018, sotto la guida dell'allenatore Fabio Gallo, \u00e8 protagonista di un anonimo cammino di met\u00e0 classifica. Nell'annata successiva, l'allenatore \u00e8 Pasquale Marino, il quale riesce a portare lo Spezia al sesto posto finale; ai play-off, gli aquilotti vengono sconfitti in casa al primo turno per 2-1 dal Cittadella.\nLa promozione in Serie A.\nIl campionato 2019-2020 si rivela pi\u00f9 soddisfacente, con gli spezzini che, guidati dal tecnico Vincenzo Italiano, raggiungono un positivo terzo posto finale in classifica con 61 punti, valevole per le semifinali play-off, facendo inoltre registrare il migliore piazzamento della storia del club in un campionato ufficiale. Nella semifinale di andata contro il lo Spezia perde per 2-0 al Bentegodi ma nella partita di ritorno al Picco, con un'inaspettata rimonta, vince per 3-1 e, grazie al migliore piazzamento ottenuto nella stagione regolare, si qualifica per la decisiva finale contro il . Nel primo confronto i liguri ipotecano la promozione imponendosi per 1-0 allo Stirpe; perdono la partita di ritorno con il medesimo risultato, ma, ancora in virt\u00f9 del migliore piazzamento nel campionato regolare, i bianconeri possono festeggiare la prima promozione in Serie A della loro storia.\nNel corso del primo campionato di massima serie, l'11 febbraio 2021 la societ\u00e0 passa dalle mani di Volpi, che lascia le redini dopo tredici anni, a quelle della famiglia statunitense Platek; la stagione, sempre con Italiano in panchina, si conclude con la prima, storica salvezza bianconera in Serie A. Positivo anche il cammino in Coppa Italia, competizione in cui gli spezzini eguagliano il loro migliore piazzamento della storia raggiungendo i quarti di finale.\nColori e simboli.\nColori.\nTradizionalmente i giocatori dello Spezia indossano una divisa interna costituita da una maglia bianca con pantaloncini e calzettoni neri. Da ci\u00f2 consegue che il colore sociale sia il bianco, sebbene la soluzione cromatica complessiva di tale completo faccia s\u00ec che, non di rado, i calciatori e i tifosi spezzini vengano definiti \"bianco-neri\". La tinta complementare, soprattutto negli anni 1990, ha talora assunto un maggior \"peso\" all'interno delle casacche, venendo declinata in motivi decorativi pi\u00f9 o meno estrosi, arrivando finanche tra il 2006 e il 2008 a tradursi in un \"template\" palato.\nLa divisa esterna tipicamente inverte i colori casalinghi: su di essa domina pertanto il nero, relegando il bianco alle finiture, mentre per la terza maglia (laddove prevista dai contratti di sponsorizzazione) il colore pi\u00f9 ricorrente \u00e8 il rosso, seguito da blu e verde (queste ultime due tinte sono mutuate dallo stemma civico).\nSimboli ufficiali.\nStemma.\nIl simbolo societario \u00e8 solitamente stato costituito da un monogramma formato dalle lettere iniziali del club bianco, di volta in volta adattato alla dicitura ufficiale assunta dal sodalizio spezzino. Alcune volte tale simbolo \u00e8 stato sormontato dal disegno di un'aquila, pi\u00f9 o meno stilizzata.\nNell'estate del 2005 \u00e8 stato ideato un nuovo logo circolare bordato in oro per celebrare il centenario della fondazione della societ\u00e0, che ha accompagnato la squadra nello storico ritorno nel campionato di Serie B.\nNell'estate del 2008, in seguito al fallimento societario e alla creazione della nuova \"A.S.D. Spezia Calcio 2008\", \u00e8 stato temporaneamente adottato come stemma un logo circolare con il nome della societ\u00e0 e il simbolo dell'aquila ripreso dallo stemma Comunale. Tale emblema \u00e8 stato creato da un tifoso che ha vinto un concorso popolare, indetto dal Comune della Spezia e supportato da una locale testata giornalistica on-line. Dopo pochi mesi, tuttavia, la societ\u00e0 ha riacquistato i diritti per l'utilizzo del classico logo dello \"Spezia 1906\".\nNon \u00e8 chiaro, infine, il perch\u00e9 ai giocatori spezzini sia stato assegnato il soprannome di \"aquilotti\". Forse il motivo \u00e8 da ricercarsi nell'aquila che compare nello stemma comunale o forse, pi\u00f9 verosimilmente, fu coniato da un cronista locale che lo utilizz\u00f2 per la prima volta nel 1913, probabilmente colpito dal gioco assai grintoso e rapace espresso dai calciatori in campo.\nStrutture.\nStadio.\nLo Spezia disputa le gare interne allo stadio Alberto Picco della Spezia.\nCentro di allenamento.\nIl tradizionale terreno di allenamento degli aquilotti \u00e8 il centro sportivo \"Bruno\" \"Ferdeghini\", situato alla Spezia nel quartiere di Melara, il quale sotto la gestione Volpi ha subito una radicale ristrutturazione, completata nel maggio 2013 con la realizzazione di un centro interamente dedicato al settore giovanile, con due campi a 11 in sintetico e due campi a 7, una palestra e due edifici con le sedi della societ\u00e0 e del settore giovanile.\nNel corso degli anni la prima squadra ha spesso utilizzato in alternativa anche altre strutture quali il \"Cipriano Incerti\" di Ceparana, il centro sportivo \"Montagna\" della Marina Militare, alla Spezia, il \"L. Camaiora\" di Santo Stefano di Magra, o i campi \"M. Luperi\" e \"A. Berghini\" di Sarzana, sempre nella vicina Val di Magra, ma nell'ultimo anno la societ\u00e0 aquilotta, in accordo con il comune di Follo, ha sottoscritto un accordo per la gestione del centro sportivo \"Comunale\" nel comune della Val di Vara, creando due campi a 11 in erba naturale, utilizzati per le sedute di allenamento.\nSociet\u00e0.\nOrganigramma societario.\n\"Dal sito web ufficiale della societ\u00e0.\"\nAllenatori e presidenti.\nDi seguito la lista completa degli allenatori e dei presidenti dello Spezia:\nStatistiche e record.\nStatistiche individuali.\nRecord di presenze e reti in tutte le competizioni ufficiali, comprese anche le partite di coppa.\nDati aggiornati al 23 maggio 2021.\nTifoseria.\nStoria.\nLo Spezia vanta, in proporzione alle dimensioni del proprio bacino di utenza, un seguito di tifosi molto numeroso; la popolazione cittadina ha infatti da sempre dimostrato un buon interesse nei confronti della locale squadra di calcio. Nonostante la militanza nei campionati di Serie C o addirittura inferiori per il lungo periodo trascorso tra gli anni 1950 e il ritorno in Serie B nel 2006 il pubblico presente sugli spalti dello stadio Picco ha spesso fatto registrare delle medie di presenze fra le pi\u00f9 alte per i campionati in cui lo Spezia si trovava di volta in volta a militare.\nLa tifoseria \u00e8 per\u00f2 stata anche, talvolta, causa di episodi spiacevoli: singolari i fatti del campionato 1922-1923, in cui la colossale rissa scoppiata dopo la partita Spezia-Genoa port\u00f2 alla squalifica dello stadio Alberto Picco per addirittura un anno, punizione record per quell'epoca.\nLa tifoseria organizzata nacque nel 1974, allorquando venne fondato il gruppo \"Ultras Spezia\", costituito inizialmente da un gruppo di giovani che erano soliti assistere alle partite dalla gradinata, talvolta improvvisando le prime rudimentali coreografie.\nCon il passare del tempo il gruppo divenne via via sempre pi\u00f9 numeroso e cambi\u00f2 collocazione all'interno dello stadio, occupando inizialmente la Curva Ferrovia, successivamente (negli anni 1980) la struttura prefabbricata della Curva Piscina, e infine trovando collocazione definitiva nella nuova Curva Ferrovia realizzata in seguito alla ristrutturazione dello stadio Picco nel 1993.\nFra i principali gruppi di tifosi dello Spezia che frequentano oggi la curva troviamo oltre agli storici \"Ultras Spezia 1974\", gli \"Irriducibili Favaro\", il \"Fronte del Porto\" e il \"Gruppo Bullone\" che attualmente si identificano tutti nel \"Direttivo Curva Ferrovia\". Caratteristica peculiare dei tifosi organizzati della curva spezzina \u00e8 la ferma volont\u00e0 di non coinvolgere nell'ambiente sportivo alcun riferimento alla politica.\nNella stagione 2006-07, anno del ritorno della squadra in Serie B, \u00e8 stata toccata la quota record di 5386 abbonamenti. Grazie a tale cifra, in proporzione al numero di abitanti della provincia spezzina, il pubblico bianconero \u00e8 risultato il quinto in classifica su scala nazionale per numero di tessere stagionali; la nuova campagna abbonamenti per la stagione 2007-08 si \u00e8 conclusa con l'analogo numero di 5315 tessere vendute (molto di pi\u00f9 rispetto a diverse squadre di Serie B), confermando l'attaccamento dei tifosi alla squadra cittadina.\nGemellaggi e rivalit\u00e0.\nLa tifoseria spezzina non intrattiene alcun gemellaggio, pur avendo rapporti di amicizia. La pi\u00f9 importante \u00e8 quella con il Savona, con i tifosi savonesi accolti al Picco sempre con cordialit\u00e0 dato il rapporto di stima che lega le due curve da lunga data. Altri rapporti d'amicizia sono intrattenuti con la tifoseria barese e con quella salernitana.\nNel corso degli anni sono maturate delle accese rivalit\u00e0 tra i tifosi dello Spezia e quelli di altre tifoserie: la pi\u00f9 sentita (e antica) \u00e8 quella con i genoani che ha origine nel campionato 1922-1923 quando, durante la sfida tra le due squadre, si accese sugli spalti una maxi-rissa che coinvolse gli oltre tremila presenti. Da allora il rapporto non ha fatto che peggiorare tanto che l'Osservatorio nazionale sulle manifestazioni sportive considera la gara \u00abad altissimo rischio\u00bb. \nInoltre, la tifoseria spezzina ha generalmente pessimi rapporti con la maggioranza delle tifoserie toscane in primis con quella dei carraresi (che considerano le sfide con lo Spezia come il \u00abderby per eccellenza\u00bb) e, a seguire, con quella lucchese (spesso gli incontri tra le due tifoserie sono sfociati in episodi violenti) e livornese (dopo la rottura del gemellaggio). Dal 2022 si incrinano definitivamente, per volere dei tifosi blucerchiati, anche i rapporti con i doriani.\nOrganico.\nRosa 2021-2022.\n\"Aggiornata al 28 settembre 2021\""}
{"id": "138017", "revid": "1762097", "url": "https://it.wikipedia.org/wiki?curid=138017", "title": "Rosa", "text": ""}
{"id": "138020", "revid": "729019", "url": "https://it.wikipedia.org/wiki?curid=138020", "title": "Vulvite", "text": "La vulvite \u00e8 un processo infiammatorio della vulva.\nEziologia.\nPu\u00f2 essere di origine traumatica, irritativa o infettiva, spesso conseguenza di cattiva igiene. Funghi (come la candida albicans), batteri (come lo streptococco o lo stafilococco) e protozoi (come il Trichomonas) possono essere la causa.\nPresentazione clinica.\nNelle forme pi\u00f9 gravi pu\u00f2 dar luogo a tumefazione, edema, secrezione purulenta fetida.\nTerapia.\nLa terapia consiste principalmente in una scrupolosa nettezza, riposo assoluto, medicazioni antisettiche."}
{"id": "138024", "revid": "125697660", "url": "https://it.wikipedia.org/wiki?curid=138024", "title": "Sadomasochismo", "text": "Sadomasochismo (dall'unione di sadismo e masochismo) o sadomaso (in acronimo: SM, S&amp;M o S/M) \u00e8 nella concezione comune del termine, l'insieme delle pratiche erotiche basate sull'imposizione di sofferenze fisiche o mentali su un partner.\nEtimologia e storia.\nDare una chiara e netta definizione del termine sadomasochismo risulta in parte ostico, a causa anche della diversit\u00e0 d'intenti nelle sue applicazioni; spesso liberamente utilizzato per riferirsi a individui crudeli e cattivi di natura, di indole e d'istinto da una parte, dall'altra riferito a chi gioisce del male subito (sadismo e masochismo esclusivamente come termini medici, quindi).\nUna ricerca condotta nel 2007 da Richters e colleghi ha esaminato la credenza comune che le persone con interessi sessuali sadomaso siano pericolose in s\u00e9 e/o loro volta precedentemente abusate: il loro studio pare aver scoperto invece che il sadomasochismo BDSM \u00e8 semplicemente un interesse sessuale e non necessariamente prova di una qualche violenza subita in passato, n\u00e9 tanto meno segno di una qualche grave intima difficolt\u00e0 sessuale.\nLe due parole di cui si compone il termine, ossia sadismo e masochismo, derivano dai nomi di due autori. Il primo \u00e8 dal Marchese de Sade, un aristocratico francese vissuto nella seconda met\u00e0 del XVIII secolo, filosofo libertino e autore di romanzi erotici in cui viene descritta approfonditamente la pratica psichiatrizzata in seguito come sadismo (godere del male altrui, provare piacere per il dolore inflitto agli altri). I suoi libri pi\u00f9 famosi sono \"Le 120 giornate di Sodoma\", \"La filosofia nel boudoir\", \"La nuova Justine\" (sottotitolo \"Le sciagure della virt\u00f9\") e \"Juliette\" (sottotitolo \"Le prosperit\u00e0 del vizio\").\nMasochismo invece deriva da Leopold von Sacher-Masoch, raffinato scrittore austriaco della met\u00e0 dell'800 il quale ha praticato la sottomissione maschile ed espresso in molti suoi romanzi (il pi\u00f9 conosciuto e celebre dei quali \u00e8 \"Venere in pelliccia\") le proprie fantasie al riguardo. Queste due caratteristiche, il piacere nel dominare e il piacere derivante dall'esser sottomessi, sono stati adottati dalla terminologia scientifica professionale la quale ha inserito tali fenomeni comportamentali nella sua classificazione delle malattie psicologiche e degli orientamenti sessuali dannosi.\nIl primo ad inserire i termini sadismo e masochismo nella terminologia medica istituzionale \u00e8 stato lo psichiatra tedesco Richard von Krafft-Ebing nella sua perla \"Neue Forschungen auf dem Gebiet der Psychopathia Sexualis\" (Nuova ricerca nel campo della psicopatologia del sesso) datata 1890. Nel 1905 a sua volta anche Sigmund Freud descrisse il sadismo-masochismo nei suoi \"Drei Abhandlungen zur Sexualtheorie\" (Tre saggi sulla teoria sessuale) facendolo derivare da uno sviluppo psicologico aberrante avvenuto nella prima infanzia; egli ha anche gettato le basi per la prospettiva medica (ampiamente accettata in materia) dei decenni successivi. Questo ha portato al primo utilizzo del termine composto sado-masochismo da parte di Isidor Isaak Sadger, un medico legale seguace della psicoanalisi viennese, nel suo lavoro intitolato \"\u00dcber den sado-masochistischen Komplex\" (Per quanto riguarda il complesso sadomasochista) del 1913.\nNel tardo XX secolo gli attivisti del BDSM hanno protestato contro questi modelli concettuali, fondati esclusivamente su osservazioni di pazienti psichiatrici e costruiti sul presupposto di una psicopatologia: i sostenitori del sadomaso affermano pertanto l'illogicit\u00e0 nel voler attribuire fenomeni comportamentali umani complessi come sadismo e masochismo alle creazioni letterarie di due individui storici. Hanno cercato quindi di distinguersi dalle nozioni ancora largamente diffuse della teoria psichiatrica ottocentesca con l'adozione del termine BDSM al posto di sadomasochismo.\nIn contrasto con chi vuole spiegare il sadomasochismo attraverso approcci psicologici, psicoanalitici, medici o legali, i quali cercano tutti di catalogare in una forma fissa e stabile comportamenti e desideri nel tentativo di ricondurli ad una radice comune che ne smascheri la \"causa scatenante\" Byrne suggerisce invece che tali pratiche possano anche esser vedute come esempi di \"sessualit\u00e0 estetica\", in cui l'impulso fisiologico o psicologico fondante diventa irrilevante. Piuttosto, continua l'autore, sadismo e masochismo possono esser praticati attraverso una deliberazione, una libera scelta, guidati da alcuni obiettivi estetici legati allo stile, al piacere e all'identit\u00e0; queste pratiche, in determinate circostanze e contesti, possono esser paragonati alla creazione artistica.\nProspettiva storica e psicologia moderna.\nNel suo saggio del 1967 intitolato \"Il freddo e il crudele\" il filosofo Gilles Deleuze rifiuta in toto l'utilizzo del termine sadomasochismo in quanto artificioso, in particolare nel contesto dell'opera di Leopold von Sacher-Masoch; il suo argomento \u00e8 che la tendenza verso il masochismo si basa sul desiderio intensificato causato o esaltato dalla frustrazione per il ritardo della gratificazione: portato agli estremi questo ritardo si manifesta come estrema freddezza (impulso antitetico rispetto a quello sadico, per cui \u00e8 impossibile una convivenza dei due in un'unica definizione).\nPrima di Deleuze tuttavia, gi\u00e0 Jean Paul Sartre aveva presentato la sua teoria nei riguardi di sadismo e masochismo: il masochismo \u00e8 un tentativo della coscienza di ridursi a nulla, riducendosi a oggetto soffocato dall'abissale soggettivit\u00e0 dell'Altro.\nInfine, anche Ren\u00e9 Girard, nel suo lavoro del 1978 \"Delle cose nascoste fin dalla fondazione del mondo\", in un capitolo specifico rende il masochismo parte coerente della sua teoria del desiderio mimetico.\nIl dottor Merlino, psichiatra, saggista e opinionista del New York Daily News ha affermato in un'intervista che un rapporto sadomasochistico, fintanto che \u00e8 consensuale (Safe, Sane and Consensual), non \u00e8 un problema psicologico: \"\u00c8 un problema solo se viene fatta violenza ad una persona, se c'\u00e8 costrizione, se si approfitta dell'eventuale fragilit\u00e0 psichica di una persona e se ci\u00f2 causa difficolt\u00e0 nella vita personale o professionale. Se nulla di ci\u00f2 \u00e8, io non vedo la cosa come la cosa possa definirsi un problema\".\nSolitamente viene dato per scontato dagli psicologi che le esperienze avvenute durante la prima infanzia e precedenti alla pubert\u00e0 possono avere un effetto profondo sul carattere e sulla maturazione sessuale nella vita adulta (esattamente come pensava Freud ancora all'inizio del '900). I desideri sadomaso sembrano tuttavia formarsi e radicarsi in varie et\u00e0 (da prima della pubert\u00e0 ad et\u00e0 adulta avanzata): secondo uno studio effettuato nel 1985 la maggioranza dei masochisti maschi (53%) hanno sviluppato il loro interesse prima dei 15 anni, mentre la maggior parte delle femmine (78%) lo aveva sviluppato in seguito.\nLa prevalenza di preferenze sadomasochiste nella popolazione generale \u00e8 sconosciuta, nonostante ci\u00f2 il sadismo femminile \u00e8 meno visibile di quello maschile: alcuni sondaggi hanno comparato le fantasie sadiche presenti in maschi e femmine; i risultati paiono dimostrare non esservi una netta prevalenza n\u00e9 maschile n\u00e9 femminile per quanto riguarda il sadismo.\nCategorizzazione psicologica.\nLa classificazione di sadismo e masochismo \u00e8 sempre rimasta separata, il primo \u00e8 stato incluso gi\u00e0 nel primo Manuale diagnostico e statistico dei disturbi mentali del 1952 (assieme ad altri aspetti dell'esistenza definiti come comportamenti anormali, quali il mangiarsi le unghie, succhiarsi il pollice, il sonnambulismo, la timidezza o disturbo da ansiet\u00e0 sociale), mentre il secondo vi entra nel 1968. La psichiatria contemporanea continua ad identificare separatamente sadismo e masochismo, classificando tali pratiche e stili di vita come una condizione medica.\nLa quarta edizione del DSM, 1994, indica ad esempio come criteri per riconoscere il masochismo: \"\"l'attivit\u00e0 dev'essere il solo mezzo di gratificazione sessuale per un periodo di almeno sei mesi\" ma deve anche produrre \"un disagio clinicamente significativo o una menomazione sociale, lavorativa o di altre aree importanti del funzionamento\"\" per essere diagnosticata come parafilia. I criteri per il riconoscimento del sadismo hanno avuto invece minori modifiche redazionali nel corso del tempo.\nL'ICD-10, decima revisione ad opera dell'Organizzazione Mondiale della Sanit\u00e0 della \"classificazione dei disturbi mentali\", differisce per certi aspetti dal DSM, unendo ad esempio sadismo e masochismo in sado-masochismo, facendo inoltre una distinzione pi\u00f9 marcata tra pratiche consensuali e violenza sessuale e suggerendo infine che aspetti sadomaso si verifichino all'interno della maggior parte delle relazioni sessuali.\nI criteri addotti dal DSM per definire sadismo e masochismo sono stati criticati in quanto vaghi e non testati nelle condizioni della vita reale; una delle preoccupazioni \u00e8 l'ambiguo criterio per la distinzione tra attivit\u00e0 sessuali cosiddette comuni e l'identificazione delle parafilie. Altri credono che l'esistenza stessa di molte \"parafilie\" riposi sulle percezioni convenzionali della \"sessualit\u00e0 normale\".\nSono ancora molti gli studi di psicologi italiani fortemente ancorati sulla correlazione fra sadomasochismo e devianza, traumi, autolesionismo, attaccamento e abusi; da tale variegata letteratura si evince come, al di l\u00e0 dei complessi profili psicologici degli interessati e delle motivazioni profonde che li possono condurre alla perversione, queste pratiche sono pi\u00f9 spesso frequenti in soggetti di tipo borderline; in particolare, l'individuo che sceglie di assoggettarsi a pratiche di masochismo, risulta mosso da un comportamento psicologico la cui causa emotiva \u00e8, a sua volta, il senso di colpa."}
{"id": "138025", "revid": "2154489", "url": "https://it.wikipedia.org/wiki?curid=138025", "title": "John Clare", "text": "Biografia.\nJohn fu il primo di quattro figli, due dei quali, inclusa la sorella gemella, non riusciranno a superare l'infanzia. Il padre, Parker Clare, era un trebbiatore a malapena alfabetizzato, lottatore dilettante e appassionato cantante di ballate popolari alle fiere di paese, \"one of fate's chancelings who drop into this world without the honour of matrimony\", \u00e8 figlio illegittimo e abbandonato, fin dalla nascita, dall'insegnante scozzese, John Donald Parker.\nAnn Stimson, la madre di Clare, \u00e8 invece di umili origini provenendo da una famiglia di pastori del vicino villaggio di Caistor, ed \u00e8 del tutto analfabeta.\nIl piccolo John \u00e8 un bambino di debole costituzione e malaticcio, nonostante ci\u00f2 \u00e8 costretto ad aiutare il padre nel lavoro dei campi. Grazie ai pur miseri proventi del pesante lavoro di trebbiatura, per permettergli di esercitare il quale il padre \u00e8 costretto a costruirgli un flagello in miniatura, John riesce a frequentare la scuola anche se solo per tre mesi all'anno. Inizialmente della sua educazione si occupa una anziana signora del villaggio. Successivamente, il giovane Clare si iscrive e frequenta la scuola pubblica a Glinton.\nImpara quel tanto che basta per saper leggere e scrivere e, incoraggiato dal maestro, prosegue a casa le proprie letture su romanzetti da sei penny, libri economici per ragazzi come \"Cenerentola\", \"Jack and the Beanstalk\", \"Robin Hood's Garland\", \"Zig Zag e Prince Cherry\". Nel corso degli anni seguenti, quando \u00e8 in grado di acquistarle sulle bancarelle di venditori ambulanti o prenderle a prestito da amici e compagni di scuola, si dedica anche ad opere pi\u00f9 impegnative come \"Robinson Crusoe\" di Daniel Defoe, \"The Pilgrim's Progress\" di John Bunyan, \"Paradiso perduto\" di John Milton, la \"Bibbia\" e altri scritti di carattere religioso. A Glinton, Clare incontra per la prima volta Mary Joyce, figlia di un contadino benestante del luogo; la ragazza diviene subito oggetto di un amore platonico da parte del ragazzo, che si interromper\u00e0 solo alla morte del padre di lei e al suo conseguente allontanamento. Mary, e il ricordo di lei, avranno una grossa influenza su tutta l'esistenza dell'autore e su molte delle sue produzioni artistiche.\nNel 1806, all'et\u00e0 di tredici anni, John acquista a Stamford il suo primo libro di versi, si tratta di \"Seasons\", di James Thomson. Il fascino esercitato dalle descrizioni della natura nelle liriche di Thomson e la frequentazione assidua dell'ambiente rurale del villaggio e dei suoi dintorni, ispirano i primi esperimenti poetici di Clare. L'autore li legge ai suoi familiari, attribuendoli per\u00f2 ad altri autori e non alla sua mano. Durante i sette anni successivi, l'aggravarsi dei reumatismi del padre lo costringe per\u00f2 a rinunciare alla versificazione per dedicare gran parte del tempo ai lavori agricoli.\nNel 1812 si arruola nella milizia volontaria contro Napoleone Bonaparte, ma non avr\u00e0 mai la possibilit\u00e0 di entrare in azione diretta contro il nemico. Negli anni seguenti si dedica a una grande variet\u00e0 di impieghi: lavora per lo pi\u00f9 come bracciante, giardiniere e mietitore nei dintorni, ma anche come fornaciaio per la calce, nel villaggio di Pickworth, nel Rutland.\n\u00c8 in questo periodo che conosce Martha \u201cPatty\u201d Turner, proveniente da una famiglia contadina di Walkherd Lodge, che diverr\u00e0 la sua compagna per la vita, dopo il matrimonio del 1820; data che coincide anche con la nascita della prima di una numerosa prole di otto figli.\nPrime pubblicazioni.\nIl 16 gennaio del 1820, John Taylor (gi\u00e0 editore di Charles Lamb, John Keats e del celebre London Magazine) pubblica i \"Poems Descriptive of Rural Life and Scenery\" (Poesie descrittive di vita e scene rurali). Il primo volume a stampa di Clare attrae immediatamente l'attenzione della critica e conosce un ampio successo tra il pubblico, viene stampato in pi\u00f9 di tremila copie e in quattro edizioni tra il 1820 e il 1821.\nCos\u00ec, all'epoca del suo primo viaggio a Londra il \"Northamptonshire peasant Clare\" \u00e8 gi\u00e0 affiancato ai pi\u00f9 importanti personaggi della vita letteraria del momento come Charles Lamb, John Keats, William Hazlitt, Thomas De Quincey e Sir Joshua Reynolds. Conosce e diviene amico anche di editori e mecenati come John Taylor, l'ammiraglio Lord Radstock, Eliza Louisa Emmerson e James Montgomery, che lo aiuteranno e sosterranno in seguito attraverso i lunghi anni della malattia e del bisogno.\nMa la celebrit\u00e0 \u00e8 di breve durata, i tre libri successivi: \"The Village Ministrel and Other Poems\"(Il menestrello del villaggio) del 1821, \"The Shepherds Calendar, with Village Stories and Other Poems\" (Il calendario del pastore) del 1827 e \"The Rural Muse\" (La musa rurale) del 1835; saranno accolti dalla critica e dal pubblico con crescente disinteresse e dal punto di vista editoriale saranno un fallimento.\nDalle lettere di Clare di questo periodo emerge la sua costante apprensione per l'insuccesso dei propri lavori; il disappunto e il sentimento di umiliazione, che nascono quando si rende conto di non essere pi\u00f9 in grado di provvedere alle esigenze della numerosa famiglia n\u00e9 con il lavoro di agricoltore n\u00e9 attraverso i proventi dei propri scritti, si fanno strada in lui e prendono gradualmente il controllo della sua mente.\nDal 1824 il poeta inizia ad accusare forti dolori alla testa. In quello stesso anno, alla sua terza visita a Londra, si ferma come ospite prima presso l'editore John Taylor e poi nella villa della facoltosa mecenate Eliza Louisa Emmerson per avere la possibilit\u00e0 di sottoporsi alle cure del dottor Darling. Trascorre cos\u00ec due mesi, e ritorna a Helpston risollevato, se non del tutto ristabilito.\nGli anni della maturit\u00e0.\nGli anni tra il 1825 e il 1830 sono cruciali. Dopo il fallimento di \"The Village Ministrel and Other Poems\", l'editore John Taylor offre a Clare un ampio spazio sulla sua rivista \"The Student's Journal\", sulla quale pubblicare le proprie osservazioni personali e altri articoli di argomento naturalistico.\nSempre su invito dell'editore, dal 1821 al 1828 Clare lavora ad una serie di scritti e frammenti di carattere autobiografico che saranno pubblicati nel 1831 con il titolo\" Sketches in the Life of John Clare\". Spesso sopravvalutati nel loro valore cronachistico, dimostrano piuttosto la chiara conoscenza da parte dell'autore della cultura letteraria del suo tempo e di modelli del genere biografico come James Boswell e John Aubrey.\nSono anche gli anni degli \"Essays\", riflessioni estetiche e saggi brevi di carattere spesso moralistico, attraverso i quali gi\u00e0 traspare il senso di colpa dello scrittore che sta maturando la consapevolezza di non essere in grado di guadagnare a sufficienza per il sostentamento della numerosa famiglia.\nPrende forma in Clare in questi anni quella che sar\u00e0 la vena poetica caratteristica di tutta la sua produzione: l'interesse esclusivo per quella che possiamo definire come poesia della natura, la fedelt\u00e0 della sua visione alla esperienza diretta della vita di campagna e la capacit\u00e0 di catturare nei suoi versi i modi espressivi tipici del mondo rurale.\nNel contempo lavora per\u00f2 alacremente a una satira, \"The Parish \u2013 A Satire\", che descriva con energia la corruzione di un villaggio della campagna inglese agli inizi del secolo XIX. Scritta e \"finished under the pressure of heavy distress with embittred feelings under a state of anxiety &amp; oppression almost amounting to slavery \" poco dopo la fine del 1824, non vedr\u00e0 mai un'edizione a stampa prima della morte dello scrittore.\nJohn Taylor dimostra chiaramente scarso entusiasmo alla prospettiva di pubblicare ulteriori lavori di Clare. \"The Shepherds calendar, with Village Stories and Other Poems\", diario lirico dell'anno agricolo scritto dal punto di vista di un contadino, vede la luce nel 1827 ma vender\u00e0 solamente quattrocento copie. All'autore non rimane che rinunciare all'idea di comporre versi a tempo pieno e tornare al lavoro dei campi.\n\"All my anxiety dwells upon that indipendence of mind that I hope to arrive at by using the means that are my own &amp; freeing myself of obligations that burthen &amp; oppress me\u2026 my whole ambition is to arrive at the climax when I can say I owe no man a shilling &amp; feel that I can pay my way\"\nLe preoccupazioni economiche per l'indipendenza e la sicurezza della propria famiglia occupano sempre pi\u00f9 spesso gli scritti di Clare; in particolare \u00e8 accesa la sua critica del sistema delle enclosures, le recinzioni degli ampi spazi aperti della campagna inglese autorizzate sin dal XVI secolo a favore dei grossi proprietari terrieri. Il fenomeno, particolarmente massiccio tra il 1820 e il 1840, priv\u00f2 molti contadini del proprio sostentamento e li costrinse a trasformarsi in braccianti al servizio dei latifondisti o in operai nelle fabbriche cittadine.\nIl Reform Act del 1832 modifica poi il sistema elettorale fino a quel momento basato sul censo e dunque a vantaggio dei grandi proprietari terrieri, e aumenta il peso politico degli industriali e del mondo cittadino a danno di quello rurale. Proprio nello stesso anno la famiglia Clare \u00e8 costretta ad abbandonare la modesta propriet\u00e0 a Helpston, per trasferirsi a Northborough in una abitazione di recente costruzione fornita gratuitamente da un ricco e generoso mecenate, il conte Fitzwilliam.\nIl quarto libro di Clare, \"The Rural Muse\", viene pubblicato nel 1835 con il differente titolo \"The Midsummer Cushion\", per volont\u00e0 dell'editore che spera con questo stratagemma di incontrare maggiormente il mutato gusto del pubblico; nonostante l'operazione, il volume passa quasi del tutto inosservato.\nLa malattia.\nA seguito di quest'ennesima delusione, la sanit\u00e0 mentale abbandona il poeta che dal 1836 soffre di stati ansiosi e depressivi acuti, ed accusa sempre pi\u00f9 frequenti e gravi perdite di memoria.\nRiemerge il ricordo della compagna di giochi dell'infanzia, e prima grande illusione d'amore, Mary Joyce. In Clare nasce l'idea fissa che sia lei la sua prima moglie, relegando cos\u00ec ad un ruolo di secondo piano la leale e pratica Patty, con la quale \u00e8 invece legalmente sposato.\nLa forte ammirazione per il padre, che era un lottatore dilettante, spinge poi Clare a dichiararsi talvolta pugile o appunto, lottatore. Si spinge anche ad assumere pubblicamente l'identit\u00e0 di sportivi famosi del momento, come Jack Randall, Tom Spring o Ben Caunt.\nUn processo di identificazione analogo lo porta anche ad affermare di conoscere personalmente, di essere, o di essere stato egli stesso Lord Byron, William Shakespeare o Thomas Gray:\n\"I'm John Clare now. I was Byron and Shakespeare formerly. At different times you know I'm different people \u2013 that is the same person with different names. \"\nQuest'ultima affermazione pare goda di dubbio credito dal punto di vista storico, basandosi esclusivamente su testimonianze indirette di amici e benefattori del poeta e su un certo numero di scritti dell'autore, soggetti per\u00f2 anche ad interpretazione metaforica.\nAd ogni modo, nel 1837 Clare accetta di diventare paziente volontario della casa di cura per malattie mentali di High Beech, nei pressi della Epping Forest; la retta \u00e8 pagata al direttore dottor Matthew Allen grazie agli sforzi congiunti dell'editore John Taylor e della mecenate Eliza Louisa Emmerson. Si tratta di una situazione sia di confino, sia di ricovero: le condizioni di vita del paziente sono umane, al poeta viene concesso di fare lunghe passeggiate nelle campagne circostanti la clinica e viene incoraggiato a proseguire nella composizione dei suoi versi.\nRisale a questo periodo l'inizio della stesura di due lunghi poemi,\" Don Juan\" e \"Child Harold or Prison Amusements\", byroniani solo nel titolo, che offrono forse pi\u00f9 materiale allo studioso dei disturbi mentali che al critico letterario. I due componimenti verranno rimaneggiati fino al 1841 e quindi abbandonati incompleti, non saranno mai proposti al pubblico durante la vita dell'autore.\nNel 1841, Clare decide di abbandonare la clinica di High Beech ed evade i suoi \"jailors called keepers\", percorrendo a piedi e senza cibo le novanta e pi\u00f9 miglia che lo separano dalla casa a Northborough, nel Northamptonshire. Il viaggio dura quasi quattro giorni e l'autore ne esce stremato, ma non appena ritorna alla tranquillit\u00e0 della propria abitazione trova gi\u00e0 le forze necessarie per iniziare la cronaca della sua fuga, \"The Journey out of Essex\", dedicando l'impresa a \u201cMary Clare\u201d, alla quale si rivolge definendola sua amata moglie.\nIl 28 dicembre del 1841 John Clare viene prelevato a viva forza dall'abitazione a Northborough. Offre forte resistenza, ma \u00e8 ugualmente confinato nel Northampton General Lunatic Asylum, di recente costruzione, che lo ospiter\u00e0 sino alla morte. Viene affidato a cure specialistiche e la retta viene anche questa volta versata da uno degli amici e protettori del poeta, Lord Fitzwilliam.\nI dottori Thomas Tennet e Russel Brown, che si occupano dello stato di salute mentale di Clare nei successivi venti anni, definiscono come ciclotimica la condizione del paziente. Il temperamento del poeta alterna con frequenza innaturale periodi di depressione e di euforia, momenti di attivit\u00e0 e di inattivit\u00e0, emergono preoccupate riflessioni di carattere religioso e moralistico, sui concetti di Verit\u00e0 e di perseveranza nella Fede.\nFino al 1850 circa, fa parte della terapia consentire al paziente ampie passeggiate all'interno dei terreni di propriet\u00e0 della clinica e incoraggiarlo a scrivere: l'immagine del poeta contadino lascia gradualmente spazio a quella di poeta pazzo:\n\"they have cut off my head, and picked out all the letters of the alphabet \u2013 all the vowels and consonants \u2013 and brought them out through my ears; and then they want me to write poetry! I can't do it.\"\nNonostante le numerose delusioni e rinunce, la Fede religiosa e le meditazioni su di essa e sul suo significato continuano a sostenere Clare fino alla morte, che lo coglie naturalmente il 20 maggio del 1864, nella casa di cura di Northampton, all'et\u00e0 di settant'anni.\nUltima raccolta di versi.\nWilliam F. Knight, l'amministratore della casa di cura che si occupa di copiare e riordinare le oltre ottocento pagine di quelli che saranno pubblicati poi postumi come \"The Later Poetry of John Clare: 1837-1864\", \u00e8 ottimista e propone a numerosi editori il piano di quello che sarebbe stato il quinto volume di versi del poeta, ma ottiene solamente rifiuti."}
{"id": "138026", "revid": "1181", "url": "https://it.wikipedia.org/wiki?curid=138026", "title": "Notazione postfissa", "text": ""}
{"id": "138044", "revid": "1602064", "url": "https://it.wikipedia.org/wiki?curid=138044", "title": "Dripping", "text": "Il dripping \u00e8 una tecnica pittorica caratteristica dell'action painting americana.\nDescrizione.\nElaborato nella sua forma pi\u00f9 tipica alla fine degli anni quaranta da Jackson Pollock, il dripping trae liberamente spunto dalla cosiddetta \"scrittura automatica\" surrealista: il colore (non olio, ma smalto opaco o vernici industriali usate per la prima volta proprio da Pollock intorno al 1947) viene lasciato sgocciolare sulla tela distesa per terra da un contenitore bucherellato o schizzato direttamente con le mani mediante l'uso di bastoni o pennelli. Pi\u00f9 tardi, tra gli anni cinquanta e gli anni sessanta, il dripping verr\u00e0 largamente impiegato nell'ambito di tutti i movimenti europei di stile informale."}
{"id": "138045", "revid": "1234826", "url": "https://it.wikipedia.org/wiki?curid=138045", "title": "Great Teacher Onizuka", "text": ", spesso abbreviato in , \u00e8 un manga scritto e disegnato da T\u014dru Fujisawa sulla rivista \"Weekly Sh\u014dnen Magazine\" di K\u014ddansha tra il 1996 ed il 2002 in 25 volumi. Dalla serie sono stati anche tratti una serie televisiva anime di 43 episodi, due serie televisive live action, diversi special ed un film.\nLa serie segna il ritorno del personaggio di Eikichi Onizuka, gi\u00e0 presente nelle opere precedenti dell'autore \"Bad Company\" e \"Shonan Junai Gumi\", e di cui rappresenta il sequel. In seguito sono stati sviluppati vari spin-off, tra i quali \"GTO - Shonan 14 Days\", \"GTR - Great Transporter Ryuji\", \"Ino-Head Gargoyle\" e \"Shonan Seven\", e un sequel, \"GTO - Paradise Lost\".\nTramite il personaggio irriverente e fuori dagli schemi di Eikichi, l'autore cerca di denunciare i problemi nelle scuole del Giappone contemporaneo, estremizzandoli ed esasperandoli: dai docenti senza alcuna passione per l'insegnamento, che si attivano solo per proteggere i figli del potente di turno, agli studenti che vengono spronati ad una competitivit\u00e0 estrema con una riduzione dell'importanza del valore dell'amicizia.\nTrama.\nEikichi Onizuka \u00e8 uno studente universitario ventiduenne ed \u00e8 un ex mototeppista nonch\u00e9 membro del duo Oni-Baku. Durante il suo soggiorno a Kichij\u014dji, riesce a ottenere un appuntamento con una ragazza, scoprendo per\u00f2 che \u00e8 in realt\u00e0 fidanzata con un vecchio e brutto insegnante del liceo. Colpito da questo evento, decide di intraprendere la carriera di docente, in maniera tale da poter corteggiare le studentesse a cui insegner\u00e0. Riesce a ottenere una laurea per l'insegnamento in un'universit\u00e0 di terz'ordine ma, a causa di una sbadataggine, non partecipa al concorso per l'abilitazione, trovandosi dunque impossibilitato all'insegnamento in una scuola pubblica. Prova cos\u00ec un colloquio in una scuola privata, l'istituto Seirin: nonostante il pessimo esito, viene assunto dalla direttrice della scuola grazie alla forza di spirito dimostrata quando uno studente tenta di aggredire il vicepreside. Viene cos\u00ec assegnato al ruolo di professore responsabile della classe 3-4 delle scuole medie, composta di studenti problematici che hanno causato il licenziamento dei professori precedenti.\nProduzione.\nFujisawa aveva inizialmente pensato di completare l'opera intorno al decimo volume, ma \u00e8 stato incalzato dall'editore a continuarlo, e ci\u00f2 lo ha portato in poco tempo verso un blocco di scrittura nelle fasi pi\u00f9 avanzate, a causa della scarsit\u00e0 dei personaggi a disposizione. A quel punto, l'autore si \u00e8 concentrato nella sceneggiatura di capitoli senza Onizuka. \u00c8 stato particolarmente influenzato dallo stile di K\u014dhei Tsuka. L'autore inoltre si \u00e8 ispirato alla propria vita scolastica, caratterizzata da professori che si concentravano di pi\u00f9 sulle conoscenze dei propri studenti piuttosto che sul far piacere agli studenti la propria materia, come invece successe in matematica, una materia alla quale si appassion\u00f2 grazie al modo di fare del suo professore.\nPer il personaggio di Eikichi Onizuka, il cui primo nome \u00e8 stato preso dal cantante Eikichi Yazawa, si \u00e8 ispirato molto agli yankee giapponesi e lo ha caratterizzato mediante un aspetto molto simile ai membri delle gang. Il ruolo principale di Onizuka \u00e8 quello di fare da ponte tra gli studenti e gli insegnanti. Al suo personaggio viene contrapposto il ruolo di Azusa Fuyutsuki, che invece rappresenta il professore medio giapponese.\nMedia.\nManga.\nIl manga \u00e8 stato pubblicato per la prima volta in Giappone da K\u014ddansha sulla rivista \"Weekly Sh\u014dnen Magazine\" tra il 1997 ed il 2002 in 201 capitoli. Successivamente i capitoli sono stati raccolti in 25 tank\u014dbon pubblicati tra il febbraio 1997 ed l'aprile 2002. I primi volumi sono stati resi disponibili in una versione bilingua da Kodansha.\nL'edizione italiana \u00e8 stata distribuita da Dynit dal 6 agosto 2003 al 26 ottobre 2005 in 25 volumi. A partire dal 2006, \u00e8 stata messa in commercio \"Big GTO\": un'edizione che raggruppa in un unico volume due albi della versione originale giapponese. Questa \u00e8 cominciata nell'ottobre 2006 e si \u00e8 conclusa nel dicembre 2007 in 13 volumi. In Nord America il manga \u00e8 stato pubblicato da Tokyopop come il primo manga ad essere pubblicato nel formato e col senso di lettura giapponese. \u00c8 stato pubblicato anche in Francia da Pika \u00c9dition, in Germania da Egmont, in Spagna da Mangaline Comics, in Taiwan da Tong Li Publishing.\nSequel e spin-off.\nFujisawa ha pubblicato diverse serie spin-off basate sulla serie come \"GTO - Shonan 14 Days\", ambientato durante le vacanze estive e che vede il ritorno di Eikichi a Sh\u014dnan per quattordici giorni. Altre serie sono state \"GT-R\", in cui il protagonista \u00e8 Ryuji Danma, \"Ino-Head Gargoyle\", incentrato sul personaggio di Toshiyuki Saejima, e il sequel \"GTO Paradise Lost\", nuovamente incentrato su Onizuka. In ultimo, nel 2014 ha iniziato la serializzazione di \"Shonan Seven\" in cui sono presenti nuovi personaggi e nuove bande che dominano i luoghi della giovent\u00f9 di Onizuka.\nAnime.\nL'anime \u00e8 stato prodotto dalla Pierrot ed \u00e8 andato in onda su Fuji Television dal 30 giugno 1999 al 17 settembre 2000 ed in seguito su Animax. La direzione dell'anime \u00e8 stata affidata a Noriyuki Abe mentre la sceneggiatura a Masashi Sogo.\nIn Italia, la serie \u00e8 stata trasmessa su MTV (con doppiaggio leggermente censurato) dal 2002 al 2004, GXT (da maggio 2005) e Cooltoon (in versione integrale, da febbraio 2008). L'anime \u00e8 stato pubblicato anche per la visione in streaming su internet sulle web tv on demand Popcorn TV a partire dal 20 dicembre 2010, e in seguito sull'altro portale VVVVID ed \u00e8 disponibile senza limiti di tempo. Inoltre la serie \u00e8 uscita in VHS e successivamente in DVD, in entrambi i casi in versione integrale, per conto di Dynit nel 2003 e dal 2006 al 2007 (ristampe dei DVD per le edicole). I DVD sono nove in tutto.\nNegli Stati Uniti \u00e8 andato in onda su Showtime ed \u00e8 uscita per conto di Tokyopop in dieci DVD. In Russia \u00e8 stato trasmesso su 2X2 e su MTV, in Francia \u00e8 stato trasmesso su Canal +, Europe 2 TV, MCM Belgique, Virgin 17, in Malesia su 8TV, nelle Filippine (in tagalog) su GMA Network, in Indonesia su Trans TV e Indosiar, in Spagna su Canal 13 UC TV, in Polonia su Hyper ed in Canada su Anime Selects.\nLive action.\nGli episodi del live-action sono diretti dal regista Masayuki Suzuki e mandati in onda su Fuji TV tra il 7 luglio 1998 ed il 22 settembre dello stesso anno. Takashi Sorimachi \u00e8 l'attore che ha interpretato il ruolo di Eikichi Onizuka mentre Azusa Fuyutsuki \u00e8 stata interpretata da Nanako Matsushima. Takayuki Hittori si \u00e8 occupato delle musiche mentre la sigla di apertura \"Poison\" \u00e8 cantata dallo stesso Sorimachi. In seguito alla fine della serie live-action, \u00e8 stato mandato in onda su Fuji TV il 27 agosto 1999 uno special di 91 minuti con lo stesso cast e nuovamente diretto da Masayuki Suzuki.\nUn film live-action della durata di 108 minuti, con lo stesso cast della serie televisiva, \u00e8 uscito nelle sale nel gennaio 2000, diventando il decimo film ad aver incassato di pi\u00f9 in Giappone nel 2000 con la somma di \u00a51.320.000.000. Il film \u00e8 stato diretto da Yoshiyuki Suga In Nord America il film \u00e8 stato distribuito da Tokyo Shock il 26 luglio 2005.\nIl 3 luglio 2012 \u00e8 cominciata la trasmissione di una nuova serie live action ispirata a \"GTO\" ed al suo spin-off \"GTO - Shonan 14 Days\" su Fuji TV, dove Akira interpreta Eikichi Onizuka e Miori Takimoto interpreta Azusa Fuyutsuki.\nDopo la conclusione del remake della serie live-action, sono stati prodotti tre special: il primo, di 150 minuti, \u00e8 intitolato \"GTO 2-Jikan-Han Special\" (lett. GTO Speciale 2,5 ore) ed \u00e8 andato in onda il 2 ottobre 2012; il secondo, chiamato \"GTO Osh\u014dugatsu Special\" (lett. Speciale di Capodanno), \u00e8 andato in onda il 2 gennaio 2013; il terzo ed ultimo special, della durata di 2 ore ed intitolato \"GTO Kanketsuhen ~Saraba Onizuka! Sotsugy\u014d Special~\" (lett. GTO Volume Finale ~Addio Onizuka! Speciale Diploma~), \u00e8 andato in onda il 2 aprile 2013. In tutti e tre il cast \u00e8 stato quello della serie live-action del 2012, con Akira che \u00e8 ritornato a vestire i panni del professor Onizuka.\nUna miniserie basata sul manga ambientata in Taiwan col titolo \"GTO Taiwan\" \u00e8 stata prodotta congiuntamente tra Giappone e Taiwan, diretto da Kazuhisa Imai e con la sceneggiatura affidata a Junpei Yamaoka, Akira nuovamente nei panni di Eikichi ed affiancato da Yuu Shirota nei panni di Ryuji Danma e da Y\u016bsuke Yamamoto nei panni di Toshiyuki Saejima, mentre attori taiwanesi come Genie Chuo, Wei Jin e Lele Cheng hanno interpretato nuovi personaggi. La maggior parte delle scene sono state girate tra Taipei e New Taipei. La serie verr\u00e0 trasmessa contemporaneamente in Giappone ed in Taiwan dal 22 marzo 2014.\nAccoglienza.\nIl manga ha vinto la 22\u00aa edizione del Premio Kodansha per i manga nella categoria miglior sh\u014dnen ed ha raggiunto i 45 milioni di copie stampate.\nNella sola regione del Kant\u014d la serie live-action del 1998 ha ottenuto un record raggiungendo un rating medio di ascolti del 28,3% e con uno share del 35,7% in occasione della messa in onda dell'ultimo episodio, diventando l'episodio finale pi\u00f9 visto in Giappone. La seconda serie invece ha ottenuto un rating medio del 13% risultando la serie pi\u00f9 vista della stagione estiva.\nIn Italia, il manga \u00e8 risultato al secondo posto nella classifica del sito AnimeClick.it per il miglior manga sh\u014dnen degli anni 90. L'anime invece, tramite una statistica del sito AnimeClick, \u00e8 risultato al 10\u00ba posto tra i pi\u00f9 visti da parte degli utenti. Anche in Nord America la serie ha avuto una buona accoglienza, con lo scrittore Jason Thompson che gli ha assegnato quattro stelle su quattro nella sua enciclopedia \"Manga: The Complete Guide\", mentre gli autori Jonathan Clemens e Motoko Tamamura hanno indicato nel soggetto e nell'approccio umoristico dell'opera gli elementi che hanno pi\u00f9 attratto il pubblico giovanile.\nCritiche.\nA causa delle tematiche trattate e delle inquadrature che raffigurano l'intimo di studentesse liceali e di scuole medie, in Russia l'anime \u00e8 stato accusato dal Rossvyazkomnadzor (Comitato Governativo Russo per la Supervisione sui Mass-Media) di incentivare la pedofilia, prostituzione e furto.\nMerchandising.\nTramite una collaborazione tra l'app LINE e la bevanda giapponese Sokenchiba, sono stati regalati agli acquirenti della bevanda degli stickers raffiguranti i personaggi di vari manga ed anime, tra cui alcuni di questi ispirati ad Eikichi Onizuka di \"GTO\"."}
{"id": "138046", "revid": "827882", "url": "https://it.wikipedia.org/wiki?curid=138046", "title": "Cucina valdostana", "text": "La cucina tradizionale della Valle d'Aosta presenta ricette dall'alto contenuto calorico a base di selvaggina e fontina, formaggio D.O.P..\nLa tradizione culinaria valdostana mostra grandi affinit\u00e0 con le regioni transalpine limitrofe: la Savoia, l'Alta Savoia e il Vallese.\nParagonata al resto d'Italia, si evidenzia soprattutto l'assenza del frumento, sostituito dal mais e dalla segale, utilizzati nell'ordine per la polenta e per il pane.\nUn altro elemento che scarseggia nei piatti tradizionali \u00e8 l'olio, sostituito da burro e altri grassi vegetali e animali.\nLa presenza del riso \u00e8 localizzata nella zona della val di Cogne e la si deve all'origine piemontese degli abitanti.\nUn marchio denominato \"Saveurs du Val d'Aoste\" \u00e8 stato creato per la salvaguardia dei prodotti tradizionali a livello locale.\nVini.\nRiportiamo un elenco dei pi\u00f9 importanti vini DOC valdostani:\nProdotti tipici.\nLatticini.\nAltre chicche casearie prodotte nella regione sono: \"Becca d'Aveille\" (Quart), \"Bleu d'Aoste\" (Aosta), \"Champchevrette\" (Saint-Marcel), \"Coquadar\" (Cogne), \"Pav\u00e9 d\u2019Homen\u00e9\" (Saint-Pierre), \"Pegnoriun\" (Gran San Bernardo), \"Toma dell'Ourty\" (Vallone d'Alleigne).\nTra i formaggi antichi, invece, lo storico Jean-Baptiste de Tillier ricorda anche il \"Cittrun\", il \"Grisen\", il \"Saint-Barth\u00e9lemy\", il \"Muney\" e il \"Layet\"..\nProverbi e canzoni.\n(\u00ab Latte sul vino, \u00e8 veleno; vino sul latte, \u00e8 da augurare \u00bb).\n\"Lo fromadzo fr\u00ebque l'at tr\u00e8i vertu: toute la fam, la s\u00e8i, \u00e9 lave l\u00e9 d\u00e8i\"\n(\u00ab Il formaggio fresco ha tre virt\u00f9: leva la fame, la sete, e lava le dita \u00bb).\n\"\u00c0 la sant\u00e9 de No\u00e9,\"\n\"Patriarche digne\"\n\"Qui fut le premier \u00e0 planter\"\n\"L'arbre de la vigne\"\n\"No\u00e9, qui redoutait de l'eau,\"\n\"Se b\u00e2tit un grand bateau,\"\n\"Qui fut son, son, son\"\n\"Qui fut re, re, re\"\n\"Qui fut son, qui fut re\"\n\"Qui fut son refuge au temps du d\u00e9luge.\""}
{"id": "138047", "revid": "9733", "url": "https://it.wikipedia.org/wiki?curid=138047", "title": "Ford Fusion 1.6 Zetec", "text": ""}
{"id": "138059", "revid": "1371684", "url": "https://it.wikipedia.org/wiki?curid=138059", "title": "Uadi Maghara", "text": "Uadi Maghara \u00e8 una localit\u00e0 situata nella parte meridionale della Penisola del Sinai.\nLa sua importanza \u00e8 legata alla presenza di miniere di turchese sfruttate fin dal periodo predinastico e un rilievo con il nome del sovrano Semerkhet conferma lo sfruttamento delle miniere anche durante la I dinastia.\nDalla III dinastia egizia lo sfruttamento di queste miniere \u00e8 attestato da una grande quantit\u00e0 di iscrizioni e graffiti rinvenuti, incisi sulle rocce circostanti, che testimoniano le spedizioni organizzate dai sovrani egizi, come quella del sovrano Sanakht, per ottenere il controllo del territorio, in contrapposizione alle trib\u00f9 di beduini nomadi, della penisola del Sinai.\nUn'altra iscrizione attesta che il sovrano Amenemhat III della XII dinastia fece cercare nel uadi rame e malachite.\nSono state rinvenute stele con vari nomi di sovrani egizi tra cui Snefru e Cheope.\nNel 1905 l'egittologo Flinders Petrie riport\u00f2 alla luce un villaggio di operai e numerosi manufatti."}
{"id": "138060", "revid": "123861495", "url": "https://it.wikipedia.org/wiki?curid=138060", "title": "Ulver", "text": "Gli Ulver (\"lupi\" in norvegese) sono un gruppo musicale sperimentale norvegese, considerati una delle \"band\" pi\u00f9 influenti nella scena musicale scandinava sia nel campo elettronico che in quello del black metal. Hanno saputo sempre rinnovarsi e rimanere dinamici, diventando un pilastro prima del black metal pi\u00f9 classico, poi di quello pi\u00f9 avanguardista, fino a cambiare totalmente genere, passando per folk, ambient, elettronica e trip hop fino ad arrivare all'art rock.\nStoria.\nGli Ulver nacquero nel 1993 con Carl Michael Eide alle percussioni e Kristoffer Rygg (Garm) alla voce e ai sintetizzatori.\nSempre nel 1993 gli Ulver realizzarono due demo: il loro demo d'esordio \"Rehearsal 1993\" e \"Vargnatt\", autoprodotti. Nel 1994 l'etichetta \"underground\" Necromantic Gallery pubblic\u00f2 lo split \"Ulverytternes Kamp\", con canzoni degli Ulver e dei Mysticum. L'album tuttavia venne distribuito molto poco, fuori dalla Norvegia \u00e8 introvabile e costituisce una delle rarit\u00e0 della band.\nNel 1995 gli Ulver realizzarono \"Bergtatt\", sotto l'etichetta Head not Found, considerato a tutt'oggi uno dei loro migliori lavori. Si tratta di una sorta di concept album, in 5 tracce, che narra la storia di una ragazza \"persa nella foresta dei troll\", dove si ascoltano gli Ulver alle prese con sfuriate black, con una batteria tiratissima e una grande prova di screaming, alternate a parti pi\u00f9 folk e melodiche, dove Garm utilizza uno straordinario canto \"corale\".\nNel 1996, sempre con la Head not Found realizzarono \"Kveldssanger\", abbandonando per un momento il black canonico di \"Bergtatt\" dando vita a un album interamente acustico.\nIl successo di \"Bergtatt\" e \"Kveldssanger\" port\u00f2 agli Ulver un ricco contratto discografico con la Century Media. Il risultato fu \"Nattens Madrigal\", uscito nel 1997, concept album sul tema della licantropia, uno degli ultimi album di black metal canonico \"vecchio stile\".\nLa scarsa qualit\u00e0 della registrazione dell'album Nattens Madrigal ha dato credito a molte voci, secondo cui l'album sarebbe stato registrato in una foresta col semplice ausilio di un piccolo amplificatore e di un registratore a quattro tracce. Tuttavia lo stesso Kristoffer Rygg ha smentito in un'intervista la voce, ritenendo fosse stata fatta circolare dalla Century Media.\nDopo quell'opera gli Ulver decisero di abbandonare il folkish black metal, per dirigersi verso una musica pi\u00f9 sperimentale e avanguardista, con l'inserimento di molte pi\u00f9 parti elettroniche. Un anno dopo \"Nattens madrigal\" vennero cos\u00ec realizzati, sotto la Jester Records (il cui direttore \u00e8 il primo cantante della band, Kristoffer Rygg) \"The Trilogie - Three Journeyes through the Norwegian Netherworlde\" (che altro non \u00e8 che una ristampa in vinile dei primi tre album) e \"Themes from William Blake's The Marriage of Heaven and Hell\". Anche quest'ultimo \u00e8 un concept album, in 2 CD, basato sull'opera di William Blake \"Il matrimonio del cielo e dell'inferno\".\nNel 1999 usc\u00ec l'EP \"Metamorphosis\", con il quale gli Ulver abbandonarono completamente ogni influenza di derivazione metal, per sperimentare in campo elettronico, con accenni Drum and bass. Sempre con la Jester, nel 2000 la band realizz\u00f2 l'album \"Perdition City\", con un nuovo cambio di stile per dirigersi verso i difficili lidi del trip hop di gruppi come Massive Attack, Portishead e Tricky, questo unito a una diffusissima componente ambient, ad un'elettronica oscura e angosciante di stampo The Future Sound Of London e raffinati accenni jazz, grazie all'uso di un sassofono e di particolari tempi di batteria.\nDopo \"Perdition City\" la band realizz\u00f2 diversi EP: a poca distanza l'uno dall'altro, nel 2001 uscirono \"Silence Teaches You How to Sing\" (Jester Records, 2001) e \"Silencing the Singing\", riuniti poi nella raccolta \"Teachings in Silence\". Questi lavori si muovono sull'idea, pi\u00f9 volte espressa da Kristoffer Rygg in quel periodo, che \"la musica del futuro \u00e8 il silenzio\". Il canto viene messo da parte: si hanno lunghe composizioni ripetitive ed ipnotiche, capaci di riprendere e portare oltre gli spunti pi\u00f9 avanguardistici e sperimentali di \"Perdition City\". Usc\u00ec in seguito la compilation \"1993-2003 First Decade in the Machines\", e le colonne sonore \"Lyckantropen Themes\" (2003) e \"Svidd Neger\" (2004).\nNel 2005 \u00e8 uscito l'album \"Blood Inside\", con un nuovo cambio di rotta: abbiamo infatti una personalissima rivisitazione del pi\u00f9 visionario Avantgarde unito a trip hop e ambient, il tutto immerso in un contesto caotico e fervido di intuizioni decisamente d'avanguardia.\n\u00c8, invece, del 2007 l'album \"Shadows of the Sun\", dove la follia e il caos del suo predecessore lasciano spazio a un'atmosfera particolarmente evocativa e pacata.\nDopo 15 anni dal loro ultimo live, gli Ulver sono tornati sul palco a Lillehammer il 30 maggio 2009. Nel 2011 gli Ulver hanno realizzato l'ultimo album \"Wars of the Roses\" un album che cerca di unire le atmosfere elettroniche e caotiche di \"Blood Inside\" con l'ambient di \"Shadow of The Sun\"."}
{"id": "138063", "revid": "122513669", "url": "https://it.wikipedia.org/wiki?curid=138063", "title": "Continuity", "text": "Continuity \u00e8 un termine inglese con cui si definisce, nelle opere della finzione cinematografica, televisiva e letteraria, la coerenza nell'aspetto e nello sviluppo di eventi, ambienti, situazioni e personaggi.\nOpere.\nFilm.\nNei film pu\u00f2 essere difficile mantenere la continuity, poich\u00e9 \u00e8 molto complicato correggere un errore di continuit\u00e0 dopo che le riprese si sono concluse. Per questo motivo le produzioni generalmente hanno un supervisore che controlla i dettagli e le azioni, che spesso non sono girate nello stesso ordine in cui si svolgono gli eventi (non \u00e8 raro che, per esempio, la prima sequenza ad essere girata sia il finale). Questa persona si occupa, per mezzo di fotografie, appunti e, in piccola parte, della sua memoria, di verificare che tutti gli oggetti e le persone rimangano nelle stesse posizioni tra un'inquadratura e un'altra, che i vestiti e le ambientazioni siano identiche. Per ottenere tale scopo vengono utilizzati anche precisi segni di scena, che indicano le posizioni da cui riprendere a girare per mantenere la continuity.\nTelevisione.\nNon sempre nelle serie televisive \u00e8 presente la continuity. Molti telefilm degli anni '70, '80 e '90 presentavano una continuity molto debole, in quanto erano costituite da una serie di episodi autoconclusivi, che condividevano tra loro solo la presenza dei personaggi principali. Dagli anni 2000 in poi sono stati invece prodotte serie con maggiore collegamento tra le trame dei singoli episodi, o addirittura serie con un'unica trama che si dipana attraverso i successivi episodi, tanto che risulta impossibile apprezzare lo svolgimento della storia se non si seguono gli episodi nel giusto ordine. Esempi di questo tipo di produzioni televisive, caratterizzate da forte continuity, sono \"Lost\" o \"Il Trono di Spade\".\nIl maggior problema di lunghe serie televisive \u00e8 il gran numero di informazioni che vengono date durante un episodio di una serie o addirittura di un'altra serie; alcuni telefilm infatti hanno numerosi e accaniti fan, che prendono nota di ogni dettaglio di ogni episodio e, confrontandolo con un altro, trovano una contraddizione. L'esempio classico di questo caso \u00e8 \"Star Trek\", per cui \u00e8 stato addirittura coniato l'acronimo \"YATI, Yet Another Trek Inconsistency\" (Un'altra incongruenza di \"Star Trek\").\nFumetti.\nNei fumetti la continuity \u00e8 l'unit\u00e0 di tempo, luogo e azione in cui si svolgono gli eventi; il termine serve a creare una linea spazio-temporale consistente in cui l'azione si svolge. \u00c8 una sorta di sottotrama che serve a collegare tra loro i diversi episodi di una pubblicazione, o anche gli episodi di diverse pubblicazioni che condividono lo stesso universo narrativo. Pioniera della continuity nei fumetti \u00e8 stata la Marvel Comics: Tutti i fumetti di tale casa editrice condividono, fin dagli esordi, lo stesso universo narrativo, e ci\u00f2 che succede in un fumetto Marvel ha effetto sugli eventi di tutte le altre collane della stessa casa editrice. Visto il successo di tale struttura narrativa, anche le altre case editrici si sono adeguate e la continuity \u00e8 diventata una caratteristica della maggior parte dei fumetti. \n\u00c8 stata coniata anche l'espressione \"Fuori continuity\", che indica la non appartenenza (prodotta volutamente, o per descrizione di eventi incoerenti tra loro) di un numero o di un albo alla successione degli eventi principale che si stava narrando; esempi principali di questo termine sono state le cosiddette \"storie immaginarie\" di Superman negli anni '50 e, pi\u00f9 di recente, le storie \"What if...?\" Marvel Comics e gli \"Elseworlds\" DC Comics. Un uso particolare di continuity \u00e8 la cosiddetta \"retcon\": si tratta di storie o episodi che riscrivono lo svolgimento di eventi passati, modificandone spesso gli effetti anche sul presente. \nQuesto uso di consequenzialit\u00e0 permette le contaminazioni tra serie differenti note come \"crossover\". \nIn Italia il primo fumetto in cui maggiormente si \u00e8 avvertito l'uso, di forte ispirazione statunitense, della continuity \u00e8 \"Nathan Never\", a cui hanno fatto seguito altre serie con analoga coesione narrativa, come \"Dampyr\" e Martin Myst\u00e8re.\nUn tipico esempio di fumetto in cui la continuity \u00e8 stata violata, almeno nei primi tempi, \u00e8 Tex: nel numero 17 della serie gigante Tex, gi\u00e0 vedovo, discute con il figlio dell'imminente scoppio della Guerra di secessione americana, mentre nei numeri 113-114 (e in altri successivi) Tex, rievocando il suo passato con i pards (tra cui suo figlio adolescente), ricorda quando, non ancora sposato, fu implicato direttamente in tale guerra."}
{"id": "138064", "revid": "1305887", "url": "https://it.wikipedia.org/wiki?curid=138064", "title": "Bad Company (manga)", "text": " \u00e8 un manga scritto e disegnato da T\u014dru Fujisawa pubblicato sulla rivista \"Weekly Sh\u014dnen Magazine\" nel 1996 e raccolto in un volume doppio pubblicato nel 1997. Il manga ha avuto anche un adattamento live-action pubblicato in VHS nel 1998. Il manga \u00e8 stato pubblicato in Italia da Dynit nel 2005.\nLa serie \u00e8 un prequel di \"Shonan junai gumi - La banda dell'amore puro di Shonan\" e mostra il primo incontro alle medie di Eikichi Onizuka e Ryuji Danma e la formazione del duo Onibaku.\nTrama.\nRyuji Danma \u00e8 uno studente trasferitosi alla scuola media Hacchu a causa del suo carattere turbolento e ribelle. La mattina del suo primo giorno nella nuova scuola assiste ad una rissa il cui vincitore ha i capelli coperti di sangue e che sembra avere una forza superiore alla norma. Cos\u00ec Ryuji tenter\u00e0, una volta scoperto che il ragazzo, Eikichi Onizuka, \u00e8 un suo compagno di classe, di provocarlo allo scopo di sfidarlo e vedere chi dei due sia il pi\u00f9 forte in combattimento. Ma col tempo e con l'aiuto di Sakura Yamato, Ryuji scoprir\u00e0 il lato migliore di Eikichi e quanto lui tenga ai suoi amici aiutandolo a vendicarli contro una banda di teppisti emergente.\nMedia.\nIl manga originariamente \u00e8 stato pubblicato in 10 capitoli sulla rivista Weekly Sh\u014dnen Magazine di K\u014ddansha e diviso in due parti: la prima \u00e8 stata pubblicata dal numero 05-06 al numero 07 del 1996, mentre la seconda dal numero 28 al numero 33 dello stesso anno 1996; il volume fu pubblicato nel giugno dell'anno successivo al prezzo di 440 yen. In Italia il manga \u00e8 stato pubblicato da Dynit il 25 maggio 2005 mentre una seconda edizione \u00e8 stata pubblicata il 21 giugno 2006.\nLa serie \u00e8 stata adattata anche in un live-action pubblicato su VHS il 5 giugno 1998."}
{"id": "138066", "revid": "260676", "url": "https://it.wikipedia.org/wiki?curid=138066", "title": "Enrico Butti", "text": "Biografia.\nNasce il 3 aprile 1847 da Bernardo e Anna Giudici, una famiglia di marmorini per tradizione. Il padre \u00e8 intagliatore come lo zio Stefano Butti e il cugino Guido Butti, entrambi scultori.\nButti si reca a Milano nel 1861 per frequentare l'Accademia di Belle Arti di Brera dove segue i corsi di Pietro Magni. Nello stesso tempo fa fronte alle difficolt\u00e0 economiche traducendo in marmo opere di altri scultori, come Francesco Barzaghi, Ugo Zannoni, e lo stesso Magni, acquisendo un'elevata abilit\u00e0 nel lavorare la materia.\nNegli anni della Scapigliatura, espose alla Mostra Nazionale del 1872 una delle sue prime opere, il marmo del \"Raffaello Sanzio\" e a Brera, due anni dopo, \"Eleonora d'Este che si reca a trovare il Tasso in carcere\", oggi a San Pietroburgo. Di poco posteriori opere come \"Caino\", \"Le smorfie\", \"Stizze\", \"San Gerolamo\" (1875), \"Il mio garzone\" e \"Santa Rosa da Lima\" per il Duomo di Milano (1876).\nNei successivi monumenti l'esempio di Achille D'Orsi e soprattutto di Vincenzo Vela lo spinge ad uno stile pi\u00f9 sobrio ed essenziale. Esemplari \"L'angelo dell'evocazione\" per la tomba Cavi-Bussi al Cimitero Monumentale di Milano, il \"Monumento al Guerriero di Legnano\" e \"Il minatore\" (opera intessuta del realismo populista che andava diffondendosi in quegli anni) che gli fece guadagnare il \"Grand Prix\" e la medaglia d'argento all'Esposizione universale di Parigi del 1889.\nMolti altri sono i monumenti celebrativi, come quello per il \"Generale Sirtori\", nei Giardini pubblici di Milano, e funerari sempre per il cimitero milanese, tra i quali spicca la celebre \"La morente\" del 1890-1891 per il monumento funebre di Isabella Airoldi in Casati. Dal 1893 al 1913 Butti \u00e8 docente di scultura a Brera, dove avr\u00e0 tra i suoi allievi Dante Parini. Riceve nuove commissioni importanti come \"I minatori del Sempione\" e il gruppo de \"La tregua\", entrambi del 1906 e il frontalino con \"L'Unit\u00e0 d'Italia\" per il Vittoriano (1909). Nel 1913 si stabilisce nel paese natio a causa di sempre pi\u00f9 gravi problemi polmonari, ma non abbandona il lavoro. Dopo l'edicola Erba, con la scultura \"Mater consolatrix\", ed il coevo monumento \"Besenzanica\" (1912) per il Monumentale di Milano, realizza ancora varie opere funerarie, il monumento a \"Giuseppe Verdi\", in piazza Buonarroti a Milano (1913) e quelli per i caduti di Viggi\u00f9 (1919), di Gallarate (1924) in Piazza Risorgimento (spostato e restaurato nel 2008) e di Varese (1925).\nDal 1928 Butti si dedica anche alla pittura.\nMuore il 31 gennaio 1932 nella sua villa di Viggi\u00f9, il cui parco ospita l'attuale Museo, secondo il desiderio dello scultore.\nIl Museo Enrico Butti.\nButti don\u00f2 la propria gipsoteca al comune di Viggi\u00f9 nel 1926, lasciandola in eredit\u00e0 alla comunit\u00e0, con l'esplicita condizione che si mantenesse l'ordinamento da lui predisposto. La collezione comprende 87 gessi ed alcuni dipinti dell'artista."}
{"id": "138067", "revid": "1305772", "url": "https://it.wikipedia.org/wiki?curid=138067", "title": "Pasquale Di Criscito", "text": "Biografia.\nPittore di scuola morelliana, Pasquale Di Criscito nel 1870 dipinse il soffitto del Teatro Verdi di Salerno raffigurando Gioachino Rossini che, dall'alto di un loggiato, dirige le sue opere ispirato dalle Muse.\nIl Di Criscito, con la collaborazione di Giovanni Ponticelli dipinse il sipario di scena del Teatro Bellini di Napoli, raffigurante lo scoglio delle sirene."}
{"id": "138068", "revid": "106908", "url": "https://it.wikipedia.org/wiki?curid=138068", "title": "Guns'n'Roses", "text": ""}
{"id": "138070", "revid": "8897", "url": "https://it.wikipedia.org/wiki?curid=138070", "title": "Provincia di Kai", "text": ""}
{"id": "138073", "revid": "599013", "url": "https://it.wikipedia.org/wiki?curid=138073", "title": "Kai", "text": ""}
{"id": "138082", "revid": "44627", "url": "https://it.wikipedia.org/wiki?curid=138082", "title": "Funzione crescente", "text": ""}
{"id": "138083", "revid": "400694", "url": "https://it.wikipedia.org/wiki?curid=138083", "title": "Bajor", "text": "Bajor \u00e8 un pianeta immaginario dell'universo della saga fantascientifica di \"Star Trek\".\nCaratteristiche.\nLa politica, la cultura e soprattutto la religione dei Bajoriani occupano un ruolo centrale negli eventi narrati nella serie \"Star Trek - Deep Space Nine\", parti integranti della sceneggiatura al punto da configurarsi quasi come filo conduttore dell'intera serie.\nBajor \u00e8 il terzo pianeta in orbita intorno alla stella Bajor-B'hava'el nel settore bajoriano.\n\u00c8 un Pianeta di Classe M con cinque lune: la quarta, Derna, \u00e8 disabitata, mentre la quinta \u00e8 un planetoide, anch'esso di Classe M, di nome Jeraddo. La crosta del pianeta \u00e8 ricca di un minerale instabile, l'Uridium, che pu\u00f2 esplodere se sottoposto ad un forte campo elettrico.\nRispetto al pianeta Terra, Bajor ha una gravit\u00e0 1,4 volte maggiore ed un giorno di 26 ore.\nIl clima, prettamente tropicale, e la conformazione del suolo hanno subito forti cambiamenti causati dai 50 anni di occupazione e sfruttamento delle risorse subita da Bajor da parte dei Cardassiani: la desertificazione \u00e8 molto aumentata, molti terreni sono stati inquinati e alcuni corsi d'acqua sono stati modificati per favorire l'insediamento di installazioni minerarie."}
{"id": "138085", "revid": "125672391", "url": "https://it.wikipedia.org/wiki?curid=138085", "title": "A spasso con Daisy", "text": "A spasso con Daisy (\"Driving Miss Daisy\") \u00e8 un film del 1989 diretto da Bruce Beresford, tratto dall'omonima opera teatrale di Alfred Uhry.\nTrama.\nAtlanta, 1948. Miss Daisy Werthan \u00e8 un'anziana e distinta signora ebrea di settantadue anni, vedova di un ricco produttore di tessuti anch'egli ebreo e maestra elementare ormai in pensione. Molto attiva e indipendente, nota come una donna molto burbera, cocciuta e bacchettona, vive da sola nella sua bella casa, dove \u00e8 assistita dalla domestica di colore Idella, che con gli anni ha imparato a sopportare il suo indomito temperamento quanto le sue bizzarre fissazioni. Un giorno perde il controllo della sua automobile sbagliando la marcia mentre esce dal garage, finendo nel giardino dei vicini. Bench\u00e9 uscita dall'incidente miracolosamente illesa, Daisy ha provocato un danno notevole da risarcire, tanto che suo figlio Boolie, erede dell'azienda paterna, decide di assumerle un autista nonostante le sue furiose proteste.\nPoco tempo dopo, su presentazione di un suo operaio, Boolie conosce un uomo di colore di quasi sessant'anni, Hoke Colburn, autista delle consegne del latte, analfabeta e in pensione, che opportunamente avverte circa le inesauribili particolarit\u00e0 caratteriali della spigolosa e pignola signora. Hoke assiste quindi miss Daisy armandosi di una massiccia dose di pazienza e di un sorriso sempre spontaneo e solare, concedendosi molto di frequente frecciate d'umorismo pungente. All'inizio la donna rifiuta categoricamente l'autista, in quanto la farebbe a suo dire \"passare scioccamente per ricca davanti a tutti\", e fa di tutto per tenerlo seduto in cucina in silenzio, ben lontano dalla nuova automobile, arrivando poi a trovare ogni pretesto per convincere il figlio a cacciarlo via, ma senza successo.\nDopo una settimana, miss Daisy accetta di ricorrere ai servizi di Hoke, che le ripete di continuo di non poter accettare di essere pagato da Boolie solo per girare i pollici in cucina, facendosi portare al supermercato, dalle amiche, al cimitero ebraico e poi anche alla festa del novantesimo compleanno del fratello. Con il passare degli anni Daisy si ammorbidisce e si fa pi\u00f9 amichevole con l'autista, anche se ogni tanto si concede qualche istante di burbera pedanteria. Con la morte improvvisa di Idella per ictus, nel 1963, l'anziana vedova e il suo autista smorzano le difficolt\u00e0 relazionali, al punto che lui s'improvvisa con grande entusiasmo giardiniere, cuoco e cameriere. Complice il passare del tempo, fra i due nascer\u00e0 una bella storia d'amicizia, tanto che la maestra si decide a insegnargli a leggere e a scrivere. Nel 1966, Boolie amplia la propria azienda tramutandola in un'industria di grande successo, tanto da venire insignito dalla Camera di Commercio del titolo di uomo d'affari dell'anno, mentre Daisy, ormai novantenne ma sempre in ottima salute, partecipa a un discorso di Martin Luther King in occasione di una cena sociale a cui \u00e8 presente tutta l'alta societ\u00e0 di Atlanta.\nNel 1973, ormai quasi centenaria, Daisy si ammala di demenza ed entra improvvisamente in uno stato di confusione, convincendosi di essere ancora a scuola a insegnare ai suoi bambini; il finale la vede ospitata in una casa per anziani dove riceve saltuariamente la visita del figlio e di Hoke anche lui invecchiato, ma rimasto il suo unico vero amico per oltre venticinque anni."}
{"id": "138086", "revid": "297059", "url": "https://it.wikipedia.org/wiki?curid=138086", "title": "Ex tunc", "text": "La locuzione latina ex tunc (letteralmente \"da allora\"), soprattutto in ambito giuridico, indica la retroattivit\u00e0 nella produzione di effetti giuridici (in qualunque modo siano essi prodotti). \nAd esempio, una legge posteriore che abroga una legge anteriore, se agisce \"ex tunc\", allora agisce fin dall'inizio rimuovendo retroattivamente gli effetti della legge anteriore come se essa non fosse mai esistita. La legge posteriore non pu\u00f2 tuttavia essere invocata per rapporti giuridici estinti, regolati dalla norma precedente.\nTale termine \u00e8 contrapposto a quello \"ex nunc\"."}
{"id": "138088", "revid": "765341", "url": "https://it.wikipedia.org/wiki?curid=138088", "title": "Ex nunc", "text": "La locuzione latina ex nunc letteralmente significa \"da ora in poi\".\nSoprattutto con riferimento ad argomenti di diritto, \u00e8 consuetamente contrapposta all'altra locuzione \"ex tunc\", che vuol dire \"da allora\", e sta a indicare che una determinata azione oppure giudizio agisce \"da quel momento\". \u00c8 quindi utilizzata come sinonimo di non retroattivit\u00e0.\nPer esempio si pensi a una legge che abroga una legge anteriore. Se agisce \"ex nunc\", allora agisce dalla data dell'entrata in vigore, rimuovendo solo da quella data in poi gli effetti della legge anteriore.\nLa manualistica di settore raccomanda di effettuare un attento esame del caso specifico e della normativa ad esso connessa per determinare se l'efficacia di un determinato atto sia \"ex tunc\" o \"ex nunc\"."}
{"id": "138089", "revid": "1305772", "url": "https://it.wikipedia.org/wiki?curid=138089", "title": "Settsu", "text": "Settsu pu\u00f2 stare per:"}
{"id": "138090", "revid": "8897", "url": "https://it.wikipedia.org/wiki?curid=138090", "title": "Provincia di Settsu", "text": ""}
{"id": "138095", "revid": "767487", "url": "https://it.wikipedia.org/wiki?curid=138095", "title": "Addio, Mr. Chips!", "text": "Addio, Mr. Chips! (\"Goodbye, Mr. Chips\") \u00e8 un film del 1939 diretto da Sam Wood, adattamento dell'omonimo romanzo scritto da James Hilton. Interpretato da Robert Donat e Greer Garson, al suo debutto sul grande schermo, ricevette sette candidature agli Oscar vincendo quello per il miglior attore protagonista.\nNel 1999 il British Film Institute lo ha inserito al 72\u00ba posto della lista dei migliori cento film britannici del XX secolo e nel 2003 il personaggio di Mr. Chips \u00e8 risultato 41\u00ba tra i 100 migliori \"eroi\" della storia del cinema americano secondo l'American Film Institute.\nDal romanzo venne tratto anche il musical \"Goodbye Mr. Chips\", diretto nel 1969 da Herbert Ross e interpretato da Peter O'Toole e Petula Clark, e due serie televisive nel 1984 e nel 2002, con protagonisti rispettivamente Roy Marsden e Martin Clunes.\nTrama.\nGiunto alla fine della sua vita, l'anziano professore a riposo Charles Chipping ripercorre i grandi eventi da lui vissuti nel Brookfield College: il suo arrivo e i primi anni d'insegnamento, l'amicizia con l'insegnante di tedesco Max Staefel, il matrimonio con la bella Caterina, conosciuta durante una gita in montagna, il suo aiuto nel fare del rigido professore Chipping l'adorato Mr. Chips e la morte di lei e del bambino al momento del parto. Ma nella sua storia c'\u00e8 anche l'affetto per tre generazioni di alunni, come nel caso dei Colley, la guerra che ha portato via alcuni dei suoi amati ragazzi fino al rettorato provvisorio durante il quale ha continuato a rappresentare un punto di riferimento per tanti studenti. Giunto ormai al momento del trapasso, il vecchio Mr. Chips rivede alcuni di loro che lo salutano per l'ultima volta.\nProduzione.\nIl romanzo di James Hilton usc\u00ec su \"The British Weekly\" nel dicembre 1933 e nell'aprile dell'anno successivo fu pubblicato negli Stati Uniti dove fu un successo immediato. Il produttore Irving Thalberg spinse la Metro-Goldwyn-Mayer ad acquistarne i diritti e convoc\u00f2 l'autore a Hollywood per lavorare alla sceneggiatura con Robert Cedric Sherriff, Claudine West e Eric Maschwitz. La produzione part\u00ec a rilento a causa degli impegni concomitanti di Thalberg con \"Giulietta e Romeo\", \"Margherita Gauthier\", \"La buona terra\" e \"Orgoglio e pregiudizio\".\nIl produttore assegn\u00f2 la regia a Sidney Franklin e fece una lista di attori per la parte del protagonista. Dopo la morte di Thalberg, avvenuta il 14 settembre 1936, il progetto fu temporaneamente accantonato e successivamente fu Franklin a riprenderne le redini. Diventato produttore della MGM, il nuovo impegno lo costrinse ad affidare la regia a Sam Wood e la produzione a Victor Saville.\nCast.\nDopo che furono presi in considerazione Lionel Barrymore, Charles Laughton e Wallace Beery, fu infine lo stesso Saville a scegliere Robert Donat per il ruolo del protagonista.\nPer la parte di Caterina, Saville pens\u00f2 inizialmente a Elizabeth Allan, che per\u00f2 aveva rescisso il suo contratto con la MGM dopo essere stata scritturata e poi sostituita da Rosalind Russell per il ruolo di Christine Barlow in \"La cittadella\". Dopo la rinuncia di Myrna Loy, passata nel frattempo alla 20th Century Fox, nell'ottobre 1938 il ruolo fu proposto all'attrice teatrale Greer Garson. Durante la proiezione di alcuni test, Sam Wood si imbatt\u00e9 in quello dell'attrice che ricordava di aver gi\u00e0 scartato pochi anni prima per il film \"Un giorno alle corse\" e dalla quale neanche stavolta rimase impressionato. Fu l'amico produttore Bernard Hyman a convincerlo e la Garson ottenne la parte con la quale debutt\u00f2 sul grande schermo.\nPer i ruoli secondari furono scelti tra gli altri Lyn Harding, John Mills, Paul Henreid, Milton Rosmer, Louise Hampton e Austin Trevor, apprezzati attori della scena londinese che, secondo le parole di Sam Wood, aveva \u00abla riserva di talenti recitativi pi\u00f9 grande di qualsiasi altra citt\u00e0 al mondo\u00bb. Oltre a John Longden, interprete di alcuni film del periodo britannico di Alfred Hitchcock, nel film compaiono anche (non accreditati) gli attori Clive Dunn e Nigel Stock, volti noti al pubblico televisivo del Regno Unito a partire dagli anni cinquanta.\nRiprese.\nLe riprese iniziarono il 28 novembre 1938. Il film fu girato nei Denham Film Studios della MGM, nel Buckinghamshire. Le sequenze ambientate all'interno della Brookfield School furono effettuate nella Repton School nel Derbyshire, dove molti studenti e docenti parteciparono alle riprese.\nDistribuzione.\nDopo la \"premi\u00e8re\" del 15 maggio 1939 all'Astor Theatre di New York, il film fu distribuito nel Regno Unito a partire dall'8 giugno mentre negli Stati Uniti usc\u00ec nelle sale il 28 luglio.\nEdizioni home video.\nIl 3 febbraio 2004 \u00e8 stata pubblicata la versione in DVD dalla Warner Home Video.\nAccoglienza.\nIncassi.\nNegli Stati Uniti il film incass\u00f2 3.252.000 dollari risultando tra i maggiori successi del 1939, a fronte di costi di produzione di poco pi\u00f9 di 1 milione di dollari.\nCritica.\nIl sito \"Rotten Tomatoes\" riporta l'82% di recensioni professionali con giudizio positivo.\n\"Addio, Mr. Chips!\" ottenne recensioni positive e fu incluso tra le dieci migliori produzioni del 1939 dal National Board of Review e dal quotidiano statunitense \"The Film Daily\". Il \"New York Herald Tribune\" scrisse: \u00abNon \u00e8 necessario essere d'accordo con Alexander Woollcott sul fatto che questo sia il miglior film mai realizzato, per essere certi che sia un capolavoro cinematografico\u00bb. Quella di Greer Garson fu definita \u00abuna performance di enorme sincerit\u00e0 che rende la sua relativamente breve apparizione nel film elettrica e ammaliante\u00bb. La rivista \"Variety\" lo defin\u00ec \u00abUn racconto incantevole, pittorescamente sofisticato della vita di un insegnante\u00bb, evidenziando \u00abuna performance straordinariamente raffinata di Robert Donat\u00bb.\nDello stesso parere fu il critico cinematografico Brian McFarlane, secondo il quale l'attore \u00abrimane straordinariamente commovente nella sua interpretazione premiata con l'Oscar\u00bb, cos\u00ec come Andrew Sarris che nel 1975 scrisse su \"The Village Voice\": \u00abLa performance di Donat nei panni di Chips possiede austerit\u00e0 e distacco. Ha resistito alla prova del tempo senza risentirne minimamente\u00bb."}
{"id": "138096", "revid": "8897", "url": "https://it.wikipedia.org/wiki?curid=138096", "title": "Provincia di Owari", "text": ""}
{"id": "138098", "revid": "1186766", "url": "https://it.wikipedia.org/wiki?curid=138098", "title": "Mino", "text": ""}
{"id": "138099", "revid": "8897", "url": "https://it.wikipedia.org/wiki?curid=138099", "title": "Provincia di Mino", "text": ""}
{"id": "138101", "revid": "287204", "url": "https://it.wikipedia.org/wiki?curid=138101", "title": "Baywatch", "text": " \nBaywatch, nota come Baywatch Hawaii nelle ultime due stagioni, \u00e8 una serie televisiva molto popolare, trasmessa negli Stati Uniti dal 1989 al 2001. La serie si \u00e8 conclusa definitivamente nel 2003 dal film per la televisione \"Baywatch - Matrimonio alle Hawaii\" con 15 dei 44 membri del cast completo. Nel 2017 \u00e8 uscito al cinema l'omonimo film basato sulla serie televisiva.\nTrama.\nLa serie \u00e8 ispirata al lavoro dei Los Angeles County Lifeguards. Gli episodi caratterizzano storie di salvataggio, molti argomenti sociali, problemi riguardanti il mondo della giovent\u00f9 e degli adulti. In particolare raccontano la vita di alcuni guardaspiaggia di Baywatch nella contea di Los Angeles e successivamente delle Hawaii, dove viene creato un centro di addestramento \"Baywatch Hawaii Lifeguard Training Center\" sede della squadra di salvataggio \"Baywatch Hawaii\" costituita da alcuni degli elementi migliori di tutto il mondo che collaborano anche con i guardaspiaggia locali.\nProduzione.\nCreata dal vero guardaspiaggia Greg Bonann, \"Baywatch\" \u00e8 stata trasmessa per la prima volta nel 1989 negli Stati Uniti dalla NBC, ma \u00e8 stata cancellata dalla rete dopo una sola stagione a causa dei costi elevati e perch\u00e9 i dirigenti della NBC non credevano nel successo della serie (venendo sostituito nell'autunno successivo dalla serie poliziesca-giudiziaria creata dall'amico di Bonann Dick Wolf, \"Law &amp; Order - I due volti della giustizia\" in cui David Hasselhoff rifiut\u00f2 il ruolo del detective Mike Logan, il cui ruolo fu affidato a Chris Noth). Greg Bonann voleva continuare a produrre lo show e cos\u00ec invit\u00f2 Hasselhoff, star dello show, a unirsi a lui, e insieme formarono la propria societ\u00e0 di produzione TV per rilanciare la serie.\nInizialmente David Hasselhoff non voleva Pamela Anderson nel cast della serie, solo in seguito cambi\u00f2 idea e conferm\u00f2 l'attrice di CJ.\nVeri guardaspiaggia hanno detto che \"Baywatch\" ha aiutato la gente a capire l'importanza della loro professione. Alcune persone hanno anche salvato delle vite imitando tecniche life-saving ritratte realisticamente nello spettacolo. Baywatch \u00e8 stato girato nel primo anno in una zona a nord di Malibu; in seguito a Will Rogers State Beach (Santa Monica), usando una vera centrale operativa dei guardaspiaggia.\n\"Baywatch\" nel corso delle stagioni divenne talmente popolare da apparire nel Guinness dei primati come telefilm pi\u00f9 visto al mondo con un'audience settimanale stimato di pi\u00f9 1,1 miliardi in 142 paesi. Tradotta in 44 lingue, \u00e8 stata trasmessa in ogni continente ed almeno l'80% della popolazione mondiale ha seguito la serie qualche volta. Numerosi attori famosi o che in seguito lo sono diventati, si sono alternati nella serie.\nA partire dalla decima stagione, i produttori decisero di cambiare ambientazione. Le Hawaii non erano mai state considerate come prima scelta per la nuova location a causa dei costi pi\u00f9 elevati rispetto ad altre. La serie era orientata verso l'Australia nella spiaggia di Avalon dove erano stati girati due episodi della 9\u00aa stagione \"Baywatch Down Under\". Il governo australiano offriva numerosi incentivi e sperava nel trasferimento della serie a Gold Coast per almeno 22 episodi. Invece i produttori di \"Baywatch\" speravano nel poter filmare la serie ad Avalon dopo i due episodi girati l'anno prima. \"Baywatch\" aveva il supporto dell'Avalon Beach Surf Life Saving Club, che negli episodi girati aveva ottenuto miglioramenti strutturali sostanziali, ma non tutti erano felici del trasferimento della serie ad Avalon. Lo Stato australiano del Queensland cos\u00ec offr\u00ec ulteriori incentivi per far trasferire \"Baywatch\" a Currumbin Beach.\nSuccessivamente il governatore delle Hawaii Ben Cayetano approv\u00f2 un pacchetto di incentivi destinato a persuadere la squadra di \"Baywatch\" a filmare alle Hawaii. Una condizione era che il nome delle isole comparisse nel titolo. Una volta che furono fatte le concessioni economiche da parte dello Stato delle Hawaii e i sindacati locali furono anch'essi coinvolti, fu mantenuta la produzione negli Stati Uniti e fu rinominato \"Baywatch Hawaii\".\nIl Capitano dei guardaspiaggia di Honolulu, afferm\u00f2 che il fatto di avere lo show nelle Hawaii sarebbe stato grandioso per tutti, ottimo per il turismo, per i residenti e i visitatori. Aggiunse inoltre che con \"Baywatch Hawaii\" la loro immagine sarebbe cambiata notevolmente perch\u00e9 avrebbe aiutato a capire l'importanza del loro lavoro, cos\u00ec come accadde per i guardaspiaggia della contea di Los Angeles. Molte attrezzature arrivarono ai guardaspiaggia hawaiiani proprio per la venuta di \"Baywatch Hawaii\". La Kawasaki forn\u00ec a \"Baywatch Hawaii\" le moto d'acqua, mentre la Nissan, i nuovi pickup e insieme a \"Hawaii Water\" furono alcuni degli sponsor ufficiali.\nL'intero cast artistico e tecnico e dello show televisivo ha alloggiato presso l'hotel resort \"Hilton Hawaiian Village\" mostrato in molti episodi. Prese cos\u00ec il via la \"Baywatch Hawaii mania\" dato che diverse imprese locali contribuirono ad investire milioni di dollari in beni e servizi nel corso delle stagioni per contribuire a pagare le riprese, i costi e aumentare la visibilit\u00e0 dei loro marchi. La \"Sony Hawaii\" prest\u00f2 le ultime attrezzature di editing digitale; \"Hawaiian Airlines Inc.\" forn\u00ec tutti i trans-Pacifico e i trasporti Interisland; \"Hilton Hawaiian Village\" diede ospitalit\u00e0; la \"Dollar Rent A Car\" i furgoni e le automobili; la \"Matson Navigation Co.\" i beni di spedizione. Gli sponsor diventarono perci\u00f2 partner di produzione di \"Baywatch\". Tutti gli sponsor ufficiali furono accreditati nello show e furono inoltre descritti come prodotti e visibili con riprese di rilievo negli episodi.\nIl 4 maggio 2000 \"Baywatch\" celebr\u00f2 il decimo anniversario in un party tenuto a Santa Monica con 20 dei 44 membri del cast, alcune guest star e il cast tecnico. Il Party ha reso anche possibile introdurre due nuove attrici per l'undicesima stagione: Brande Roderick \"Leigh Dyer\" e Alicia Rickter \"Carrie Sharp\" che partecip\u00f2 nello show come guest.\nNel corso del telefilm vennero sperimentate oltre alle tecniche di soccorso, le attrezzature di soccorso come il \"Rescue Can Buoy\" con pocket mask incorporata, la monopinna, le radio impermeabili e mezzi adattati poi al salvataggio come il catamarano \"Sea Cat\", Hovercraft, il motoscafo \"Windjet\", il \"Sonic Jet Rescue\" e il motoscafo \"Luhrs 36 Open\" e il motoscafo \"Scarab\". Gli L.A. County Lifeguard hanno convenuto che \"Baywatch\" \u00e8 stata sempre precisa nella raffigurazione dei salvataggi e delle procedure di emergenza e, grazie allo show, hanno ottenuto fondi che includevano decine di veicoli, pneumatici, uniformi e altre attrezzature.\nDocumentario e spin-off.\nIl 13 settembre 1992 \u00e8 stato trasmesso il documentario \"Baywatch Summerfest Special\", mentre, nel 1995, fu creato lo spin-off \"Baywatch Nights\", di tipo thriller-fantascientifico. Oltre a David Hasselhoff, nel cast di \"Baywatch Nights\" hanno fatto parte Gregory Alan Williams sempre nel ruolo di Garner Ellerbee e Donna D'Errico nel ruolo di Donna Marco, che entra nella squadra dei guardaspiaggia a partire dalla seconda stagione e contemporaneamente diventa parte del cast fisso nella settima stagione della serie madre. Alcuni attori della serie originale hanno partecipato a \"Baywatch Nights\": Billy Warlock, Michael Newman, Yasmine Bleeth, Carmen Electra che vi partecip\u00f2 in un ruolo differente e Alexandra Paul. Successivamente, Carmen Electra venne reclutata per \"Baywatch\", dove \u00e8 stata ospitata una delle star di \"Baywatch Nights\", Angie Harmon. \nDistribuzione.\nNegli Usa la prima stagione \u00e8 stata trasmessa su NBC, mentre le restanti sono apparse in syndication. In Italia la serie \u00e8 stata trasmessa da Italia 1 negli anni novanta, ad eccezione dell'undicesima stagione mai trasmessa. L'edizione italiana \u00e8 curata da Sandro Fedele per Mediaset, e il doppiaggio \u00e8 stato eseguito dalla SEDIF (fino alla stagione 7 con la collaborazione della CVD).\nSigla.\nLa sigla di \"Baywatch\" \u00e8 cambiata 7 volte dal punto di vista musicale ed \u00e8 stata sempre soggetta a nuove scritte, immagini e effetti speciali. \nNelle edizioni DVD, a causa di alcune problematiche, la sigla \"Save me\" \u00e8 stata sostituita nell'episodio pilota (Panico a Malibu) dal brano \"Strong Enough\" di Evan Olson e nel primo episodio della prima stagione (Giochi pericolosi) sempre dal brano \"Strong Enough\", riadattato per la durata della sigla ridotta. Per gli episodi successivi, sempre della prima stagione, viene mantenuta la sigla \"Save me\" fino all'ultimo episodio della prima stagione. Dopodich\u00e9 dalla seconda stagione in poi la sigla \u00e8 \"I'm Always Here,\" ad eccezione della decima stagione dove viene impiegata una sigla strumentale che ricorda \"I'm Always Here.\"\nIn alcuni paesi, l'edizione DVD \u00e8 invece uscita con un altro brano: \"Above the Waterline\" by Kim Carnes.\nGuest star.\nMariska Hargitay, Michelle Williams, Dirk Benedict, Angie Harmon, Barry Watson, Jenny McCarthy, Elizabeth Berkley, Will Estes, Richard Branson, Sof\u00eda Vergara, Mila Kunis, David Spade, Danny Trejo, Shiri Appleby, Jenny Lewis, Bryan Cranston, Robert Patrick, Carrie-Anne Moss, Jason Momoa, John O'Hurley, Naya Rivera, Hulk Hogan, \"Macho Man\" Randy Savage, Vader, Ric Flair, Beach Boys.\nEpisodi.\nHome video.\nLa prima, la seconda, la quinta e la sesta stagione sono state pubblicate in DVD in italiano.\nOpere correlate.\nFilm TV.\nTra il 1989 e il 1998 alcuni doppi episodi della serie furono trasmessi come film televisivi:\nNel 2003 \u00e8 stato trasmesso il film TV \"Baywatch - Matrimonio alle Hawaii\" (\"Baywatch: Hawaiian Wedding\"), che conclude la serie e che vede la partecipazione di molti attori di tutto il cast.\nTrasposizione cinematografica.\nNell'ottobre 2014 la Paramount annunci\u00f2 di aver scelto Dwayne Johnson per un nuovo film tratto dalla serie. Nel luglio 2015 venne ufficializzato che a dirigere il progetto sarebbe stato Seth Gordon e che a fianco di Dwayne Johnson ci sarebbe stato Zac Efron. L'intenzione della casa di produzione era quella di mantenere molto poco del tono dello show originale ma riprenderne il soggetto per realizzare un film che mescoli commedia e azione. Pamela Anderson e David Hassehloff hanno ripreso i loro vecchi ruoli comparendo in un cameo. Anche Alexandra Daddario ha fatto parte del cast interpretando il ruolo di \"Summer.\"\nOmaggi.\nIl 3 aprile 2017 lo scrittore Mattia Bertoli pubblica per Book Salad \"La dura legge di Baywatch\", un libro che omaggia gli anni novanta a partire dal fenomeno televisivo con David Hasselhoff."}
{"id": "138102", "revid": "1543377", "url": "https://it.wikipedia.org/wiki?curid=138102", "title": "Chrono Trigger", "text": " \u00e8 un videogioco di ruolo giapponese sviluppato e pubblicato da Square nel 1995; \u00e8 stato distribuito in Giappone l'11 marzo 1995 per il Super Famicom e in Nord America il 22 agosto 1995 per il Super Nintendo Entertainment System.\nIl team di sviluppo di \"Chrono Trigger\" includeva tre game designer che Square indic\u00f2 come \"Dream Team\": Hironobu Sakaguchi, il creatore della serie di Square \"Final Fantasy\"; Y\u016bji Horii, un game designer indipendente e autore della popolare serie di Enix \"Dragon Quest\"; e Akira Toriyama, un autore di manga famoso per il suo lavoro su \"Dragon Quest\" e \"Dragon Ball\". Kazuhiko Aoki ha prodotto il gioco, Masato Kato ha scritto gran parte della trama, mentre Yasunori Mitsuda ha composto la maggior parte delle musiche prima di ammalarsi e cedere a Nobuo Uematsu, storico compositore della serie \"Final Fantasy\", il compito di scrivere i brani rimanenti.\nSquare ha pubblicato un \"port\" a cura di TOSE per PlayStation nel 1999, poi incluso insieme a un \"port\" di \"Final Fantasy IV\" nella raccolta \"Final Fantasy Chronicles\", pubblicata nel 2001 per il mercato nordamericano. Una versione di \"Chrono Trigger\" leggermente migliorata, ancora da parte di TOSE, \u00e8 stata pubblicata per Nintendo DS in Nord America e in Giappone nel 2008, mentre \u00e8 arrivata sul mercato PAL nel 2009. \"Chrono Trigger\" \u00e8 stato in seguito pubblicato anche su i-mode, Virtual Console, PlayStation Network, e sui sistemi operativi iOS e Android.\nLa storia del gioco segue le avventure di un gruppo di personaggi che viaggia nel tempo per salvare il mondo da una catastrofe. Al tempo della sua realizzazione il gioco poteva contare su una grafica all'avanguardia, con molti riferimenti a nomi ed eventi mitologici, leggende, alla storia e alla Bibbia. \"Chrono Trigger\" \u00e8 stato un successo commerciale e di critica al momento della sua uscita, ed \u00e8 spesso considerato da giocatori e critici uno dei migliori videogiochi di tutti i tempi. La rivista \"Nintendo Power\" ha descritto gli elementi di \"Chrono Trigger\" come rivoluzionari, inclusi i suoi finali multipli, missioni secondarie legate alla storia principale e incentrate sullo sviluppo dei personaggi, un originale sistema di combattimento e una grafica molto dettagliata. \"Chrono Trigger\" \u00e8 stato il terzo videogioco pi\u00f9 venduto del 1995, con oltre due milioni di copie spedite a marzo 2003. La versione per Nintendo DS ha venduto 790.000 copie a marzo 2009.\nTrama.\nAmbientazione.\n\"Chrono Trigger\" si svolge in un mondo simile alla Terra, con ere come l'Era Preistorica, in cui uomini primitivi e dinosauri condividono la Terra; il Medioevo, ricco di cavalieri, mostri e magia; e il futuro post-apocalittico, dove umani indigenti e robot senzienti lottano per sopravvivere. I personaggi viaggiano frequentemente nel tempo alla ricerca di alleati, raccogliendo equipaggiamento e apprendendo informazioni utili per le loro avventure. Il gruppo, dopo varie vicissitudini, ottiene anche l'accesso alla Fine del Tempo (rappresentato come anno \u221e), un luogo simile a una piccola piazza in stile vittoriano che permette di viaggiare in altre epoche. Il gruppo acquisisce poi una macchina del tempo nota come Epoch: un veicolo in grado di viaggiare liberamente nel tempo tra qualsiasi era, senza dover prima raggiungere la Fine del Tempo.\nPersonaggi.\nIn \"Chrono Trigger\" un gruppo di avventurieri viaggia attraverso il tempo per salvare il futuro del loro pianeta. Durante lo svolgersi della storia a loro si uniscono alleati provenienti da altri periodi storici allo scopo di sconfiggere il parassita alieno Lavos che lentamente sta distruggendo il loro mondo. Il giocatore alla fine dispone di un gruppo di sette personaggi giocabili: Crono, il protagonista, Marle, la principessa ribelle, Lucca, la brillante inventrice, Robo, il robot rifiutato dai suoi simili, Frog, la rana cavaliere, Ayla, la donna delle caverne e, a scelta, il mago oscuro Magus.\nIl gruppo si sposta attraverso portali ed Epoch, una macchina del tempo volante, in sette diversi momenti della storia: l'Era Preistorica (65 milioni di anni a.C.), l'Et\u00e0 Oscura (12000 a.C.), il Medioevo (600 d.C.), il Presente (1000 d.C.), l'Apocalisse (1999 d.C.), il Futuro postapocalittico (2300 d.C.) e la Fine del tempo.\nIl Chrono Trigger.\nIl Chrono Trigger del titolo (chiamato anche \"Uovo del Tempo\") \u00e8 un piccolo marchingegno in grado di manipolare il flusso della causalit\u00e0. Come spiega Gaspare, il Chrono Trigger avr\u00e0 un effetto pari a quello degli sforzi di chi se ne serve, non di pi\u00f9, non di meno. Crono, che viene ucciso da Lavos nel 12000 a.C., \u00e8 un soggetto fondamentale per il continuum spaziotemporale e i suoi amici non si risparmiano nel cercare di riportarlo in vita (o, meglio, impedirne la morte). Il Chrono Trigger quindi, rispondendo a queste energie, si schiude riportando Crono in vita. In generale, comunque, questo evento non \u00e8 fondamentale per la trama in quanto il gioco pu\u00f2 orientarsi verso diversi finali a seconda delle scelte del giocatore (che pu\u00f2 ugualmente concluderlo anche con Crono morto, o pu\u00f2 addirittura non farlo mai morire).\nModalit\u00e0 di gioco.\nCrono (il personaggio principale), a differenza degli altri personaggi della saga, \u00e8 un protagonista silenzioso. L'unico dialogo da lui sostenuto sar\u00e0 durante il finale. Ogni decisione del giocatore, comunque, corrisponde ad una reazione degli altri personaggi, i quali possiedono, spesso, una certa verve umoristica. Questa impostazione \u00e8 tratta dalla serie di videogiochi \"Dragon Quest\", sviluppati dallo stesso autore, Yuji Hori, e simile a quella di diversi giochi dell'epoca (\"Breath of Fire\") o precedenti (\"Monkey Island\").\nL'innovazione fondamentale apportata nel campo dei videogiochi di ruolo \u00e8 certamente il particolare sistema di combattimento. Durante gli scontri ciascuno dei tre personaggi combattenti (i quali, ad un certo punto del gioco, potranno essere scelti liberamente dal giocatore, come gi\u00e0 accadeva per la prima volta in \"Final Fantasy VI\") pu\u00f2 agire dopo un certo periodo di tempo, dipendente dalla statistica Velocit\u00e0. I personaggi possono attaccare con l'arma equipaggiata, usare oggetti o utilizzare speciali Tecniche e Magie. Queste ultime diventano delle Combo quando due (o tre) personaggi le utilizzano contemporaneamente. Il gioco prevede combattimenti nei soli dungeon (molti possono essere evitati), e non sulla mappa planimetrica di spostamento. All'inizio di una battaglia gli avversari si dispongono sulla mappa, e lo scontro avviene direttamente sul campo (un'innovazione raramente utilizzata in seguito in altri giochi).\nCaratteristica fondamentale di \"Chrono Trigger\" \u00e8 la sua scala degli eventi. \u00c8 uno dei primi giochi in cui le decisioni del giocatore alterano lo svilupparsi della trama e le animazioni sullo schermo, oltre ai dialoghi. Tale sistema di controllo degli eventi produceva (nei casi di cartucce corrotte o di hacking maldestro) uno slittare degli stessi (ad esempio la possibilit\u00e0 di usare Magus anche prima di averlo nel gruppo).\nLa longevit\u00e0 del gioco \u00e8 considerata dalla critica la sua pecca fondamentale (dalle 20 alle 25 ore), esistendo all'epoca giochi di ruolo che superavano di molto la durata media di \"Chrono Trigger\", come \"Dragon Quest VI\". Tuttavia, portando a termine tutte le missioni secondarie e potenziando al massimo il gruppo, la longevit\u00e0 aumenta in maniera esponenziale. Il meccanismo dei finali multipli (ben 13 differenti) fu ideato dagli sviluppatori per ovviare al problema, nel tentativo di raddoppiare ulteriormente la durata dell'avventura. Tale opzione consente di sconfiggere Lavos in qualunque momento del gioco, e i progressi al momento di affrontarlo determinano il finale. Lo stesso concetto verr\u00e0 riutilizzato dagli sviluppatori in \"Chrono Cross\" e \"Final Fantasy X-2\".\nSviluppo.\n\"Chrono Trigger\" \u00e8 stato supervisionato da un gruppo di sviluppatori detto \"Dream Team\", composto da Hironobu Sakaguchi (produttore della serie \"Final Fantasy\"), Y\u016bji Horii (direttore della serie di giochi \"Dragon Quest\"), il mangaka Akira Toriyama, che ha concepito l'aspetto dei personaggi (autore di \"Dragon Ball\" e \"Dragon Quest\"), il produttore Kazuhiko Aoki, e Nobuo Uematsu (uno dei pi\u00f9 celebri compositori videoludici, celebre per la saga di \"Final Fantasy\"). Altri importanti collaboratori allo sviluppo del gioco sono stati il compositore Yasunori Mitsuda e lo sceneggiatore Masato Kato, entrambi allora sconosciuti ma diventati in seguito famosi per i videogiochi \"Xenogears\" e \"Xenosaga\".\n\u00c8 stato ripubblicato in Giappone nel 1999 per la console Sony PlayStation (PS) e in Nord America nel 2001 come parte del cofanetto \"Final Fantasy Chronicles\" insieme a \"Final Fantasy IV\". Il gioco non \u00e8 mai stato ufficialmente pubblicato in Europa, Australia ed Asia. Nel 2008 \u00e8 stata realizzata e distribuita in tutto il mondo una conversione (con alcune aggiunte) per Nintendo DS. Nel 2011 \u00e8 stata pubblicata anche l'edizione per iOS, questa volta con una traduzione ufficiale in lingua italiana. Nel 2012 la stessa versione \u00e8 stata resa disponibile anche per Android.\nColonna sonora.\nLa colonna sonora di \"Chrono Trigger\" \u00e8 divenuta molto popolare, e ne sono state pubblicate diverse versioni sinfoniche. Fu composta ed arrangiata inizialmente da Yasunori Mitsuda, la sua prima opera dopo la carriera di tecnico del suono. Ironicamente Nobuo Uematsu firm\u00f2 per il progetto soltanto per aiutare Mitsuda, il quale non pot\u00e9 completare il lavoro a causa di ulcere gastriche. Uematsu, che fece parte del Dream Team, compose dieci brani, aiutato da Noriko Matsueda, mentre Mitsuda ne totalizz\u00f2 54. In seguito compose quattro tracce addizionali per i menu Extra della versione PlayStation; due di queste - \"Un giorno di sole ci incontrammo\" e \"Un incontro col destino\" - furono ricordate da uno dei creatori di \"Doom\", John Romero, come due delle sue canzoni preferite.\nVersioni.\nSuper Famicom/Super Nintendo.\nLa versione originale di \"Chrono Trigger\" \u00e8 una cartuccia a 32 Mb, una capienza relativamente maggiore rispetto ad altri titoli della console, con RAM aggiuntiva nella batteria per i salvataggi, e non utilizza coprocessori su cartuccia. I giocatori che prenotarono \"Chrono Trigger\" per Super Famicom in Giappone ricevettero una carta olografica da collezione con un disegno artistico tratto dal gioco: la battaglia con Magus sulla neve, il volo su Epoch o il ritratto di un personaggio. Un altro contributo alla \"rarit\u00e0\" del titolo \u00e8 il fatto che non sia mai stato distribuito in Europa, a differenza dei giochi di ruolo seguenti.\nVersione beta e ROM-hacks.\nMolte voci circondano \"Chrono Trigger\" sin dagli inizi dello sviluppo del gioco, a causa della sua trama profonda e dei finali irrisolti; alcune sono vere, ma la maggior parte, invece, sono solo leggende. Ad esempio si pensava che il viaggiatore Toma e la principessa Schala fossero stati creati in un primo tempo come personaggi giocabili; le prove dovrebbero trovarsi nella manipolazione di numerose sezioni del gioco mediante codici Game Genie o Pro Action Replay. Un'indagine pi\u00f9 accurata effettuata da diversi fan ha rivelato un numero estremamente ridotto di facolt\u00e0 per un ottavo personaggio giocabile, in quanto la grafica \u00e8 espressamente creata per un gruppo di sette. Un esame della versione beta stabilisce inoltre l'assoluta mancanza di animazioni supplementari per Toma e Schala.\nLa versione beta summenzionata \u00e8 nota comunemente come \"Chrono Trigger Pre-release\"; fu consegnata ai distributori per assicurare le vendite prima del debutto della versione finale, e fu distribuita digitalmente nel 1999. Al suo interno molte aree non hanno catena di eventi (e dunque non sono giocabili), la musica risulta leggermente diversa, Ayla non \u00e8 un personaggio giocabile ed esistono due sprite per un ottavo personaggio alla Fine del Tempo (con ogni probabilit\u00e0 un boss che blocca l'area). In aggiunta vi sono alcune aree e mostri non presenti nella versione finale.\nGeiger, un ROM hacker di lunga data, ha messo a disposizione un editor per \"Chrono Trigger\" chiamato \"Temporal Flux\", che permette la modifica completa di qualunque locazione nella ROM, la modifica delle stringhe di testo e la variazione del codice degli eventi. Nel decimo anniversario di \"Chrono Trigger\" (il 22 agosto 2005) ha debuttato la prima ROM hack definitiva, una demo per un seguito del gioco, a cui hanno preso parte alcuni del team di sviluppo originale.\nPlayStation.\nUna versione potenziata di \"Chrono Trigger\" per PlayStation \u00e8 stata pubblicata inizialmente nel 1999 in Giappone. La traduzione originale statunitense fu effettuata da Ted Woolsey, all'epoca ricordato per la celebre localizzazione di \"Final Fantasy VI\"; tale edizione fu messa in commercio insieme ad una versione rimasterizzata di \"Final Fantasy IV\" sotto il nome di \"Final Fantasy Chronicles\" nel 2001. Essa propone scene in stile anime eseguite dal Bird Studio di Akira Toriyama lungo tutto l'arco del gioco e diverse aggiunte. Ciascun finale raggiunto sblocca i seguenti contenuti:\nRemake non ufficiali.\nPochi rimarchevoli tentativi sono stati fatti dagli appassionati per portare \"Chrono Trigger\" su PC ad una grafica 3D. \"Chrono Resurrection\" e \"Chrono Trigger Remake Project\" sono stati forzatamente interrotti da Square Enix.\nSeguiti.\nSatellaview.\nPer la periferica Satellaview uscirono:\nLe ultime due sono state aggiunte alla versione PlayStation.\n\"Radical Dreamers\".\nPubblicato soltanto in Giappone per Super Famicom, inizialmente si trattava di una breve avventura grafica. In seguito venne rifatto per costituire da introduzione a \"Chrono Cross\".\n\"Chrono Cross\".\n\"Chrono Cross\" non \u00e8 propriamente un seguito di \"Chrono Trigger\", come dichiararono ufficialmente gli stessi sviluppatori; sebbene si ponga nel solco tecnico scavato dal predecessore, le locazioni e il sistema di gioco sono differenti. Tuttavia, \"Chrono Cross\" espande in maniera efficace la trama trattata nel capitolo precedente.\nSeguiti futuri.\nSquare Enix ha ottenuto diritti d'autore sul nome \"Chrono Brake\" in Giappone, attirando l'attenzione dei fan su un possibile seguito del gioco.\nIl 3 luglio 2008 l'azienda annunci\u00f2 l'avvio della realizzazione di una conversione di \"Chrono Trigger\" per la console Nintendo DS, pubblicato nel novembre 2008 in Giappone e in America, e nel febbraio 2009 in Europa."}
{"id": "138106", "revid": "110157", "url": "https://it.wikipedia.org/wiki?curid=138106", "title": "Regione di Karlovy Vary", "text": "La regione di Karlovy Vary (in ceco \"Karlovarsk\u00fd kraj\") \u00e8 una regione (\"kraj\") della Repubblica Ceca, situata nella parte nord-occidentale della regione storica della Boemia. Il suo nome \u00e8 dovuto a quello del suo capoluogo Karlovy Vary (\"Karlsbad\" in tedesco).\nEconomia.\nLa regione \u00e8 nota per le sue terme, dodici delle quali si possono trovare nella citt\u00e0 di Karlovy Vary. Altre citt\u00e0 famose per la presenza di stazioni termali sono Franti\u0161kovy L\u00e1zn\u011b, Mari\u00e1nsk\u00e9 L\u00e1zn\u011b, L\u00e1zn\u011b Kyn\u017evart e J\u00e1chymov.\nNella regione sono presenti due centrali elettriche, V\u0159esov\u00e1 e Tisov\u00e1, entrambe nel distretto di Sokolov. La regione \u00e8 anche parte del cosiddetto \"triangolo nero\", una zona di industrializzazione pesante e danni ambientali situata tra i confini di Polonia, Germania e Repubblica Ceca.\nInfrastrutture e trasporti.\nLa regione di Karlovy Vary \u00e8 servita dall'aeroporto omonimo, con un traffico di pi\u00f9 di 100.000 passeggeri nel 2012. La regione \u00e8 anche sede di altri due aeroporti, nessuno dei quali viene utilizzato per voli passeggeri: Cheb, l'aeroporto pi\u00f9 antico del paese, e Mari\u00e1nsk\u00e9 L\u00e1zn\u011b.\nLa regione \u00e8 priva di qualsiasi autostrada; la R6, non ultimata, passa attraverso la regione collegando Cheb e Karlovy Vary a Praga.\nLa lunghezza delle linee ferroviarie gestite nella regione \u00e8 493\u00a0km."}
{"id": "138107", "revid": "1431409", "url": "https://it.wikipedia.org/wiki?curid=138107", "title": "Bad Company", "text": ""}
{"id": "138108", "revid": "767487", "url": "https://it.wikipedia.org/wiki?curid=138108", "title": "...altrimenti ci arrabbiamo!", "text": "...altrimenti ci arrabbiamo! \u00e8 un film del 1974 diretto da Marcello Fondato, con la coppia Bud Spencer e Terence Hill.\nIl filo conduttore \u00e8 una \"dune buggy\" costruita dalla Puma, che assurge a \"pomo della discordia\" della vicenda.\nTrama.\nBen e Kid, amici ma rivali, sono rispettivamente un meccanico ed un camionista accomunati dalla passione per le corse automobilistiche, che vincono insieme, a pari merito, una frenetica gara di rallycross, durante la quale hanno pi\u00f9 volte tentato di speronarsi a vicenda. Il premio consiste in una \"dune buggy\" rossa con la capotte gialla nuova di zecca: i due, non potendo dividerla, decidono di contendersela. Kid propone una gara a chi beve pi\u00f9 birra e mangia pi\u00f9 salsicce, cos\u00ec i due vanno in un locale del vicino luna park per disputarsi il trofeo. La sfida viene per\u00f2 interrotta da una banda di sicari al servizio del \"Capo\", uno speculatore edilizio intenzionato a demolire il luna park per costruire dei grattacieli; essi distruggono il locale, cos\u00ec Ben e Kid sono costretti ad interrompere la sfida. All'uscita si imbattono in uno dei malintenzionati, che sperona la loro \"dune buggy\" facendola incendiare.\nLa sera stessa i due si recano ad un ristorante di propriet\u00e0 del Capo, al quale rivolgono la richiesta di avere una nuova dune buggy, minacciando di arrabbiarsi se non venissero accontentati; il Capo sarebbe inizialmente intenzionato a soddisfare il loro desiderio, ma in seguito decide di dare ascolto al suo consigliere, il \"Dottore\" (uno psicologo freudiano di origine tedesca che gli consiglia di essere cattivo per realizzare i suoi obiettivi), ed ordina al suo braccio destro, Attila, di mettere fuori gioco i due.\nInizia quindi una serie di sfide tra Ben e Kid da una parte ed Attila dall'altra: prima all'interno del luna park, dove i due seguono Attila e lo umiliano ripetutamente, prima sugli autoscontri, poi ad un distributore automatico di birre ed infine ad una attrazione per testare la forza fisica, e successivamente all'interno di una palestra, dove Attila ha riunito una gang con il chiaro scopo di affrontare Ben e Kid. I due per\u00f2 risolvono la questione malmenando tutti, compreso lo stesso Attila, ricordandogli la loro richiesta.\nIl giorno seguente, il Capo e il Dottore mandano a Ben e Kid una banda di motociclisti facendo dire loro che vogliono consegnare la dune buggy richiesta, in realt\u00e0 inesistente, seguendo le vicende in collegamento radio. Ben e Kid inizialmente stanno al gioco facendo finta di apprezzare la dune buggy immaginaria, ma poi la situazione degenera e finisce con un inseguimento in moto in cui la banda di motociclisti ha la peggio, con un duello in motocicletta in stile \"cavalleresco\" che chiude la sortita.\nDopo l\u2019ennesimo tentativo fallito di liberarsi dei due, il Capo decide, sempre su consiglio del Dottore, di assoldare Paganini, un taciturno e spietato killer proveniente dagli Stati Uniti. Paganini si fa pagare a caro prezzo e poi tenta di sbarazzarsi di Ben e Kid: dopo aver provato inutilmente a sorprenderli nell'officina di Ben, viene attirato da Kid in un teatro, dove il primo sta partecipando alle prove di canto del coro dei pompieri, di cui fa parte, ma non riesce a tenerli sotto tiro in quanto i passaggi in cui si nasconde lo espongono alla loro vista. Dopo vari tentativi sembra finalmente giunta una buona occasione, ma quando il killer apre la custodia per prendere il fucile vi trova dentro un violino e scopre che l'arma gli \u00e8 stata sottratta da Kid.\nAl ristorante il Capo e il Dottore stanno festeggiando, convinti di essersi sbarazzati dei due, quando Paganini compare nei panni di un violinista mendicante mentre \u00e8 minacciato da Kid che gli punta contro il fucile. Nel vederlo, il Capo va su tutte le furie. Il Dottore lo convince quindi che in realt\u00e0 il personaggio che fa da mente e guida a Ben e Kid, con cui bisogna quindi prendersela, \u00e8 Geremia, un anziano signore che aiuta Ben in officina e che, tempo prima, aveva lavorato come cuoco nel ristorante del Capo. Quando Ben e Kid scoprono che Geremia \u00e8 stato brutalmente pestato, furiosi per l'accaduto, corrono al ristorante del Capo (dove in quel momento si sta tenendo una festa), fanno irruzione nel locale con la loro auto, fanno scoppiare i palloncini, demoliscono il locale e picchiano tutto il personale.\nIl giorno dopo, il Capo, rassegnato, consegna a Ben e Kid due dune buggy, una per ognuno, ed il luna park, che era stato chiuso per ordine del Capo, ricomincia la propria attivit\u00e0: Kid e Ben, entusiasti, si divertono a scorrazzare davanti al luna park al volante delle due auto, fino a quando Kid si distrae e sperona la vettura di Ben, che si ribalta e prende fuoco. I due si ritrovano quindi al punto di partenza, dovendosi contendere l'unica vettura rimasta, e decidono di giocarsela nuovamente a colpi di birra e salsicce.\nProduzione.\nRiprese.\nIl film \u00e8 stato girato fra Madrid, Poggio San Romualdo, Chiari e Roma, in particolare negli Studi De Paolis per le scene di interni.\nLa scena iniziale di autocross \u00e8 stata girata a Poggio San Romualdo, una frazione di Fabriano.\nAl numero 17 di Calle de Postas, subito fuori da una porta di Plaza Mayor, troviamo l'Hotel \"Petit Palace Posada del Peine\", la cui entrata rappresenta nel film l'entrata del locale del Capo.\nLa location principale del film si trova a sud dello stadio Vicente Calderon, demolito nel 2020, dove nel 1974 c'era una grande spianata che lo collegava direttamente con il \"Puente de Toledo\" (il ponte sul fiume Manzanarre); nel mezzo vi era una strada, la M-30, che era molto trafficata ma non ostruiva la visuale. Nel ventunesimo secolo invece la strada M-30, che prima passava nel letto del fiume Manzanarre, in questo punto \u00e8 stata sopraelevata.\nL'inseguimento in moto \u00e8 stato girato nel Bosco Manziano.\nLe scene acrobatiche di auto e moto sono state eseguite dalla troupe francese di R\u00e9my Julienne.\nPromozione.\nLocandine.\nLe locandine e i manifesti utilizzati per la promozione del film, all'epoca della sua diffusione nelle sale italiane, sono opera dell'illustratore Renato Casaro.\nSlogan.\n\"Altrimenti? ...altrimenti ci arrabbiamo!\", la battuta pronunciata dai due protagonisti quando il Capo li minaccia di non accontentarli e da cui il titolo del film deriva, \u00e8 lo slogan utilizzato per pubblicizzare il film all'epoca della sua programmazione nelle sale cinematografiche.\nDistribuzione.\nLa pellicola \u00e8 stata distribuita nei cinema italiani a partire dal marzo del 1974.\nData di uscita.\nLe date di uscita internazionali nel corso degli anni sono state:\nEdizione italiana.\nDoppiaggio.\nGli attori John Sharp e Donald Pleasence sono doppiati entrambi da Oreste Lionello. Per distinguerne il timbro vocale, il doppiatore us\u00f2 un tono pi\u00f9 autoritario per il primo e uno pi\u00f9 flebile per il secondo.\nAccoglienza.\nIncassi.\nIl film \u00e8 stato il campione d'incassi assoluto nella stagione 1973-74 con \u00a3 6.097.469.000. Detiene ad oggi il quattordicesimo posto nella classifica dei film italiani pi\u00f9 visti di sempre con spettatori.\nCritica.\nIl film ha ricevuto recensioni di diverso genere ma \u00e8 considerato, comunque, un prodotto ideale per tutta la famiglia.\nHa avuto un enorme successo mondiale, anche grazie alla presenza di un attore del calibro di Donald Pleasence, risultando il maggiore incasso di sempre tra tutti i film della coppia Bud Spencer-Terence Hill. \u00c8 stato particolarmente idolatrato in Spagna, ma con il tempo anche la critica italiana lo ha rivalutato e riconosciuto come un piccolo gioiello di slapstick a catena, composto da gag e situazioni scatenate, ben legate e inserite nel contesto della trama, il tutto sostenuto dalla colonna sonora che lanci\u00f2 gli Oliver Onions a livello internazionale.\nAnche se privo di particolari trovate, il film \u00e8 comunque ricco di acrobatiche corse in auto, in moto e di scazzottate ad opera di due protagonisti gi\u00e0 collaudati in precedenti opere e che ora si presentano in un simpatico ruolo di castigamatti.\nRemake.\nNel 2021 \u00e8 stato annunciato un remake del film, con Christian De Sica nella parte del Capo, e Edoardo Pesce e Alessandro Roja nelle parti di Ben e Kid."}
{"id": "138109", "revid": "1632387", "url": "https://it.wikipedia.org/wiki?curid=138109", "title": "Imhotep", "text": "Biografia.\nImhotep, figlio dell'architetto di Menfi Kanofer e della giovane Khreduonkh, proveniente dalla provincia di Mendes, ricevette un'educazione liberale e si distinse fin dalla giovane et\u00e0 per la sua poliedricit\u00e0 intellettuale. I suoi meriti lo condussero a ricoprire con prestigio la carica di visir sotto il regno di Zoser, potendo, in tal senso, essere assimilato al personaggio biblico Giuseppe, figlio di Giacobbe, anch'egli consigliere prediletto di un faraone. Nonostante non siano disponibili fonti accurate sulle mansioni svolte da Imhotep in persona, i titoli attribuitigli sono molto indicativi della sua posizione:\nLe origini del nome.\nI nomi propri di persona terminanti in \"\u1e25tp\", o composti con nomi di alcune divinit\u00e0 riconosciute (eccetto Osiride, Iside o Nefti), erano una pratica comune in tutto l'Egitto antico. In suddetti nomi composti, il termine \"\u1e25tp\" rappresenta il participio del verbo \"\u1e25tp\", che significa \"soddisfare\", ed il suo uso in forma nominale pu\u00f2 essere tradotto come \"colui che soddisfa\" o \"colui che porta soddisfazione\". Tuttavia il nome Imhotep sembrerebbe discostarsi dal semplice abbinamento \"divinit\u00e0-\u1e25tp\", a vantaggio di una sfaccettatura pi\u00f9 complessa in cui \"\u1e25tp\" pu\u00f2 essere tradotto con \"pace\" o \"soddisfazione\".\nAlla luce di ci\u00f2, Imhotep sembrerebbe significare \"colui che viene in pace\", un nome decisamente appropriato e calzante per un personaggio ritenuto chiave nella storia della medicina egizia. Va tuttavia sottolineato che non v'\u00e8 certezza in merito alla reale pronuncia dei caratteri geroglifici e, per tal motivo, sono state avanzate numerose ipotesi in merito alla corretta compitazione del nome stesso.\nImhotep come architetto.\nImhotep, \"il coordinatore di tutti i lavori del faraone\", fu anche un architetto di primo rango e fu probabilmente l'ideatore della piramide a gradoni di Saqqara, meglio conosciuta come piramide di Zoser.\nL'arte produttiva di Imhotep \u00e8 inoltre associata al primo tempio di Edfu, che si tramanda sia stato realizzato a partire da un progetto d'ispirazione divina:\nImhotep come poeta.\nImhotep era ben fiero di essere considerato \"uno dei grandi saggi d'Egitto\" e la sua fama perdur\u00f2 anche molti secoli dopo la sua morte. I suoi motti erano rinomati per il ritmo e per la correttezza formale. Un'interessante nenia, conosciuta anche come \"la canzone di Harper\", condensa appieno la filosofia di Imhotep, che pu\u00f2 essere riassunta nell'oraziano \"nunc est bibendum\" ovvero \"ora bisogna bere\".\nLa canzone, in particolare, riflette sulla caducit\u00e0 della vita, sottolineando come ogni attimo vada goduto come fosse l'ultimo:\nSarebbe tuttavia limitativo ridurre la filosofia di Imhotep alla mera analisi di questo passo; non v'\u00e8 dubbio infatti che egli sia stato autore di passi dalla dignit\u00e0 morale ancor pi\u00f9 alta. La figura di Imhotep inoltre \u00e8 spesso messa in relazione con quelle di altri due pilastri della cultura egizia: Kagemni, ultimo esponente della terza dinastia, e Ptahhotep, alto dignitario del faraone Djedkara Isesi.\nImhotep come medico.\nIn Egitto, Imhotep era conosciuto come un medico eccezionale e dalle straordinarie abilit\u00e0 curative. Fu una figura fondamentale per la medicina del tempo in quanto ritenuto autore di uno dei pi\u00f9 antichi trattati medici ritrovati, noto come il papiro Edwin Smith, in cui sono raccolti e descritti ben 48 casi clinici:\nIl papiro Edwin Smith, con i relativi stralci riguardanti i traumi alla testa, hanno animato vivacemente il dibattito medico: dall'anamnesi dei singoli casi trasparirebbe una conoscenza embrionale delle funzioni del liquido cefalorachidiano, al punto da poter ritenere Imhotep lo scopritore dello stesso, per quanto non venga mai citato specificamente.\nLa sua fama \u00e8 legata inoltre alla cosiddetta stele della carestia, epigrafe ritrovata sull'isola di Sehel, su cui \u00e8 incisa la leggenda dei sette anni di carestia: a seguito di un lungo periodo di secca del Nilo, Zoser si rivolse direttamente ad Imhotep chiedendogli delucidazioni in merito alla divinit\u00e0 da interpellare per sanare il problema; questi, dopo aver consultato gli archivi del tempio di Hut Ibety, rivel\u00f2 al faraone che il responsabile era il dio Khnum ad Elefantina. Zoser, quindi, si rec\u00f2 personalmente al tempio del dio per omaggiarlo con ricche offerte. Il Dio, placato dal gesto del faraone, gli venne in sogno assicurandogli che il Nilo sarebbe \"risorto\" e non avrebbe mai pi\u00f9 \"abbandonato la terra d'Egitto\".\nImhotep come Kher-heb.\nImhotep ricopr\u00ec inoltre l'importante compito di \"Kheriheb her tep\", traducibile con \"primo sacerdote lettore\". Quest'ultimo aveva il compito di recitare le letture dal libro sacro e, siccome la religione egizia credeva che questi testi religiosi avessero poteri magici, era considerato un ponte tra il mondo divino e quello terreno. Il Kheri-heb prendeva inoltre parte alla liturgia delle offerte funerarie, in cui si riteneva che le offerte assumessero sostanza spirituale; il sacerdote, in comunione con i cari del deceduto, mangiava i cibi santificati per entrare in contatto con il morto e con le divinit\u00e0 protettrici. Questa figura presiedeva anche il rituale dell'apertura della bocca, in cui si tentava di ridare alla mummia le passate sembianze umane aprendogli la bocca come se potesse parlare e inumidendogli gli occhi come se potesse vedere. Poich\u00e9 ricopriva tali ruoli, il Kheri-heb era considerato il mediatore privilegiato tra il faraone e le potenze ultraterrene.\nIn riferimento al rituale di imbalsamazione, si riporta che:\nSi ritiene che la mastaba di Imhotep, non ancora ritrovata, dovesse sorgere nel deserto della citt\u00e0 di Menfi, poco distante dalla piramide di Saqqara, nei pressi del Serapeo e dell'attuale villaggio di Abusir.\nLa medicina al tempo di Imhotep.\nL'Egitto \u00e8 sempre stato, durante la classicit\u00e0, un regno pioniere nell'evoluzione della medicina, sia nella diagnosi che nella terapia. La medicina era generalmente associata alla magia e la figura del medico spesso coincideva con quella del mago.\n\u00c8 possibile analizzare alcune pratiche mediche della terza dinastia a partire dall'analisi di alcuni antichissimi papiri (il pi\u00f9 importante dei quali \u00e8 il papiro Ebers): vi era infatti un'accurata conoscenza dello scheletro e dei metodi di gestione dei traumi osteoarticolari, una buona conoscenza del sistema vascolare e dell'azione cardiaca (se pur fosse diffusa la convinzione secondo cui nelle arterie circolasse aria anzich\u00e9 sangue).\nLa chirurgia, di contro, non era ben sviluppata: essa consisteva in amputazioni e trapanazioni esercitate senza anestesia da parrucchieri o macellai (e non di rado il paziente decedeva per il dolore o per i traumi subiti durante l'operazione).\nUna pratica molto comune, caratteristica di tutta l'epopea egizia, era la mummificazione: il cadavere del defunto veniva depauperato dei visceri (e ci\u00f2 facilit\u00f2 il progresso delle conoscenze anatomiche), ad eccezione del cuore che, considerato sede dello spirito del defunto, doveva essere il mezzo per giudicare le colpe del morto nell'oltretomba. Gli organi interni rimossi venivano conservati all'interno di speciali vasi, detti vasi canopi che venivano deposti nella tomba durante i riti funebri e consegnati con il defunto alla nuova vita eterna. Secondo le scritture, il cuore veniva poi pesato su una bilancia da Anubi, confrontandolo con una piuma (simbolo di \"leggerezza dell'anima\", quindi di giustizia). Nel caso la piuma fosse stata pi\u00f9 pesante del cuore, avrebbe garantito la vita eterna al possessore. In caso contrario, questi veniva dato in pasto all'essere ibrido Ammit, la \"Divoratrice\" (questo gesto rappresentava la morte eterna dell'individuo). Dopo l'asportazione degli organi si procedeva alla disidratazione del corpo tramite l'introduzione di questo, per un periodo di circa 40 giorni, in natron (un sale di sodio esistente in natura che si depositava nelle pozze di esondazione del Nilo dopo il loro prosciugamento). Il corpo svuotato dagli organi veniva poi lavato con delle sostanze antibatteriche e, dopo questa operazione, nell'addome venivano introdotte bende impregnate di natron, pezzi di lino e segatura. Il corpo veniva poi ricoperto con lo stesso sale ed infine unto con appositi oli balsamici (resine di conifere ed altre piante, cere d'api, oli aromatizzati ecc.). Al termine di questa fase il cadavere si presentava completamente disidratato, seppur ancora riconoscibile. L'incisione addominale veniva allora coperta con una placca metallica detta l'occhio di Horo. Successivamente il corpo veniva coperto con strisce di tela di lino spesso impregnate di resina, principalmente per una migliore presentazione estetica del cadavere.\nLa pratica delle terapie era strettamente empirica, ci\u00f2 non escludeva per\u00f2 una discreta conoscenza dei processi patologici: i rimedi terapeutici erano classificati in categorie simili alle moderne categorizzazioni biochimiche dei farmaci (ad esempio ipnotici o sedativi) e sfruttavano le propriet\u00e0 chimiche di molte sostanze conosciute (come il miele, che era risaputo avere propriet\u00e0 antisettiche). Ogni mezzo terapeutico era applicato previa formula magica: le malattie erano attribuite ad uno spirito maligno che si impossessava del corpo od alla punizione di una qualche divinit\u00e0, compito del mago-medico era scoprire l'origine di questo male e scacciare gli spiriti. Una conoscenza approfondita dell'igiene prova un grande stato di civilizzazione.\nGli egizi erano particolarmente attenti nella salvaguardia della propria salute: le case delle persone erano cosparse di fumi magici per tenere lontano gli spiriti e vi era estrema attenzione alla cura della propria persona.\nImhotep come dio della medicina.\nPer molti anni Imhotep non fu classificato come una divinit\u00e0: inizialmente, a fronte dei successi della sua attivit\u00e0 di medico, fu considerato un semidio (un essere sovrumano considerato di origini umane ma di natura divina). Durante la III dinastia, periodo particolarmente produttivo per la tecnica egizia, si sent\u00ec la necessit\u00e0 di aumentare il numero di eroi e di divinit\u00e0 con il crescere del numero delle arti pratiche. Tra le divinit\u00e0 da invocare in caso di necessit\u00e0 si scelse Imhotep: era possibile per dei comuni mortali diventare divinit\u00e0 in quanto il loro Ka, la parte di anima che sopravvive alla morte, poteva essere deificato.\nNelle numerose statuette bronzee rappresentanti il suo passaggio da semidio a dio, Imhotep presenta chiari segni delle sue origini umane: appare come un saggio seduto su un trono privo dello scettro o della barba, elementi rappresentativi delle divinit\u00e0.\nIl culto di Imhotep agli albori era unicamente associato alla sua tomba, situata nel deserto antistante la citt\u00e0 di Menfi. Col passare del tempo tuttavia la venerazione nei suoi confronti si diffuse in tutto l'Egitto.\n\u00c8 documentata con certezza la presenza di almeno tre templi costruiti in onore di Imhotep: uno al Menfi, uno a File ed uno a Tebe. Il tempio di Menfi, chiamato dai Greci Asclepieo, \"\u03c4\u1f78 \u03c0\u03c1\u1f78\u03c2 \u039c\u03ad\u03bc\u03c6\u03b9\u03bd \u03bc\u03ad\u03b3\u03b1 \u1f08\u03c3\u03ba\u03bb\u03b7\u03c0\u03b9\u03b5\u1fd6\u03bf\u03bd\", rappresentava un importante polo ospedaliero dell'epoca ed una rinomata scuola di magia e medicina; esso era situato nei pressi del Serapeo, un importante tempio associato al culto di Serapide, divinit\u00e0 spesso venerata in associazione con Imhotep (tanto che sono presenti numerosi altari dedicati ad Imhotep nel Serapieion stesso).\nTuttavia il culto taumaturgico di Imhotep non pu\u00f2 essere ascritto unicamente all'opera di questi tre plessi. Vi sono fonti che riportano l'esistenza di un \"sanatorium\" situato al piano terra del tempio funerario di Hatshepsut, sotto le scogliere di Deir el-Bahari, dedicato alla figura di Imhotep e a quella di Amenohotep, figlio di Hapi (entrambi ritenuti patroni della salute).\nLa completa apoteosi \u00e8 databile nel corso del periodo persiano (521 a.C.), nel corso del quale Imhotep divenne stabilmente parte della triade di Menfi (con Ptah, dio dell'universo, e Sekhmet, dio della guerra e delle pestilenze).\nUn'altra leggenda collegata al culto di Imhotep narra di un uomo di nome Satmi Khamuas, figlio del faraone Usermares, il quale non aveva avuto figli maschi dalla moglie Mahituaskhit; la donna, afflitta per la situazione, decide quindi di recarsi a chiedere aiuto alla forza del dio Imhotep, il quale, apparendole in sogno, le consiglia le giuste procedure per concepire un figlio maschio. La giovane Mahituaskhit, come da indicazioni, indossa un amuleto rappresentante Imhotep assiso in trono e, grazie a questo gesto, riesce a concepire un bambino: Senosiris. Da questo episodio \u00e8 possibile comprendere la diffusa pratica di portare al collo amuleti propiziatori di Imhotep per fortificare la propria salute, in particolar modo in caso di gravidanza travagliate.\nUna delle pratiche comunemente associata al culto di Imhotep era il \"sonno incubatore\": in templi appositamente dedicati, i malati venivano fatti addormentare su delle lastre di pietra rialzate circondate da serpenti velenosi. Il malato, in sogno, riceveva dalla divinit\u00e0 stessa le indicazioni terapeutiche sulle pratiche necessarie alla guarigione; queste venivano successivamente interpretate ed eseguite da sacerdoti qualificati. Imhotep divenne per questo noto con l'epiteto di \"colui che protegge e cura gli uomini\"; il suo culto era associato sia alla cura dei malati che alla salvaguardia dei sani.\nAd Imhotep, inoltre, erano tributate ben cinque giornate di festa nel corso di tutto l'anno, che cadevano in date significative per la vita della divinit\u00e0: 31 maggio (associato alla nascita di Imhotep), 27 dicembre (giorno associato alla glorificazione della sua immagine, il significato di tale data \u00e8 ancora sconosciuto), 1\u00ba luglio (morte di Imhotep), 7 luglio (funerale) e 19 aprile (deificazione). Nel corso dell'ellenismo i greci lo incorporarono nel Pantheon con il nome di Asclepio, poi latinizzato in Esculapio. Il culto di Imhotep venne progressivamente meno con l'avvento del Cristianesimo."}
{"id": "138113", "revid": "1008732", "url": "https://it.wikipedia.org/wiki?curid=138113", "title": "64 Angelina", "text": "64 Angelina \u00e8 un asteroide della Fascia principale. Appartiene alla poco comune classe spettrale E.\nAngelina fu scoperto il 4 marzo 1861 dall'astronomo Ernst Wilhelm Tempel, prolifico \"cacciatore\" di comete dell'osservatorio di Marsiglia. Fu il primo dei cinque pianetini da lui individuati.\nTempel battezz\u00f2 il nuovo asteroide Angelina, in ricordo della stazione astronomica del Barone Franz Xaver von Zach, ubicata nei pressi di Marsiglia. La scelta di questo nome fu aspramente criticata dagli astronomi tedeschi e inglesi, in particolare John Herschel e George Airy, poich\u00e9 non seguitava l'uso tradizionale delle figure mitologiche per le denominazioni dei pianetini."}
{"id": "138118", "revid": "729019", "url": "https://it.wikipedia.org/wiki?curid=138118", "title": "Lega di Devarda", "text": "La lega di Devarda prende il nome dall'inventore Arturo Devarda.\nLa lega \u00e8 una miscela di polveri metalliche usata per la riduzione dello ione nitrato NO3- ad ammoniaca.\nTrova uso nell'analisi qualitativa\no quantitativa\nLa sua composizione \u00e8 la seguente\nLa reazione avviene in ambiente alcalino e necessita di un minimo apporto di calore per essere innescata. Essendo una reazione esotermica, dopo l'innesco procede spontaneamente.\nEsecuzione del saggio qualitativo.\nIl campione, possibilmente in soluzione viene posto sul fondo di una provetta e viene alcalinizzato per aggiunta di idrossido di sodio. Si aggiunge una punta di spatola di lega di Devarda e si scalda in un bagnomaria a 50-60 \u00b0C per avviare la reazione, tappando la provetta con del cotone sopra cui va posto un frammento di cartina al tornasole.\nIl saggio pu\u00f2 essere tuttavia anche eseguito a partire dalla sostanza solida stessa.\nLa presenza di nitrati viene rilevata dallo sviluppo di vapori di ammoniaca dall'odore caratteristico, e che colorano di azzurro la cartina indicatrice al tornasole.\nSi faccia attenzione a non porre la provetta direttamente sotto il naso, la miscela di reazione - calda e alcalina - potrebbe schizzare e finire nel naso, negli occhi e sul viso.\nIl saggio non \u00e8 tuttavia specifico, in quanto i nitriti danno la stessa reazione.\nPer ovviare a questo problema, si acidifica la soluzione alcalina con acido acetico 0,5M e si aggiunge qualche cristallo di urea, che distrugge l'acido nitroso presente. Sulla soluzione cos\u00ec ottenuta si ricercano quindi i nitrati come descritto in precedenza."}
{"id": "138133", "revid": "169529", "url": "https://it.wikipedia.org/wiki?curid=138133", "title": "Quadriga", "text": "La quadriga \u00e8 un cocchio (o carro veloce a due ruote) trainato da quattro cavalli, guidato in vari avvenimenti dall'auriga.\nStoria.\nLa corsa delle quadrighe (indicata come \"t\u00e9thrippon\") era una delle gare dei giochi olimpici e pi\u00f9 tardi si tennero corse di quadrighe nei circhi. \u00c8 il carro in cui sono spesso raffigurati dei ed eroi nella Grecia antica e nell'antica Roma. Il primo che sembra abbia guidato una quadriga dorata in trionfo a Roma antica, fu secondo Floro il quinto re, Tarquinio Prisco.\nIconologia.\nIl dio Apollo guida nel cielo una quadriga che rappresenta il carro del Sole.\nLa quadriga \u00e8 pi\u00f9 frequentemente rappresentata di profilo, mentre successivamente compaiono anche viste frontali. Soprattutto in epoca romana diventa un tradizionale simbolo del trionfo o della vittoria e della fama e come tale compare spesso nelle raffigurazioni imperiali, come ad esempio nei gruppi scultorei che venivano innalzati sopra gli archi trionfali. L'uso \u00e8 proseguito anche negli archi di trionfo moderni."}
{"id": "138134", "revid": "2138421", "url": "https://it.wikipedia.org/wiki?curid=138134", "title": "Regione di Hradec Kr\u00e1lov\u00e9", "text": "La regione di Hradec Kr\u00e1lov\u00e9 (in ceco: \"Kr\u00e1lov\u00e9hradeck\u00fd kraj\") \u00e8 una regione (\"kraj\") della Repubblica Ceca, situata nella parte nord-orientale della regione storica della Boemia. Il suo nome \u00e8 dato dal capoluogo Hradec Kr\u00e1lov\u00e9.\nConfina a sud con la regione di Pardubice, a sud-ovest con la Boemia Centrale e a ovest con la regione di Liberec. Confina a nord con la Bassa Slesia polacca."}
{"id": "138139", "revid": "110157", "url": "https://it.wikipedia.org/wiki?curid=138139", "title": "Moravia Meridionale", "text": "La Moravia Meridionale (in ceco \"Jihomoravsk\u00fd kraj\") \u00e8 una regione (\"kraj\") della Repubblica Ceca, situata nella parte sudoccidentale della regione storica della Moravia, ai confini con Austria e Slovacchia. Il suo capoluogo \u00e8 Brno, la seconda citt\u00e0 del Paese per popolazione."}
{"id": "138144", "revid": "1123126", "url": "https://it.wikipedia.org/wiki?curid=138144", "title": "American Pie", "text": "Cinema.\nDalla serie originale sono stati tratti alcuni spin-off:"}
{"id": "138146", "revid": "2508", "url": "https://it.wikipedia.org/wiki?curid=138146", "title": "Centrale solare orbitale", "text": "Una centrale solare orbitale \u00e8 un'ipotetica centrale elettrica costituita da uno o pi\u00f9 satelliti che tramite celle fotovoltaiche convertono la luce del Sole in corrente elettrica e poi tramite un'antenna trasmettono l'energia ottenuta sotto forma di microonde o laser. Il vantaggio di disporre le celle fotovoltaiche nello spazio rispetto a quello di installarle sulla Terra \u00e8 dovuto alla costanza dell'illuminazione e alla mancanza di condizioni atmosferiche (nuvole, pioggia, ecc.) che riducano l'afflusso di energia verso le celle. Ovviamente lo svantaggio principale \u00e8 l'elevato costo del trasporto in orbita dei satelliti e delle relative infrastrutture.\nStoria.\nL'idea di questo tipo di satelliti \u00e8 nata alla fine del 1968 ma inizialmente \u00e8 stato considerato impraticabile per via dell'impossibilit\u00e0 di trasmettere efficientemente la potenza generata dal satellite verso la Terra. Il problema della trasmissione a Terra \u00e8 stato risolto nel 1974 quando a Peter Glaser \u00e8 stato assegnato il brevetto numero 3,781,647. Questo brevetto riguardava un metodo per trasmettere energia dallo spazio verso la Terra utilizzando microonde e una particolare antenna chiamata rectenna.\nGlasser lavorava per la Arthur D. Little Inc. con la mansione di vicepresidente. La NASA inizialmente era interessata a questa tipologia di applicazioni e infatti nel 1972 aveva assegnato a quattro societ\u00e0 lo studio di queste infrastrutture spaziali. Questi studi evidenziarono due problemi di fondo. Il primo era dovuto all'elevato costo del trasporto in orbita di ampie strutture e il secondo problema era la mancanza di esperienza nell'assemblaggio e gestione di grandi infrastrutture in orbita. Questi problemi non sembravano insuperabili e quindi gli studi proseguirono.\nLa maggior parte delle industrie aerospaziali effettu\u00f2 questa tipologia di studi sotto la spinta della NASA che forniva denaro per finanziare i progetti e in caso di implementazioni avrebbe assegnato gli appalti che si preannunciavano faraonici. All'inizio degli anni settanta la richiesta di energia elettrica era in costante aumento e quindi nuove forme di energia erano benvenute, ma verso la fine del decennio la richiesta di energia elettrica si era stabilizzata e quindi l'interesse verso questi studi svan\u00ec.\nRecentemente questi studi hanno riacquistato interesse per via del sempre maggior costo dei prodotti energetici. Allo stesso tempo i miglioramenti tecnologici dei lanciatori e delle tecniche di costruzione nello spazio hanno reso la realizzazione di questi sistemi pi\u00f9 economici, sebbene allo stato attuale non siano ancora concorrenziali con le altre fonti di energia.\nDescrizione.\nUna centrale solare orbitale \u00e8 composta da tre parti:\nCostruire la centrale solare nello spazio porterebbe molti vantaggi tecnici, nello spazio la centrale riceverebbe illuminazione diretta e costante per il 99% dell'anno, non riceverebbe la luce solare solamente durante le eclissi e durante gli equinozi. Anche in questo caso si tratterebbe di una interruzione di illuminazione di poche ore e quindi compensabile con centrali tradizionali o altre centrali elettriche orbitali disposte in diversi luoghi della Terra.\nTecnologicamente questa tipologia di centrale \u00e8 molto pi\u00f9 semplice di una centrale termoelettrica, non ha n\u00e9 turbine n\u00e9 circuiti di raffreddamento da regolare, la conversione da energia elettromagnetica a corrente viene eseguita direttamente dalle celle fotovoltaiche che sono componenti che non richiedono praticamente manutenzione. La struttura di questa centrale inoltre potrebbe essere molto leggera dato che nello spazio non bisogna vincere la gravit\u00e0 terrestre.\nL'antenna installata a Terra (la rectenna) \u00e8 l'elemento fondamentale del progetto. Consiste in una serie di corte antenne a dipolo connesse a dei diodi. Le microonde trasmesse dal satellite sarebbero ricevute dalle antenne con un'efficienza dell'85-90%. Si potrebbe utilizzare una convenzionale antenna per microonde ma questa tipologia di antenna sarebbe molto costosa dato che l'antenna installata a terra dovrebbe essere grande decine di chilometri. I raccolti e gli animali non sarebbero infastiditi dalla rectenna dato che questa ridurrebbe solo leggermente l'illuminazione, in sostanza questa antenna in termini di spazio a terra occupato non \u00e8 costosa come potrebbe sembrare.\nPer la massima efficienza l'antenna trasmissiva dovrebbe avere un diametro compreso tra 1 e 1,5 chilometri. L'antenna installata a Terra dovrebbe avere un diametro compreso tra i 10 e 14 chilometri. Questa tipologia di antenna sarebbe in grado di trasmettere tra i 5 e i 10 gigawatt di potenza. Per essere conveniente l'antenna dovrebbe essere utilizzata a piena potenza e quindi il collettore del satellite dovrebbe avere un'area compresa tra i 50 e i 100 chilometri quadrati utilizzando la celle fotovoltaiche standard (con un'efficienza del 14%). Utilizzando il meglio attualmente disponibile per le celle fotovoltaiche si potrebbe dimezzare l'area occupata dato (questi componenti hanno un'efficienza del 28%) ma si innalzerebbero notevolmente i costi. In entrambi i casi le strutture da costruire in orbita sarebbero grandi decine di chilometri, ci\u00f2 non \u00e8 oltre le possibilit\u00e0 della moderna ingegneria ma bisogna tenere conto che simili strutture non sono mai state costruite in orbita.\nProblemi.\nCosto del lancio.\nSenza dubbio il problema principale della centrale solare orbitale \u00e8 la messa in orbita del materiale. In base a quanto costa mandare in orbita uno Space Shuttle il trasporto costa tra gli 8.000 e gli 11.000 dollari statunitensi per chilogrammo, il prezzo preciso dipende dal numero di lanci necessari per mettere in orbita l'oggetto. Con questi costi mettere in orbita una struttura come la centrale solare orbitale non \u00e8 pensabile dal punto di vista economico. Bisognerebbe sviluppare un lanciatore che costi circa 400 dollari per chilogrammo.\nAssumendo un tipico pannello solare, questo pesa 20 chilogrammi per ogni kilowatt prodotto, senza considerare la massa delle strutture di supporto. Supponendo di realizzare una stazione di quattro gigawatt si avrebbe un peso di 80.000 tonnellate e quindi 1600 lanci dello Space Shuttle solo per muovere il materiale nell'orbita bassa del pianeta (come portare il materiale in orbita geostazionale \u00e8 un altro problema). Una versione leggerissima dei pannelli peserebbe 1 chilogrammo per kilowatt e quindi 4.000 tonnellate dunque 80 lanci dello Shuttle. Una versione leggerissima della centrale solare orbitale costerebbe solo per la messa in orbita bassa dei pannelli 40 miliardi di $. Il come assemblare la struttura, le strutture di supporto e il portare il satellite in orbita geostazionale sono ulteriori problemi da affrontare.\nGerard O'Neill not\u00f2 il problema negli anni settanta e propose di costruire la centrale solare utilizzando materiale prodotto e lanciato dalla Luna. Questa soluzione abbatterebbe i costi di lancio, dalla Luna mettere in orbita una struttura costa cento volte meno che dalla Terra per via della bassa gravit\u00e0 e della mancanza di attrito con l'aria. Dalla Luna si potrebbero utilizzare razzi leggeri o un potente cannone elettromagnetico che accelerando delle capsule le mandi in orbita. Questa soluzione per\u00f2 sarebbe sensata solo se si decidesse di costruire almeno un centinaio di centrali solari orbitali, altrimenti il costo di installare sulla Luna tutte le infrastrutture necessarie per il progetto non verrebbe ripagato. Sembra che O'Neill abbia suggerito questa soluzione pi\u00f9 come scusa per giustificare la colonizzazione spaziale che come soluzione al problema della centrale solare.\nRecentemente si \u00e8 suggerito di utilizzare un ascensore spaziale per risolvere il problema del trasporto. Un ascensore spaziale renderebbe la costruzione della centrale solare economica e probabilmente conveniente con le altre fonti di energia elettrica. Attualmente per\u00f2 i problemi tecnici di questa infrastruttura sono enormi e alcuni non sono ancora stati risolti sebbene sembri che con il perfezionamento dei nanotubi di carbonio si possano in un futuro risolvere. Comunque questa soluzione a breve non sembra utilizzabile.\nAttualmente \u00e8 inoltre in fase di sviluppo il razzo Starship dell'azienda SpaceX che si prefigge di abbattere i costi di lancio fino a 13 dollari per chilogrammo spedito in orbita con un payload di 150 tonnellate per lancio, riducendo enormemente i costi di lancio.\nSicurezza.\nL'utilizzo delle microonde nel progetto \u00e8 la scelta tecnologica pi\u00f9 controversa sebbene la preoccupazione che ogni cosa che venga a contatto col fascio sia incenerita \u00e8 ingiustificata ed eccessiva. . Gli eventuali aeroplani irraggiati dal fascio non ne risentirebbero e nemmeno i passeggeri che, essendo schermati dalla fusoliera metallica dell'aeromobile non risulterebbero colpiti dall'irraggiamento. Pi\u00f9 del 95% della potenza del fascio verrebbe intercettata dalla rectenna e la parte rimanente di microonde verrebbe dispersa nell'ambiente con . Comunque la maggior parte dei ricercatori concorda che devono essere svolte ulteriori ricerche sull'irraggiamento da microonde e sugli eventuali influssi di questo irraggiamento nell'ambiente. Inoltre devono essere effettuati approfonditi studi sull'irraggiamento dell'atmosfera con microonde.\n\u00c8 stato suggerito di dispiegare l'antenna in mare aperto ma questa soluzione risulta molto problematica.\nUn metodo comunemente proposto per rendere sicuro il fascio \u00e8 quello di generare un fascio pilota dalla Terra che guidi l'emissione dalla centrale elettrica orbitale. Il fascio guida sarebbe emesso dal centro dell'antenna a Terra, l'antenna in orbita lo riceverebbe e lo utilizzerebbe come segnale di riferimento per puntare il fascio correttamente. Quando il fascio emesso e quello ricevuto dalla Terra sono corretti entrambi sarebbero in fase uno con l'altro e questo segnalerebbe un puntamento corretto. Se il fascio pilota fosse assente (l'antenna potrebbe essere mal puntata o il fascio guida guasto) il fascio inviato dalla centrale non avendo un riferimento non potrebbe focalizzarsi correttamente sulla rectenna riducendo l'efficienza del sistema e disperdendo microonde nell'ambiente.\n\u00c8 importante per il sistema che il fascio sia il pi\u00f9 collimato possibile dato che da questo dipenda l'efficienza del sistema di trasmissione. Al di fuori della rectenna i livelli delle microonde diminuiscono molto rapidamente e quindi anche eventuali citt\u00e0 vicino alla rectenna non sarebbero irradiate.\nGli effetti a lungo termine di irraggiamento della ionosfera tramite microonde devono essere studiati adeguatamente.\nEffetti della centrale sull'economia.\nIl prezzo corrente nel Nord America fluttua ogni giorno ma tipicamente \u00e8 dell'ordine dei 5 centesimi per kilowattora. Supponendo che la centrale abbia una vita operativa di 20 anni e una potenza di 5 gigawatt istantanei il suo valore commerciale \u00e8 di 5.000.000.000/1000 = 5.000.000 kilowattora, moltiplicati per 0,05 dollari genera 250.000 dollari all'ora. 250.000 dollari per 24 ore per 365 giorni per 20 anni danno 43,8 miliardi di dollari.\nPer essere competitiva questa centrale deve affrontare due ardue barriere. O deve costare \"poco\" o deve durare per un lungo periodo di tempo. La riduzione dei costi dipende primariamente dalla riduzione del costo di messa in orbita mentre, per la durata alcuni commentatori hanno sostenuto che potenzialmente questa centrale potrebbe avere una durata infinita. In realt\u00e0 le riparazioni per i danni causati dai micrometeoriti e la progressiva riduzione di efficienza delle celle fotoelettriche rendono impossibile una lunghissima vita della centrale, attualmente infatti si stima 20 anni di vita utile, espandibile accettando un degradamento della potenza fornita nel corso degli anni.\nUna centrale elettrica tradizionale e quindi costruita sulla terra costerebbe molto di meno e non richiederebbe significative innovazioni tecnologiche. Se fosse costruita in una zona sgombra e assolata (come il deserto del Sahara) poi potrebbe fornire una discreta continuit\u00e0 di servizio.\nQuesta soluzione per\u00f2 soffrirebbe di diversi svantaggi. Il primo \u00e8 la presenza della notte che ridurrebbe (indicativamente) del 50% l'efficienza dell'impianto. L'efficienza dell'impianto verrebbe ridotta anche dal non perfetto allineamento del Sole all'alba ed al tramonto. L'eventuale presenza di nubi renderebbe l'impianto inefficiente e comunque di notte bisognerebbe provvedere alla corrente elettrica con altri metodi, per esempio con centrali idroelettriche che di giorno quando vi \u00e8 abbondanza di energia pompano acqua nel loro bacino e di notte facendo scorrere l'acqua nel bacino recuperano l'energia elettrica. Va tenuto conto che queste centrali sono costose e inefficienti. Bisognerebbe tenere conto anche delle condizioni atmosferiche che potrebbero danneggiare l'impianto: una tempesta di sabbia pu\u00f2 essere devastante per un impianto scoperto. Poi l'irraggiamento a microonde permette di portare l'energia direttamente dove serve mentre se si facesse un impianto nel deserto bisognerebbe poi provvedere alla costruzione di lunghi elettrodotti che aumenterebbero i costi e disperderebbero energia.\nInnovazioni tecnologiche che dovessero ridurre il costo della fabbricazione nello spazio delle celle solari potrebbero ridurre i costi di costruzione anche degli impianti terrestri. Ma, mentre gli impianti terrestri potrebbero essere realizzati direttamente dall'uomo e quindi non sarebbero di per s\u00e9 eccessivamente costosi gli impianti in orbita dovrebbero essere realizzati in modo automatico e quindi, attualmente, sono molto costosi. Di conseguenza costando molto possono essere soggetti anche a notevoli riduzioni di costi in caso di miglioramenti tecnologici, cosa non vera per gli impianti terrestri.\nUn altro problema delle centrali elettriche orbitali \u00e8 che occuperebbero un ampio spazio dell'orbita geostazionaria. Quest'orbita \u00e8 molto importante per le telecomunicazioni e quindi va utilizzata con parsimonia. Il problema potrebbe essere superato utilizzando la centrale anche come satellite per le telecomunicazioni con il vantaggio che le antenne ripetitrici disporrebbero di un'elevata e costante alimentazione.\nProgetti attualmente in sviluppo.\nLa JAXA (l'agenzia nazionale giapponese per lo spazio) ha progettato di realizzare una centrale elettrica orbitale da 1 gigawatt entro il 2040.\nNel 2001 ha annunciato di aver iniziato lo studio e sviluppo di un prototipo di satellite solare da lanciare in orbita capace di generare una potenza compresa tra i 10 kilowatt e il megawatt. Nel 2009 la Pacific Gas and Electric (PG&amp;E) ha annunciato che sta cercando di ottenere il permesso, insieme alla compagnia Solaren, di acquistare 200\u00a0MW di elettricit\u00e0 fornita da una stazione solare orbitante, a partire dal 2016."}
{"id": "138149", "revid": "287204", "url": "https://it.wikipedia.org/wiki?curid=138149", "title": "Koji Suzuki", "text": ""}
{"id": "138150", "revid": "105697677", "url": "https://it.wikipedia.org/wiki?curid=138150", "title": "Trekkie", "text": "I termini trekkie e trekker sono neologismi con cui si indicano i \"fan\" delle serie televisive fantascientiche di \"Star Trek\".\nStoria.\nItalia.\nIn Italia il fandom trek si \u00e8 organizzato, a partire dalla met\u00e0 degli anni ottanta, in un club, lo STIC (Star Trek Italian Club - Alberto Lisiero) che, a partire dal 2001 ha assunto la qualifica di club ufficiale riconosciuto dalla Paramount (la societ\u00e0 produttrice della serie).\nTra le attivit\u00e0 del club vi \u00e8 l'organizzazione annuale della convention nazionale dei trekker, la STICCON, che dal 1998 al 2016 ha avuto sede presso il Palacongressi di Bellaria."}
{"id": "138151", "revid": "1008732", "url": "https://it.wikipedia.org/wiki?curid=138151", "title": "65 Cybele", "text": "65 Cybele (in italiano 65 Cibele) \u00e8 uno dei pi\u00f9 grandi asteroidi della Fascia principale. \u00c8 il pi\u00f9 grande rappresentante della famiglia di asteroidi Cybele. Essendo un asteroide di tipo C ha una superficie scura e una composizione carboniosa.\nCybele fu scoperto l'8 marzo 1861 da Ernst Wilhelm Tempel all'Osservatorio di Marsiglia (Francia). All'inizio, l'astronomo lo battezz\u00f2 \"Maximiliana\", forse in onore di Massimiliano II, re di Baviera (1848 - 1864). La scelta di questo nome fu aspramente criticata dagli astronomi tedeschi e inglesi, in particolare John Herschel e George Airy, poich\u00e9 non seguitava l'uso tradizionale delle figure mitologiche per le denominazioni dei pianetini. Per questo, l'asteroide venne ufficialmente chiamato Cybele, in onore di Cibele, dea della terra di alcune antiche popolazioni dell'Asia Minore.\nLa prima occultazione stellare di Cybele \u00e8 stata osservata il 17 ottobre 1979 in Unione Sovietica (a Ura-Tyube, nell'attuale Tagikistan). Fu ricavato un diametro di 230 km, molto vicino alla misura di 237 km determinata dal satellite IRAS.\nDurante la stessa occultazione, furono individuati indizi di un possibile satellite di Cybele, largo 11 km e orbitante a 900 km di distanza."}
{"id": "138152", "revid": "363629", "url": "https://it.wikipedia.org/wiki?curid=138152", "title": "Elezioni regionali in Italia del 2005", "text": "Le elezioni regionali italiane del 2005 si sono tenute il 3 e 4 aprile (in Basilicata il 17 e 18 aprile). Esse hanno coinvolto quattordici delle quindici regioni a statuto ordinario (in Molise si sarebbero tenute nel 2006) chiamando al voto circa 42 milioni di italiani.\nLe elezioni furono un netto successo per il centrosinistra, che risult\u00f2 vincente in tutte le regioni tranne che nelle roccheforti di centrodestra della Lombardia e del Veneto, dove comunque il vantaggio del centrodestra risult\u00f2 pi\u00f9 che dimezzato rispetto alle elezioni del 2000. A seguito di una crisi di maggioranza, il governo Berlusconi II si dimise e dopo pochi giorni fu sostituito da un nuovo governo Berlusconi III.\nContesto.\nQuadro politico.\nIn tutte le regioni si contrapposero principalmente la coalizione dell'Unione, nome esordiente della nuova alleanza di centrosinistra creata e guidata da Romano Prodi, e la Casa delle Libert\u00e0, la coalizione di Silvio Berlusconi, che era all'epoca presidente del consiglio, avendo vinto le Elezioni politiche del 2001.\nIn questa fase, l'Unione era composta da: Uniti nell'Ulivo (DS, Margherita, SDI e Repubblicani Europei), Rifondazione Comunista (tranne in Toscana), Verdi, Comunisti Italiani, Popolari UDEUR, Italia dei Valori, Partito Socialista Democratico Italiano (tranne che nelle Marche). A questi si aggiunsero: Patto dei Liberaldemocratici, Pensionati per l'Europa, Liga Fronte Veneto, Consumatori Uniti, Forza Roma, Avanti Lazio, Repubblicani Democratici, Democrazia Federalista, Governo Civico, Democratici Cristiani Uniti, Consumatori, liste dei candidati alla presidenza e in alcune regioni la Lista Consumatori (Veneto, Campania e Calabria) e i Pensionati (Lombardia e Liguria).\nLa Casa delle Libert\u00e0 era invece composta da: Forza Italia, Alleanza Nazionale, UDC, Lega Nord, Nuovo PSI (tranne che in Toscana, Umbria, Marche e Basilicata), PRI (tranne che in Toscana e nelle Marche), PLI (tranne che in Toscana e Marche), Movimento Idea Sociale, Verdi Verdi, Pensionati-Animalisti, Costituente Democratica, Il Trifoglio, Moderati e Riformisti, le liste del candidato alla presidenza e in alcune regioni la Lista Consumatori (Piemonte, Ligura e Lazio) e i Pensionati (Piemonte e Campania).\nFuori dai due poli vi era in tutte le regioni Alternativa Sociale, occasionalmente alleata con: Lega Padana Lombardia (Lombardia), Pensioni &amp; Lavoro (Lombardia), No Euro (Marche), Lista Quadrifoglio (Lazio).\nAltre liste indipendenti erano: Democrazia Cristiana, Lista Consumatori (Emilia-Romagna), Liberaldemocratici (Lombardia), Socialisti e Laici (Nuovo PSI-PRI-PLI-civiche) (Toscana) e Unit\u00e0 Popolare (Basilicata).\nNelle settimane precedenti alle elezioni, numerosi analisti avevano individuato tre importanti regioni governate dal centrodestra il cui risultato era in bilico: Piemonte, Lazio e Puglia; dall'esito finale di queste consultazioni sarebbe dipesa la valutazione generale su quale coalizione avesse nel complesso vinto le elezioni. In Liguria, Abruzzo e Calabria appariva certo il passaggio dalla Casa delle Libert\u00e0 all'Unione. In tutte le altre regioni era scontata la riconferma del presidente in carica.\nIrregolarit\u00e0 nelle firme per le liste di Alternativa Sociale.\nNella fase precedente alle elezioni, divamp\u00f2 una disputa riguardo all'ammissione della formazione Alternativa Sociale di Alessandra Mussolini, recentemente uscita dal partito Alleanza Nazionale e candidata nel Lazio come presidente di regione in concorrenza all'uscente Francesco Storace, proveniente dal suo ex partito.\nSecondo le accuse, le firme sottoscriventi i relativi candidati erano insufficienti poich\u00e9 parzialmente frutto di falsificazioni. Gli episodi sono rimasti non provati, e le liste si sono potute presentare in tutte le regioni, ma senza riuscire a ottenere un seggio e senza influire sul risultato del voto.\nSulla vicenda, indicata con il nome di Laziogate, fu aperto un procedimento in tribunale. Nel Lazio, il candidato dell'Unione Piero Marrazzo, giornalista e conduttore della celebre trasmissione \"Mi manda Raitre\", sconfisse Francesco Storace, rappresentante del centrodestra.\nRinvio in Basilicata.\nIn Basilicata, per un inconveniente burocratico (la riammissione della lista \"Unit\u00e0 Popolare\", precedentemente esclusa dalla competizione), le elezioni si svolsero due settimane pi\u00f9 tardi.\nEsito.\nConseguenze del voto.\nL'esito delle elezioni fu il successo in dodici delle quattordici regioni dei candidati della coalizione dell'Unione, togliendo agli avversari l'amministrazione di Abruzzo, Calabria, Lazio, Liguria, Puglia, e Piemonte, mentre la Lombardia e il Veneto confermarono i presidenti di regione della Casa delle Libert\u00e0 eletti in occasione delle regionali del 2000.\nQueste elezioni furono fatali per il Governo nazionale, guidato da Silvio Berlusconi, costretto in seguito alle pressioni dell'UDC e di Alleanza Nazionale ad aprire ufficialmente una crisi di governo. Con la sostituzione di alcuni ministri, si costitu\u00ec il Governo Berlusconi III.\nRisultato in Puglia.\nI margini della vittoria furono netti nella maggior parte dei casi, ma in Puglia l'esito delle votazioni rimase incerto fino all'ultimo, risolvendosi con una lieve prevalenza, lo 0,7%, del candidato dell'Unione, Nichi Vendola, su Raffaele Fitto, della Casa delle Libert\u00e0.\nL'Unione aveva scelto il proprio candidato alla presidenza con un meccanismo innovativo e per la prima volta sperimentato in Italia, le elezioni primarie. Vendola, che rappresentava la sinistra della coalizione, aveva sconfitto sul filo di lana l'economista Francesco Boccia, rappresentante dei partiti pi\u00f9 moderati (DS e Margherita).\nAlla vigilia della tornata elettorale sussistevano forti dubbi sull'eventualit\u00e0 che un esponente di Rifondazione Comunista potesse espugnare una regione che negli ultimi anni era stata una roccaforte della Casa delle Libert\u00e0. Vendola e Boccia decisero di affrontare insieme le elezioni e si candidarono l'uno come presidente, l'altro come vice.\nIl risultato finale stup\u00ec tutti gli osservatori, anche perch\u00e9 il presidente uscente di centrodestra, Raffaele Fitto, era considerato un astro nascente della politica nazionale e il favorito per la vittoria. \nRisultati di lista.\nRiepilogo nazionale delle liste regionali.\nIn Toscana e in Puglia le liste regionali non concorrevano all'attribuzione di ulteriori seggi in Consiglio Regionale. In Puglia per\u00f2 il miglior candidato presidente sconfitto veniva comunque eletto consigliere."}
{"id": "138155", "revid": "120589690", "url": "https://it.wikipedia.org/wiki?curid=138155", "title": "Lancia (arma)", "text": "La lancia un'arma inastata, in uso all'umanit\u00e0 fin dall'et\u00e0 della pietra. Nata come strumento di caccia, \u00e8 stata impiegata fin da principio come arma, restando in uso fino alla supremazia delle armi da fuoco.\nLa lancia \u00e8 costituita da un'asta (lungo manico), in genere di legno, di lunghezza variabile dal metro ai 6 metri della sarissa. All'asta \u00e8 collegata una punta di pietra o metallo, avente forma triangolare o a losanga. Le lance utilizzate per la pesca presentano una punta seghettata e hanno solitamente una fune assicurata al fondo dell'asta.\nA differenza di altre lingue, nelle quali la differenza intercorrente tra la lancia utilizzabile come proiettile e la lancia da impiegarsi negli scontri corpo-a-corpo, soprattutto nel caso dell'arma lunga e pesante destinata alle forze di cavalleria, viene ribadita dall'uso di vocaboli diversi (es. in lingua inglese la lancia eiettabile \u00e8 definita \"spear\" o \"javelin\" mentre la lancia da cavalleria \u00e8 indicata con il vocabolo di derivazione latina \"lance\" da \"lancea\"), in lingua italiana si ricorre al vocabolo lancia per indicare genericamente proiettili (giavellotto, zagaglia, ecc.), armi da mischia (es. \"dory\", partigiana, lanciotto, ecc.) e armi inastate di enormi dimensioni, destinate a corpi specializzati degli eserciti antichi e medievali come la picca e la lancia da giostra.\nStoria.\nLa storia della lancia e delle armi inastate che da essa derivano comincia nell'Et\u00e0 della pietra, quando i primi uomini legarono a un lungo manico di legno un coltello di selce e ottennero la prima forma di lancia a noi nota. La lancia e le armi inastate in generale sono state impiegate in ogni guerra prima della supremazia delle armi da fuoco, passando dai cacciatori preistorici agli opliti dell'Antica Grecia fino ai picchieri dell'et\u00e0 moderna.\nAntichit\u00e0.\nLa creazione dei primi eserciti stabili e la nascita dei primi grandi imperi (Sumeri, Egizi, Ittiti) incentiv\u00f2 lo sviluppo della metallurgia e degli armamenti, apportando massicce evoluzioni alle armi precedentemente in uso presso le popolazioni di cacciatori-raccoglitori dell'et\u00e0 della pietra. Mentre si diffondeva l'uso della spada e dello scudo, dalla lancia, originariamente arma versatile, atta sia alla mischia sia al lancio, svilupparono due forme distinte di arma: l'arma inastata da mischia, pesante e atta a prolungare il campo d'azione del combattente, e il giavellotto, evoluzione della zagaglia primitiva unicamente atto all'uso come proiettile.\nLe fonti antiche ci presentano per\u00f2 un uso ancora ibrido della lancia da guerra. Stando a Omero, i guerrieri achei e troiani dell'Iliade utilizzavano la loro lancia sia scagliandola (la forza con cui essa colpiva era spesso tale da trapassare lo scudo) sia usandola nella mischia per infilzare il nemico, come nel duello tra Menelao e Paride. L'insistere di Omero sulla robustezza delle lance achee, su tutte l'esempio della lancia di Achille, donatagli dal padre Peleo, ricavata da un intero tronco d'albero e tanto pesante da poter essere brandita solo dall'eroe, porta per\u00f2 a supporre che queste armi fossero ormai espressamente deputate allo scontro nella mischia a discapito della propulsione.\nAntica Grecia.\nLa nascita della fanteria pesante (VI secolo a.C.), tradizionalmente esemplificata dall'oplita dell'Antica Grecia, protetto da elmo, corazza, schinieri e scudo di bronzo, codific\u00f2 il modello della lancia pesante da mischia (dory in greco antico), con asta in legno duro lunga 2-3 metri, lama massiccia di metallo e sauroter, detto \"tallone\", pure di metallo. La lancia leggera, ormai un vero e proprio giavellotto, divenne appannaggio delle forze di fanteria leggera come i \"peltasti\".\nL'avvento sulla scena greca delle forze di cavalleria pesante dei Macedoni e dei Traci port\u00f2 alla diffusione di nuove forme di lancia, appositamente disegnate per i bisogni del guerriero a cavallo: lo xiston, una lancia lunga oltre tre metri, leggera e flessibile, destinata a superare il muro delle \"dory\" degli opliti schierati a falange, nonch\u00e9 vero e proprio archetipo della lancia da cavalleria.\nL'esercito macedone di Filippo II di Macedonia e Alessandro Magno (IV secolo a.C.) assomm\u00f2 tutte le forme di lancia disponibili nell'areale mediterraneo. Gli opliti scelti del Re, gli ipaspisti, erano armati di lunghe \"dory\"; i pezeteri della falange macedone erano armati con la sarissa (evoluzione della \"dory\" lunga 6 metri); i peltasti erano armati di giavellotti; i cavalieri \"hetairoi\" erano armati di \"xiston\". Le vittoriose campagne di Alessandro Magno in Asia Minore, Egitto, Persia e India garantirono poi la diffusione del modello militare macedone e delle sue armi ben al di l\u00e0 dei confini della Grecia.\nRoma Antica.\nL'esercito romano, al tempo della repubblica romana, complici i contatti con gli Etruschi e con la Magna Grecia era in buona sostanza molto simile a un qualsiasi altro esercito ellenico, per ci\u00f2 che concerne l'armamento. La prima linea della legione repubblicana era cos\u00ec composta dagli \"hastati\" armati con l'hasta, sorta di variante romana della \"dory\" greca.\nLa repentina evoluzione della legione romana nella tarda et\u00e0 repubblicana (v. guerre puniche), favorita anche dallo scontro tra Roma e i regni ellenistici dei diadochi succeduti ad Alessandro Magno, port\u00f2 a un sistematico abbandono della lancia da mischia in favore di tattiche che privilegiavano lo scontro con scudo (il pesante \"scutum\") e spada (il gladio corto, massiccio e appuntito). Caratteristica distintiva delle armate romane divenne invece il loro particolare giavellotto, il pilum, formato da un manico di legno cui era assicurata una lunga estremit\u00e0 di piombo terminante in una punta ogivale, simile a una pallottola, molto lontano dalla normale linea estetica della lancia.\nCaratterizzato da un uso massiccio delle forze di fanteria, l'esercito dell'impero romano reclutava le sue forze di cavalleria tra le province dell'Europa Settentrionale. I cavalieri celti e germani che combattevano per Roma, eredi della tradizione bellica secolare dei loro popoli d'origine, utilizzavano pesanti lance da cavalleria. I cavalieri Sarmati, popolazione nomade delle steppe euro-asiatiche reclutati dai romani come mercenari, diffusero l'uso di una particolare lancia da cavaliere lunga e massiccia, da utilizzarsi con due mani, il kontos.\nMedioevo.\nLa lancia era l'arma principale della cavalleria pesante medievale: grazie alla resta che le impediva di scivolare all'indietro quando essa colpiva il bersaglio, il cavaliere lanciato al galoppo poteva scaricare contro il nemico tutta la propria forza. Le lance, di legno, erano fabbricate in modo da spezzarsi all'urto, altrimenti il cavaliere sarebbe stato sbalzato di sella. Da questo fatto, e dall'usanza di battersi in duello per sostenere una causa o una persona, deriva il modo di dire \"spezzare una lancia in favore di qualcuno\".\nAlla cavalleria pesante, a partire dal XIII secolo, si contrapposero reparti di fanteria anch'essi armate di lancia: gli schiltron scozzesi, i quadrati di picchieri svizzeri, i \"tercio\" spagnoli erano formazioni compatte che opponevano un muro di lance alla cavalleria nemica. Queste lance avevano una piccola punta dalla parte del manico, cos\u00ec da poterle infilzare per terra e reggere con pi\u00f9 forza le cariche di cavalleria.\nIn alcuni eventi, come la Giostra del Saracino ad Arezzo, o la Giostra cavalleresca d'Europa a Sulmona, i cavalieri usano come arma una lancia, denominata lancia da giostra. Le lance da giostre sono di vario tipo, alcune, principalmente quelle utilizzate per duelli fra cavalieri, sono dotate di un'imbottitura all'estremit\u00e0 per attutire i colpi, altre sono invece dotate di punte molto affilate, soprattutto nelle giostre dove il cavaliere deve colpire o infilare la punta della lancia in spazi molto piccoli. Quasi tutte sono dotate di un \"padiglione\", una campana di metallo posta prima dell'impugnatura che serve a proteggere la mano.\nEvo Moderno.\nLa massiccia diffusione delle armi da fuoco negli eserciti del XVI secolo, sia nei corpi di fanteria (archibugieri e moschettieri) sia di cavalleria (si pensi ai \"Reiter\" tedeschi armati di petrinale e pistola a ruota o agli \"harquebusiers\" armati di archibugio), ridusse il campo d'utilizzo delle armi inastate. La picca continu\u00f2 a essere ampiamente utilizzata nei quadrati di fanteria per tutta la Guerra dei Trent'anni e ancora al tempo di Luigi XIV di Francia, mentre alabarde e partigiane divenivano armi da parata o deputate ai corpi incaricati di garantire la difesa personale dei sovrani. Nel XVIII secolo, il ricorso alla baionetta negli eserciti europei rese, di fatto, inutili i corpi dei picchieri. Le guerre di Federico II di Prussia (1740-1786) e di Napoleone segnarono la definitiva chiusura dell'epoca d'oro delle armi inastate da fanteria nel teatro bellico europeo. L'ultima battaglia in cui l'uso della picca ebbe un ruolo determinante fu la Battaglia di Rac\u0142awice combattuta il 4 aprile 1794 tra i ribelli polacchi di Tadeusz Ko\u015bciuszko e le forze dell'impero russo risoltasi proprio con una vittoria dei picchieri polacchi.\nLa lancia da cavalleria, notevolmente alleggerita rispetto al modello medievale, continu\u00f2 invece a restare in uso per tutto il XIX secolo, periodo in cui si diffusero negli eserciti europei i reggimenti di cavalleria indicati appunto come lancieri. Dopo la prima guerra mondiale la lancia cadde definitivamente in disuso come arma d'ordinanza divenendo arma da parata.\nTipologie.\nLe \"lance\" si dividono sostanzialmente in tre categorie:"}
{"id": "138158", "revid": "7967", "url": "https://it.wikipedia.org/wiki?curid=138158", "title": "Martino IV", "text": ""}
{"id": "138159", "revid": "118817520", "url": "https://it.wikipedia.org/wiki?curid=138159", "title": "Max Liebermann", "text": "Biografia.\nMax Liebermann nacque in una famiglia ebraica. Studi\u00f2 a Berlino e a Weimar, poi, attratto dalle innovazioni della pittura francese, dal 1873 al 1878 soggiorn\u00f2 a Parigi; tornato in Germania, si stabil\u00ec dapprima a Monaco poi a Berlino.\nIn questi anni non fu l'impressionismo a richiamare la sua attenzione, quanto il realismo di Gustave Courbet e di Jean-Fran\u00e7ois Millet, di cui apprezz\u00f2 particolarmente il messaggio sociale. Le sue opere del periodo raffigurano realisticamente contadini e proletari, interni di ospedali, di ospizi e di orfanotrofi, con uno stile incisivo e diretto, in un cromatismo vigoroso. Queste opere provocarono inizialmente scandalo nella Germania del tempo; ma grazie alla loro forza pittorica riuscirono infine ad imporsi.\nIntorno al 1890 Liebermann comprese l'importanza dell'impressionismo francese e si avvicin\u00f2 allo stile di \u00c9douard Manet e di Edgar Degas, cominciando anche a collezionarne i quadri. La sua tavolozza si rischiara e aumenta il numero dei colori, anche se la costruzione spaziale resta legata saldamente a strutture naturalistiche. L'influenza dell'impressionismo \u00e8 notevole: alla luminosit\u00e0 e alle sfumature dei toni si affiancano la ricerca del movimento e la nuova eleganza della pennellata.\nIn questi anni i suoi temi preferiti sono scene di vita borghese e ritratti, grazie ai quali a Berlino divenne famoso: gli anni degli scandali sono finiti e la sua arte, meno innovatrice e socialmente pi\u00f9 conformista, si rif\u00e0 al conformismo ottocentesco.\nNel 1890 divenne membro dell'accademia, ma nel 1899, in polemica con i ristretti orizzonti della pittura del suo paese, fu tra i promotori, insieme a Lovis Corinth e Max Slevogt, della Secessione berlinese, di cui fu a lungo presidente.\nNel 1920 divenne presidente dell'Accademia prussiana delle arti. Nel 1933, con l'ascesa al potere di Adolf Hitler e con la conseguente politica antisemita, cominciarono le persecuzioni naziste contro di lui: dopo che gli fu proibito di dipingere e dopo che l'accademia decise di non esporre pi\u00f9 quadri di ebrei, fu costretto a dimettersi e fu incluso tra i rappresentanti dell'arte degenerata.\nMor\u00ec a Berlino l'8 febbraio 1935.\nA Berlino, nei pressi del lago Wannsee, \u00e8 possibile visitare la sua residenza estiva (villa Liebermann), ora trasformata in una casa-museo, con il suo bello e amato giardino, fonte d'ispirazione per molti dei suoi quadri."}
{"id": "138163", "revid": "119600285", "url": "https://it.wikipedia.org/wiki?curid=138163", "title": "Lamborghini V10", "text": "Il Lamborghini V10 \u00e8 un motore aspirato alimentato a ciclio Otto e impiegato sui modelli Lamborghini\nProfilo.\nFu il primo motore ad essere stato realizzato dopo che l'Audi compr\u00f2 la casa di Sant'Agata Bolognese, pertanto condivide alcune tecnologie e componenti di motori montati su vetture di altri marchi facenti parte del gruppo Volkswagen.\nTecnica.\nIl motore V10 ha un angolo tra le bancate di 90\u00b0 siccome \u00e8 basato sul motore Audi V8 FSI, che pur non essendo il migliore angolo possibile per i motori V10, permette di abbassare il centro di gravit\u00e0 della vettura. Per questo anche il sistema di lubrificazione \u00e8 del tipo a carter secco. Nella prima versione la cilindrata totale \u00e8 di 5,0 litri mentre dal 2008 la cilindrata \u00e8 stata portata a 5,2 litri, raggiungendo la sua massima espressione nella versione montata sulla Hurac\u00e1n Performante e sulla Hurac\u00e1n EVO, con una potenza massima di 640 cv.\n\u00c8 prodotto a Gyor in Ungheria negli stabilimenti Quattro."}
{"id": "138165", "revid": "1543377", "url": "https://it.wikipedia.org/wiki?curid=138165", "title": "Bao", "text": "Il bao (bawo in Malawi, Igisoro in Uganda) \u00e8 un gioco da tavolo astratto della famiglia dei mancala, per due giocatori, diffuso in buona parte dell'Africa orientale, soprattutto nel mondo swahili: lo si gioca per esempio sulle coste del Kenya e della Tanzania, a Zanzibar, nelle Comore, nel Malawi, in alcune zone del Congo RD, in Uganda, in Burundi, e altrove. Il nome \"bao\" \u00e8 una parola swahili, e significa semplicemente \"tavoliere\", con riferimento alla plancia di gioco.\nFra i mancala, il bao \u00e8 probabilmente il gioco pi\u00f9 complesso e quello caratterizzato da una maggiore profondit\u00e0 strategica. In Tanzania, e in particolare a Zanzibar, i giocatori esperti di bao competono in tornei ufficiali e la figura del maestro di bao (\"bingwa\"; detto anche \"fundi\", \"artista\") gode di grande prestigio. A causa della sua complessit\u00e0 e ricchezza, il bao \u00e8 stato anche studiato in occidente in teoria dei giochi, teoria della complessit\u00e0 e persino psicologia.\nUna variante del bao diffusa soprattutto fra gli arabi dell'Oman \u00e8 l'\"hawalis\", che a Zanzibar \u00e8 noto come \"bao la Kiarabu\" (in swahili, \"bao alla araba\"). Numerosi altri mancala condividono con il bao le caratteristiche del tavoliere, il numero di pezzi e alcune delle regole; fra questi si possono citare in particolare l'omweso e le sue numerose varianti.\nStoria.\nIl bao appartiene alla famiglia dei giochi noti come mancala o \"giochi di semina\", di origine molto antica. Sulla storia del bao si hanno solo poche indicazioni, bench\u00e9 dalla sua diffusione geografica si possa facilmente dedurre che esso sia originario dell'Africa swahili, ovvero delle coste degli odierni Kenya e Tanzania. Gi\u00e0 in epoca coloniale, comunque, il gioco era diffuso anche in altre regioni. Un viaggiatore francese di nome Flacourt descrisse il gioco nel 1658, avendolo visto giocare dai Sakalava del Madagascar; nello stesso anno Thomas Hyde riport\u00f2 di averlo visto ad Anjouan nelle Comore. Negli anni 1820 il gioco fu celebrato dal poeta Muyaka bin Haji, di Mombasa, nel componimento \"Bao Naligwa\". La pi\u00f9 antica tavola da bao ritrovata dagli storici \u00e8 del 1896, proveniente dal Malawi, ed \u00e8 oggi esposta al British Museum di Londra.\nNel 1966 \u00e8 stata fondata in Tanzania la \"Chama cha Bao\" (Societ\u00e0 del Bao), che promuove il gioco nel paese. A Zanzibar ci sono state almeno 16 diverse societ\u00e0 di bao; sempre a Zanzibar si tengono i pi\u00f9 importanti tornei internazionali. Altri tornei di bao si svolgono a Lamu (Kenya) e in Malawi.\nRegole.\nCome per tutti i mancala, il bao \u00e8 un gioco popolare, diffuso per tradizione orale, e ne esistono diverse varianti. Le trascrizioni delle regole sono tutte piuttosto recenti, e comunque non numerose; la pi\u00f9 celebre \u00e8 dovuta ad Alex de Voogt, redatta fra il 1991 e il 1995 sulla base di numerose interviste ai \"maestri di bao\" di Zanzibar. La sezione \"collegamenti esterni\" riporta link ad altre trascrizioni disponibili in linea, che descrivono il gioco nella variante di Zanzibar o in quella, solo leggermente diversa, giocata in Malawi.\nNel seguito sono riportate le regole generali del gioco, cos\u00ec come si ricavano confrontando le regole di Zanzibar con quelle del Malawi. Si far\u00e0 anche menzione di qualche variante.\nIl tavoliere e i pezzi.\nIl bao utilizza un tavoliere composto da quattro file di otto buche, come mostrato in figura (in swahili le buche sono dette \"mashimo\", \"fossi, scavi\", sing. \"shimo\"). I giocatori si dispongono di fronte ai lati lunghi del tavoliere; ogni giocatore \"possiede\" le due file di buche pi\u00f9 vicine a s\u00e9. La seconda e la terza fila (B e C in figura) saranno indicate nel seguito come \"file interne\".\nAlcune buche svolgono un ruolo particolare e hanno perci\u00f2 nomi specifici. La quarta buca da destra della fila interna di ciascun giocatore viene detta \"nyumba\" (in swahili, \"casa\") o \"kuu\" (in swahili, \"principale\"): nella maggior parte dei tavolieri essa si distingue per la forma quadrata, come nell'esempio mostrato in figura. Le buche alle estremit\u00e0 della fila interna sono dette \"kichwa\" (\"testa\"); le \"kichwa\" e la seconda e le penultima buca sono collettivamente dette \"kimbi\".\nOgni giocatore dispone di 32 semi detti \"kete\" (in swahili, \"conchigliette\"). La disposizione iniziale dei semi \u00e8 uno degli elementi che distinguono le diverse varianti del bao.\nLo stesso tavoliere e lo stesso numero di pezzi si utilizzano per altri mancala; nella voce lista di mancala sono riportati diversi mancala con tavoliere 4x8 e 64 pezzi.\nDisposizione iniziale dei semi.\nCome si \u00e8 detto sopra, la disposizione iniziale dei semi sul tavoliere ammette alcune varianti. Nelle regole ufficiali di Zanzibar, ogni giocatore piazza inizialmente 6 semi nella \"nyumba\" e due per ciascuna delle due buche immediatamente adiacenti a destra della nyumba; i semi restanti si tengono inizialmente in mano (molti tavolieri dispongono di due appositi contenitori, spesso detti \"granai\", per i semi non ancora in gioco). Nella versione giocata in Malawi la disposizione \u00e8 simile, ma i semi nella \"nyumba\" sono 8. A seconda dei casi, dunque, avanzano \"in mano\" a ciascun giocatore 22 o 20 semi. In queste varianti del bao, il gioco inizia con una fase detta \"namua\", in cui i giocatori collocano sul tavoliere i semi che sono loro rimasti in mano. Questa variante viene detta, in swahili, bao la Kiswahili (\"bao alla swahili\").\nUna versione semplificata di bao prevede che i semi siano disposti inizialmente in numero di due per buca. In questo caso, non ci sono semi \"in mano\" e il gioco inizia direttamente con la seconda fase, detta \"mtaji\", in cui i pezzi vengono spostati sul tavoliere. Questo bao semplificato viene chiamato, in swahili, bao la Kujifunza (letteralmente: \"bao per imparare\").\nScopo del gioco.\nLo scopo del gioco \u00e8 \"catturare\" i pezzi avversari. Vince il giocatore che per primo svuota la fila interna dell'avversario oppure che porta l'avversario a non avere pi\u00f9 alcuna mossa legale a disposizione (ad esempio con un solo seme per buca).\nIl turno del giocatore avviene secondo una di quattro possibili varianti, descritte nel seguito. Questo pu\u00f2 apparire pi\u00f9 complesso di quanto non sia in realt\u00e0; per orientarsi nei prossimi paragrafi \u00e8 opportuno mettere a fuoco i seguenti due punti:\nSi noti che la parola \"mtaji\" \u00e8 usata con riferimento a una fase del gioco e anche con riferimento a un tipo di turno. I due significati vanno comunque distinti.\nFase di namua.\nCome si \u00e8 detto sopra, la fase di \"namua\" ha luogo solo nelle varianti del bao in cui, nella disposizione iniziale dei semi, alcuni di questi rimangono \"in mano\" ai giocatori. In questo caso, il giocatore inizia il proprio turno introducendo sul tavoliere uno dei semi che ha in mano. Il nuovo seme deve essere depositato in una buca \"non vuota\" della fila interna del giocatore.\nSi ha una \"cattura\" se il seme viene depositato in una buca della fila interna antistante a una buca avversaria anch'essa non vuota. Una buca con queste caratteristiche, nella letteratura sui mancala, viene spesso detta \"marker\". Se il seme iniziale viene depositato in un marker, tutto il turno del giocatore si configura come turno \"mtaji\". In caso contrario, esso viene detto turno \"takata\". Se \u00e8 possibile, \u00e8 obbligatorio catturare (non si pu\u00f2 fare \"takata\" se \u00e8 possibile fare \"mtaji\"). Questo due genere di turni evolvono in modi diversi, come descritto nei paragrafi seguenti.\nCattura (turno mtaji).\nIl giocatore che ha eseguito la cattura preleva tutti i pezzi dalla casa avversaria antistante quella dove ha depositato il proprio seme, e li colloca nelle proprie file secondo le seguenti regole.\nIl primo seme va depositato in una delle kichwa (prima o ultima buca della fila interna). Se il primo seme viene depositato nella kichwa di destra (B8), il secondo va depositato nella buca immediatamente a sinistra (B7), il terzo in quella ancora adiacente (B6), e cos\u00ec via (questa operazione \u00e8 comune a tutti i mancala e viene generalmente indicata con l'espressione \"semina\"). Se si seminano pi\u00f9 di 7 semi, l'ottavo viene collocato nella prima buca della fila esterna (A1) e si prosegue poi verso destra, continuando se necessario a \"girare intorno\" in senso antiorario. Per questo motivo, la kichwa di destra viene anche detta \"kichwa antioraria\". Se il primo seme viene depositato nella kichwa di sinistra (detta anche \"kichwa oraria\"), la semina avviene nel verso opposto: verso destra nella fila interna e verso sinistra nella fila esterna.\nLa kichwa di partenza (e di conseguenza il verso orario o antiorario della semina) sono a discrezione del giocatore se la cattura \u00e8 avvenuta da una delle quattro buche centrali (B3, B4, B5, B6). Se la cattura \u00e8 avvenuta da una buca \"kimbi\", la semina deve necessariamente iniziare dalla kichwa pi\u00f9 vicina.\nSe la semina si conclude con l'ultimo seme depositato in un nuovo marker, si avr\u00e0 una nuova cattura, con nuova semina. In questo caso la kichwa di partenza non sar\u00e0 pi\u00f9 scelta dal giocatore: si dovr\u00e0 infatti mantenere il senso orario o antiorario della semina precedente (scegliendo la kichwa di conseguenza), oppure procedere dalla kichwa pi\u00f9 vicina se il marker \u00e8 una buca kimbi.\nSe la semina si conclude con l'ultimo seme depositato in una buca non vuota ma non marker (ovvero una buca della fila esterna, oppure una buca della fila interna antistante una buca avversaria vuota), il giocatore procede invece con una \"semina a staffetta\" (\"relay\"): preleva tutti i pezzi dalla buca in cui ha depositato l'ultimo seme (incluso), e inizia con essi una nuova semina. A differenza di una semina di pezzi catturati, questa semina conserva \"comunque\" il verso (orario o antiorario) della semina precedente e inizia sempre dalla buca immediatamente successiva a quella in cui si era conclusa la semina precedente.\nSemina di pezzi catturati e semine a staffetta si possono alternare un qualsiasi numero di volte durante il turno, che termina solo quando l'ultimo seme di una semina cade, finalmente, in una buca vuota.\nSemina pura (turno takata).\nNel caso di un turno takata, ovvero con seme iniziale depositato in una buca non marker, il giocatore preleva tutti i semi dalla buca in questione (incluso quello appena depositato) e inizia a seminarli, in senso orario o antiorario a sua scelta, come in una normale semina \"a staffetta\" (vedi sopra), e quindi a partire da una buca adiacente.\nSe la semina termina in una buca occupata, si procede con la semina a staffetta; altrimenti il turno termina. Durante un turno takata non possono avvenire catture.\nFase di mtaji.\nQuando i semi sono tutti sul tavoliere (e quindi, in alcune varianti del bao, fin dall'inizio), il giocatore inizia la propria mossa prelevando tutti i semi da una buca che contenga almeno due semi e iniziando una semina in senso orario o antiorario a sua scelta.\n(Si noti che, nella fase mtaji, i semi isolati non possono essere mossi; il giocatore che abbia solo semi isolati ha quindi perso la partita in quanto non ha mosse legali a disposizione).\nSe l'ultimo seme della semina cade in una buca \"marker\", si ha una cattura e un turno \"mtaji\"; altrimenti, un turno \"takata\". Le regole sono, di qui in avanti, le stesse della fase \"namua\", con l'eccezione che in questo caso \u00e8 definito fin dall'inizio un verso di semina (quello della semina iniziale) a differenza di quanto avviene nella fase namua (in cui il seme iniziale viene \"da fuori\"). Come prima, il verso di semina deve essere conservato a meno che non sia modificato da una cattura effettuata da una buca \"kimbi\".\nCome nella fase \"namua\", se possibile, \u00e8 obbligatorio catturare. Non \u00e8 tuttavia ammesso iniziare un turno \"mtaji\" seminando da una buca che contenga pi\u00f9 di 15 semi (un turno iniziato seminando da una buca con pi\u00f9 di 15 semi sar\u00e0 comunque \"takata\" anche se l'ultimo seme cade in un marker).\nSe non \u00e8 possibile catturare, si dovr\u00e0, se possibile, iniziare il turno seminando da una buca della fila interna.\nIl ruolo della nyumba.\nLe varianti pi\u00f9 complesse del bao attribuiscono un ruolo speciale alla nyumba. Le sue caratteristiche principali sono le seguenti:\nLa nyumba cessa di essere tale (diventa una buca qualsiasi) quando i suoi contenuti vengono seminati la prima volta (la \"tassazione\" non conta). Si noti che la nyumba pu\u00f2 essere \"sbloccata\" (cessare la propria funzione di nyumba) solo in un turno mtaji; i turni takata non possono agire su di essa.\nQueste regole conoscono alcune varianti. Secondo alcune fonti, la tassazione della nyumba pu\u00f2 avvenire in qualunque momento (e non solo se la nyumba \u00e8 l'unica buca con pi\u00f9 di un seme). Inoltre, alcuni considerano \"obbligatoria\" la semina dei contenuti della nyumba quando vi si depone l'ultimo seme di una semina mtaji."}
{"id": "138166", "revid": "767487", "url": "https://it.wikipedia.org/wiki?curid=138166", "title": "Un americano a Parigi (film)", "text": "Un americano a Parigi (\"An American in Paris\") \u00e8 un film del 1951 diretto da Vincente Minnelli in Technicolor. Segna l'esordio della francese Leslie Caron.\nPresentato in concorso al Festival di Cannes 1952, il film prende nome dall'omonimo poema sinfonico di George Gershwin contenuto nelle musiche dell'opera insieme al Concerto in fa dello stesso Gershwin.\nNel 1998 l'American Film Institute l'ha inserito al 68\u00ba posto della classifica dei migliori cento film statunitensi di tutti i tempi.\nTrama.\nA Parigi, nel secondo dopoguerra, si ritrovano vicini di casa due americani: Jerry \u00e8 un pittore mentre Adam suona il pianoforte. Il duo, rinforzato da Henri, un cantante francese grande amico di Adam, esegue alcuni numeri nel caff\u00e8 sottostante. Henri confessa felice all'amico di aver incontrato la donna della sua vita e di essere sul punto di sposarsi.\nJerry, intanto, prepara una mostra dei suoi quadri, finanziato da Milo Roberts, una ricca americana. Incontra Lise, una giovane orfana francese, che non gli rivela niente di s\u00e9 stessa. La ragazza \u00e8 ingenua ma vitale e Jerry non pu\u00f2 fare a meno di innamorarsene. Lascia Milo e si ripromette di dichiarare il suo amore a Lise.\nAl ballo delle Belle Arti, annuale appuntamento durante il quale si dovrebbe coronare il sogno dei due giovani, Lise rivela a Jerry il suo segreto: durante la seconda guerra mondiale, poich\u00e9 i suoi genitori erano nella resistenza, era stata affidata alle cure di un uomo che si \u00e8 occupato di lei anche dopo. In pratica quest'uomo le ha salvato la vita rischiando la propria e con il tempo \u00e8 nato un sentimento che dovrebbe portarli all'altare. Quell'uomo \u00e8 Henri.\nJerry e Lise perci\u00f2 si lasciano. La notte d'incanto sta finendo. Dall'alto di una terrazza, Jerry la vede gi\u00f9 in strada che sta per andarsene su un \"taxi\" con l'amico. Ma Henri, resosi conto che la ragazza accetterebbe di sposarlo solo per gratitudine, la lascia libera. Dal balcone, Jerry vede finalmente Lise che corre su per le scale verso di lui.\nRiconoscimenti.\nNel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "138167", "revid": "1318658", "url": "https://it.wikipedia.org/wiki?curid=138167", "title": "Caso Rosenberg", "text": "Il caso Rosenberg \u00e8 una vicenda che, negli anni della guerra fredda, e in pieno clima di maccartismo, coinvolse i coniugi Julius ed Ethel Rosenberg e colp\u00ec profondamente l'opinione pubblica mondiale, quando i due furono processati, giudicati colpevoli e condannati a morte come spie dell'Unione Sovietica.\nNello specifico, i coniugi Rosenberg furono accusati di cospirazione attraverso lo spionaggio e incriminati con l'accusa di aver passato ad agenti sovietici dei segreti sulle armi nucleari. La fondatezza delle imputazioni \u00e8 rimasta sempre controversa, sebbene decenni dopo la declassificazione delle decifrazioni delle comunicazioni sovietiche da parte del progetto Venona abbia indicato che Julius Rosenberg fosse effettivamente coinvolto nello spionaggio.\nIn loro nome \u00e8 stato creato nel 1990 il \"Rosenberg Fund for Child\", un fondo con oltre diecimila associati che si occupa dell'assistenza e del recupero dei figli dei perseguitati a causa di attivismo politico.\nLa vicenda.\nJulius Rosenberg era nato in una famiglia di immigrati ebrei a New York il 12 maggio 1918. Nei censimenti viene riportato che la sua famiglia viveva al numero 205 East 113\u00ba quando lui aveva 2 anni. La famiglia si trasfer\u00ec nella Lower East Side di Manhattan quando Julius aveva 11 anni. I suoi genitori lavoravano nei negozi del Lower East Side, dove Julius frequent\u00f2 la Seward Park High School. Julius divenne un leader della Lega dei giovani comunisti statunitensi mentre frequentava il City College di New York. Nel 1936 incontr\u00f2 in un gruppo Ethel Greenglass. I due si sposarono nel 1939, lo stesso anno in cui Julius si laure\u00f2 in ingegneria elettrica.\nSuo cognato, David Greenglass, militare che lavorava a Los Alamos, il centro di ricerca che aveva sviluppato la prima bomba atomica, decise di collaborare con gli investigatori in cambio di uno sconto di pena. Disse che aveva consegnato a Julius Rosenberg, marito di sua sorella Ethel, dei documenti segreti e che questi documenti erano stati copiati proprio da Ethel.\nL'indagine che li port\u00f2 alla condanna alla sedia elettrica nel penitenziario di Sing Sing dello Stato di New York il 19 giugno 1953 aveva preso l'avvio, poco pi\u00f9 di due anni prima, dalla scoperta di testi sospetti battuti a macchina da Ethel Greenglass, coniugata Rosenberg, nell'ufficio della societ\u00e0 di spedizioni navali in cui la donna lavorava come segretaria. Seguirono dapprima l'arresto, rispettivamente il 17 luglio (Julius) e l'11 agosto (Ethel) 1950. Il 6 marzo 1951 inizi\u00f2 il processo che il 5 aprile si concluse con la condanna a morte. La sentenza di morte fu eseguita nonostante i molti appelli internazionali in favore della grazia, indirizzati da intellettuali di sinistra (tra cui Bertolt Brecht, Dashiell Hammett, Pablo Picasso, Frida Kahlo, Diego Rivera, Jean-Paul Sartre, Simone de Beauvoir) e dal papa Pio XII.\nDubbi e conferme.\nI figli dei coniugi Rosenberg hanno tentato per decenni di ottenere che fossero resi noti i documenti originali in base ai quali era stata condotta l'indagine. Essi denunciano che di quei documenti siano note solo rielaborazioni prodotte negli anni settanta, in prossimit\u00e0 della loro desecretazione. L'opinione espressa dal minore dei figli, Robert Meeropol, \u00e8 che, a causa della non disponibilit\u00e0 della documentazione originale, non \u00e8 in grado di escludere (ma ovviamente neanche di provare) che il padre abbia potuto effettivamente fornire ai russi informazioni (ma, secondo lui, non segreti inerenti alle armi nucleari), mentre certamente la madre fu perseguitata e condannata soltanto per essersi rifiutata di coinvolgere altri nella spirale delle denunce di correit\u00e0 (la cosiddetta ). Ambedue, afferma, furono vittime essenzialmente della loro ostinazione a non denunciare come spie altri militanti comunisti, come invece avevano fatto il fratello di Ethel e altri implicati \"a catena\" nel corso delle indagini.\nIl caso Rosenberg ha diviso gli Stati Uniti per decenni fino a quando nel settembre 2008 Morton Sobell, un ingegnere americano figlio di emigrati russi, coimputato per spionaggio insieme ai Rosenberg, condannato a 30 anni di carcere, rilasciato nel 1969 dopo 17 anni e 9 mesi e dichiaratosi sempre innocente, ha ammesso in un'intervista al \"New York Times\" che lui e il suo amico Julius erano entrambi agenti sovietici e di aver dato ai sovietici solo materiali sui radar difensivi e dispositivi di artiglieria. "}
{"id": "138171", "revid": "47767", "url": "https://it.wikipedia.org/wiki?curid=138171", "title": "San Romedio", "text": "Agiografia.\nNacque in una nobile famiglia austriaca, nell'area di una stazione militare, ad una decina di chilometri dall'odierna Innsbruck; identificata con l'odierna Thaur.\nIn et\u00e0 adulta comp\u00ec un pellegrinaggio a Roma con due compagni, Abramo e Davide. Lungo il viaggio conobbe Vigilio, vescovo di Trento e i futuri martiri anauniesi Sisinio, Martirio e Alessandro.\nA Roma visit\u00f2 i trofei degli apostoli Pietro e Paolo, le catacombe ove erano sepolti i martiri e conobbe il Papa.\nDi nuovo a Trento, decise di lasciare le sue propriet\u00e0 al vescovo, dato che in quei secoli l'assistenza ai poveri era curata dal clero con servizi permanenti (diaconie).\nUna parte dei beni sembra l'abbia lasciata pure alla chiesa di Augusta in Baviera.\nForse consigliato da Vigilio, stabil\u00ec la sua dimora presso il luogo dei martiri anauniesi, in Val di Non, sulla roccia che poi prese il suo nome. Qui trascorse gli ultimi anni di vita, nella venerazione di Ges\u00f9 alla stregua dei monaci orientali.\nMor\u00ec nel 405 (forse 400) e fu sepolto in cima alla roccia, in un sepolcro scavato da monaci eremiti.\nCulto.\nStoricamente il culto si manifesta nell'VIII secolo, con la costruzione di una cappella pi\u00f9 grande della precedente sulla tomba. Verso la fine del I millennio una confraternita provvedeva alla efficienza del santuario ospizio, che and\u00f2 via via ingrandendosi fino ad occupare l'intero sperone.\nSeguirono donazioni dei principi vescovi di Trento, Adalperone (XI secolo) e Ghebardo (XII secolo). Il calendario diocesano in questo secolo contiene la festa liturgica di san Romedio e suggerisce delle preghiere particolari. L'officiatura risale al XV secolo, la messa propria al XVIII secolo e il culto pubblico fu ammesso da Pio X, il 24 luglio 1907.\nLeggende devozionali.\nDiverse sono le leggende che la tradizione devozionale gli attribuisce:"}
{"id": "138172", "revid": "1442080", "url": "https://it.wikipedia.org/wiki?curid=138172", "title": "\u017deljko Kalac", "text": "Carriera.\nClub.\nSydney Croatia.\nKalac, di origine croata, \u00e8 cresciuto negli australiani del Sydney Croatia, oggi Sydney United. Nella stagione 1989-1990, all'et\u00e0 di 18 anni, \u00e8 stato promosso in prima squadra, come vice di Tony Franken, e ha giocato le prime 11 partite della stagione a causa dell'assenza del portiere titolare.\nLa stagione successiva non ha avuto occasione di giocare, ma a fine stagione Franken si \u00e8 trasferito all'APIA Leichhardt e cos\u00ec Kalac nella stagione 1991-1992 si \u00e8 giocato il posto di titolare con il giovane Mark Bosnich, di ritorno da un prestito poco felice al Manchester United, riuscendo a disputare dall'inizio 21 partite su 26.\nA fine stagione Bosnich si \u00e8 trasferito all'Aston Villa ma, a seguito dell'esclusione dell'APIA Leichhardt dalla NSL per problemi finanziari, Franken fece ritorno al Sydney United (allora Sydney C.S.C.). Tuttavia i ruoli di primo e secondo portiere non erano pi\u00f9 ben definiti come in precedenza e dopo l'alternanza tra i due durante la stagione 1992-1993, Kalac \u00e8 diventato il titolare fisso del Sydney United ed \u00e8 rimasto tale fino al 1995, quando ha tentato l'avventura europea.\nLeicester City.\nNel dicembre del 1995, infatti, Kalac \u00e8 passato agli inglesi del Leicester City, ma la sua esperienza oltremanica \u00e8 durata pochissimo: solo 3 presenze di cui una in campionato, una in Coppa di Lega e una nella finale dei play-off promozione contro il Crystal Palace, partita nella quale Kalac \u00e8 entrato al 119\u00ba minuto di gioco in previsione dei rigori, ma un minuto pi\u00f9 tardi il compagno di squadra Steve Claridge ha segnato il gol-vittoria che \u00e8 valso la promozione in Premier League.\nLa stagione successiva non si \u00e8 concretizzato il suo passaggio al Wolverhampton a causa del mancato ottenimento del permesso di lavoro e ha fatto ritorno in Australia, nuovamente nelle file del Sydney United.\n\u00c8 stato per altre due stagioni in patria totalizzando 46 presenze prima del ritorno in Europa.\nRoda JC.\nNel 1998 \u00e8 stato acquistato dagli olandesi del Roda JC, dove ha disputato 4 campionati di Eredivisie (115 presenze totali), esordendo anche in Coppa UEFA nella gara Roda JC-\u0160achtar 2-0 del 16 settembre 1999.\nSi \u00e8 fatto notare durante una partita degli ottavi di finale della Coppa UEFA 2001-2002 disputata il 28 febbraio 2002, dove il Roda JC ha sfiorato la qualificazione al turno successivo contro il Milan a San Siro. Durante la partita, finita sul risultato di 0-1 per gli olandesi (il Milan aveva vinto per 1-0 all'andata in trasferta), Kalac si \u00e8 messo in luce per tutti i novanta minuti esibendosi in numerose parate importanti e parando ben 2 tiri dal dischetto ai rossoneri, prima a Jos\u00e9 Mari e poi a Kaladze. Alla fine il Milan ha vinto lo stesso per 3-2 dopo i rigori. Dopo questa partita Luciano Gaucci ha deciso di portarlo a Perugia a stagione conclusa.\nPerugia.\nNel 2002 \u00e8 passato al . Nella prima stagione a Perugia ha disputato 22 partite nel campionato di Serie A, esordendo il 15 settembre 2002 in occasione di Perugia- 2-0 e 2 in Coppa Intertoto, dove ha esordito il 3 dicembre 2002 in Sampdoria-Perugia 1-1.\nNella stagione successiva (2003-2004), che ha visto a fine anno retrocedere il Perugia in Serie B, \u00e8 sceso in campo per 29 volte in campionato. Alla fine della stagione 2004-2005 il Perugia ha fallito la promozione in Serie A e quindi Kalac, in quell'anno titolare con 29 presenze in B e 3 in Coppa Italia, \u00e8 passato al Milan a parametro zero per ricoprire il ruolo di secondo portiere, alle spalle di Dida.\nIn tre anni con i grifoni ha totalizzato 96 presenze, 51 in Serie A, 29 in Serie B, 9 in Coppa Italia, 5 nella Coppa UEFA 2003-2004 e 2 nella Coppa Intertoto 2002.\nMilan.\nNella sua prima annata rossonera (2005-2006) \u00e8 stato impiegato poco da Carlo Ancelotti, esordendo con i rossoneri il 21 novembre 2005 nella partita di Coppa Italia Milan-Brescia 3-1. Ha anche debuttato in Champions League il 21 febbraio 2006 a Monaco contro il Bayern Monaco (andata degli ottavi di finale), sostituendo Dida, infortunatosi nella ripresa.\nHa iniziato la sua seconda stagione in rossonero sempre alle spalle di Dida, giocando da titolare 4 gare di Coppa Italia e rimanendo fisso in panchina per le prime giornate. Il brasiliano, poi, si \u00e8 infortunato gravemente a un legamento del ginocchio sinistro in occasione della gara di Champions League persa dal Milan in Grecia contro l' (1-0) e valida per il girone di qualificazione agli ottavi di finale. Kalac ha sostituito Dida nella ripresa e ha debuttato poi come titolare in campionato nella gara casalinga contro il , vinta dai rossoneri per 1-0 con un gol di Paolo Maldini. Vista la gravit\u00e0 dell'infortunio di Dida, Kalac \u00e8 stato schierato da titolare nei due mesi seguenti prima di infortunarsi anch'egli in Milan- 3-1 del 14 gennaio, quando ha subito una distorsione al ginocchio con interessamento legamentare che lo ha costretto all'inattivit\u00e0 per circa 2 mesi. Il Milan quindi ha ingaggiato Storari dal Messina e poco dopo il titolare Dida ha fatto il suo rientro dall'infortunio. Nel marzo 2007 Kalac ha rinnovato il contratto con la societ\u00e0 rossonera fino al 2009.\nNella stagione 2007-2008 ha disputato come titolare 6 partite di campionato al posto dell'infortunato Dida (contro Palermo, Catania, Udinese, Atalanta, Genoa e ) e altre 2 partite in Champions League (contro lo \u0160achtar, in questo caso per la squalifica di Dida, ed il Celtic), per poi conquistare definitivamente, grazie alle buone prestazioni e nonostante il rientro del portiere brasiliano, il ruolo di titolare dalla partita contro la Fiorentina del 3 febbraio 2008.\nIl suo rendimento nel girone di ritorno ha convinto la societ\u00e0 rossonera a rinnovare il suo contratto sino al 30 giugno 2010, ma dopo una stagione in cui \u00e8 sceso in campo in una sola occasione, il 12 agosto 2009 ha rescisso il proprio contratto consensualmente con la societ\u00e0.\nKavala.\nIl 2 settembre 2009 ha sottoscritto un contratto biennale con la squadra greca del Kavala. Ha esordito con il Kavala il 18 ottobre 2009 in Kavala- 2-2.\nAlla fine della stagione 2009-2010 Kalac si \u00e8 ritirato dal calcio giocato.\nNK Tompojevci.\nA quasi undici anni di distanza, il 14 marzo 2021, durante uno dei soggiorni in Croazia, paese dei genitori, non potendo tornare in patria per le misure conseguenti alla pandemia di COVID-19, \u00e8 sceso in campo con la squadra dilettante dell'NK Tompojevci, nel corso di un incontro amichevole. Due giorni dopo ha anche diretto gli allenamenti del team croato.\nNazionale.\nKalac ha fatto parte della Nazionale australiana per pi\u00f9 di 14 anni, la maggior parte dei quali come vice di Mark Bosnich prima e Mark Schwarzer poi. Nonostante ci\u00f2 ha collezionato in totale 54 presenze con i \"Socceroos\", pi\u00f9 di Bosnich (22) e, fino al proprio ritiro dalla Nazionale, anche di Schwarzer (40).\nKalac ha fatto parte della Nazionale australiana che ha preso parte al Mondiale Under-16 del 1989 come vice di Schwarzer e poi al Mondiale Under-20 1991 ancora come secondo portiere, ma stavolta alle spalle di Bosnich.\nKalac ha debuttato con la Nazionale australiana nel 1992 nell'amichevole -Australia a Giacarta persa 1-0.\n\u00c8 stato convocato da Guus Hiddink, selezionatore della Nazionale australiana, per il Mondiali di Germania 2006, dove ha giocato solo l'ultima partita del primo turno contro la (2-2), in quanto secondo del titolare Schwarzer. La sua Nazionale \u00e8 stata eliminata agli ottavi di finale dall', futura campione del mondo (1-0). Ha inoltre partecipato a svariate edizioni della Coppa delle nazioni oceaniane, vinta per 3 volte.\nIl 4 ottobre ha annunciato il suo ritiro dalla Nazionale e il 7 dello stesso mese disputa la sua ultima partita con i \"Socceroos\", in un incontro amichevole con il .\nAllenatore.\nDopo un anno sabbatico, il 9 agosto 2011 \u00e8 stato ingaggiato dal come preparatore dei portieri. Il 22 maggio 2015 lascia il Sydney FC per accasarsi ai rivali cittadini del , con l'incarico di presiedere alla preparazione dei portieri sia della prima squadra sia delle formazioni giovanili. Nell'ottobre 2017, segue l'allenatore del club Tony Popovi\u0107 al militante nel massimo campionato turco. L'esperienza di Kalac in Turchia termina con l'esonero di Popovic e del suo staff nel successivo dicembre. ll 18 giugno 2018 torna nella A-League australiana come allenatore dei portieri del . Si dimette dall'incarico il 15 maggio 2019. Tra agosto e settembre presta opera a titolo gratuito quale assistente alla guida tecnica del , sua antica squadra, per poi esserne nominato allenatore da ottobre 2019.. Dopo nemmeno una stagione abbandona la squadra per seguire nuovamente Popovic come preparatore dei portieri, questa volta in Grecia, allo formazione della seconda categoria ellenica, acquistata dal tycoon australiano Bill Papas. Il 2 febbraio 2021, dopo appena quattro partite, di cui una vittoria e tre pareggi, lascia anche questo incarico. Il 2 ottobre 2021 prende le redini del militante in 3.HNL succedendo cos\u00ec \u017deljko Mija\u010d.\nStatistiche.\nPresenze e reti subite nei club.\n\"Statistiche aggiornate al 16 aprile 2021.\""}
{"id": "138174", "revid": "1154737", "url": "https://it.wikipedia.org/wiki?curid=138174", "title": "Portamento (botanica)", "text": "Il portamento \u00e8 in botanica la forma che si stabilisce con la crescita delle parti aeree della pianta. \nTipi di portamento.\nLe varie specie possono avere vari tipi di portamento:"}
{"id": "138176", "revid": "1632387", "url": "https://it.wikipedia.org/wiki?curid=138176", "title": "Arturo Di Napoli", "text": "\u00c8 soprannominato \"Re Art\u00f9\".\nBiografia.\nNasce a Milano da una famiglia originaria di San Giovanni a Teduccio, quartiere della periferia orientale di Napoli.\nCarriera.\nGiocatore.\nGli esordi.\nCresciuto nelle giovanili dell', nel 1993 viene ceduto in prestito dal club nerazzurro all', squadra di Serie B con cui disputa 21 incontri (segnando 1 gol). Tornato all'Inter, viene prestato al Gualdo in Serie C1, dove in 31 presenze mette a segno 10 reti nella stagione 1994-1995.\nNel 1995 viene ceduto in compropriet\u00e0 al Napoli, con cui esordisce nella massima categoria il 27 agosto 1995 alla prima giornata subentrando al 37' al posto di Alain Boghossian e mette a segno il suo primo gol in Serie A il 23 dicembre 1995 segnando il gol che accorci\u00f2 le distanze in Sampdoria-Napoli poi terminata 2-2. A fine campionato colleziona 27 partite e 5 reti. Nella stagione successiva si divide tra i campani e l'Inter (che lo riscatta a gennaio), per un totale di 7 presenze senza reti.\nNelle due annate successive gioca in prestito al (24 presenze impreziosite da 6 gol in Serie A) e all'Empoli, col quale retrocede in Serie B ma segna 11 reti in 25 partite nella stagione 1998-1999. Nella stagione 1999-2000 viene ceduto definitivamente al per 8 miliardi di lire, non riuscendo a evitare la retrocessione in Serie B.\nViene quindi ceduto al in cambio di Sergio Volpi: con i lagunari segna 16 gol nella stagione 2000-2001 e conquista la promozione in Serie A. Non riesce a ripetersi nella stagione successiva, in Serie A (una sola rete in 25 presenze), e nel 2002 viene acquistato dal , nell'ambito del passaggio di diversi giocatori e del presidente Maurizio Zamparini dalla societ\u00e0 veneta a quella siciliana; con i rosanero mette a segno 8 reti nella serie cadetta, svincolandosi a fine stagione.\nMessina.\nNell'estate 2003, dopo un periodo in prova con la squadra turca del Be\u015fikta\u015f, viene acquistato dal , con cui gioca fino al 2007. Con i giallorossi ottiene la promozione in Serie A, grazie anche alle sue 19 realizzazioni, e nella stagione 2004-2005 \u00e8 uno degli artefici del 7\u00ba posto della squadra siciliana, segnando 9 gol. Nella stagione 2005-2006 supera il suo record di reti in massima serie andando in gol 13 volte.\nSalernitana.\nNel luglio 2007 raggiunge l'accordo con la firmando un contratto triennale. Durante il campionato di Serie C1 realizza 21 reti, trascinando i granata alla vittoria del girone B e alla promozione in Serie B, fregiandosi anche del titolo di capocannoniere. Nella stagione successiva riesce con 13 reti a dare il suo contributo alla squadra granata che ottiene la salvezza nell'ultimo turno in casa del (a entrambe le squadre bastava un punto).\nAll'inizio della stagione 2009-2010, Di Napoli \u00e8 tesserato con la Salernitana ma non viene inserito nella lista consegnata in Lega per partecipare al campionato di Serie B; infatti il 4 settembre rescinde consensualmente il contratto che lo legava al club campano.\nI ritorni a Messina e Venezia, la Caronnese.\nA trentacinque anni Di Napoli torna ad accasarsi al , con cui mette a segno 20 reti in Serie D. Il 1\u00ba settembre 2010 si trasferisce al , avviando nel frattempo una trattativa per l'acquisto del Messina insieme a diversi imprenditori.\nDopo 11 presenze e due reti col Venezia, il 2 dicembre 2010 passa all'Insubria Caronnese (poi semplicemente Caronnese), squadra militante in Serie D, segnando subito all'esordio. Giocher\u00e0 18 partite segnando 12 gol e portando la squadra varesotta dalle ultime posizioni all'esclusione dai play-off per differenza reti. A fine stagione si svincola, per poi tornare a giocare in Serie D con la Caronnese, con cui chiude nel 2012 la sua carriera da calciatore.\nAllenatore.\nIl 14 luglio 2012 inizia la sua carriera da allenatore al Rieti, militante in Eccellenza Lazio. Si dimette dall'incarico il 22 novembre successivo, a causa di contrasti con la societ\u00e0 e motivi familiari. Il 5 agosto 2013 si accorda con il , militante in Serie D, ma a dicembre rassegna le dimissioni a causa dello smantellamento della squadra dovuta ai problemi societari del club.\nLa stagione successiva arriva il salto in Lega Pro: il 26 luglio 2014 diventa infatti l'allenatore del , firmando un contratto annuale, ma il 18 dicembre dello stesso anno viene esonerato. Il 29 dicembre firma per il Vittoriosa Stars, squadra che milita in First Division, la serie B maltese.\nL'8 agosto 2015 diventa ufficialmente allenatore del Messina, dopo aver partecipato alla cordata per l'acquisizione della societ\u00e0 stessa. Il 9 marzo 2016 lascia per\u00f2 la panchina peloritana a seguito della squalifica per quattro anni nello scandalo calcioscommesse, ridotta in secondo grado a tre anni e sei mesi.\nNell'agosto 2017 arriva \u2014 per effetto di un patteggiamento \u2014 un'ulteriore pena di tre mesi di squalifica (in continuazione con la precedente) con l'aggiunta di un'ammenda di 8.000 euro; a seguito del mancato versamento della somma entro i 30 giorni previsti, l'11 aprile 2017 il Tribunale federale dichiara decaduto l'accordo e, tenuto conto della memoria difensiva che informava di un ricovero per problemi di salute, irroga a Di Napoli una pena di cinque mesi di squalifica (sempre da sommare a quella di tre anni e mezzo), con conferma della precedente ammenda.\nL\u201911 ottobre 2017 viene assolto dal GUP di L\u2019Aquila dall\u2019accusa di illecito sportivo.\nA seguito di tale sentenza, l\u2019ex calciatore ottiene la revisione della squalifica sportiva e pu\u00f2 tornare nel mondo del calcio.\nDall\u20198 settembre 2018 allena il Cologno, squadra lombarda, militante in promozione."}
{"id": "138180", "revid": "712828", "url": "https://it.wikipedia.org/wiki?curid=138180", "title": "Shonan junai gumi - La banda dell'amore puro di Shonan", "text": " \u00e8 un manga scritto e disegnato da T\u014dru Fujisawa dal 1991 al 1996 sulla rivista Weekly Sh\u014dnen Magazine composta da 31 volumi. Negli anni novanta sono state realizzate una serie anime OAV composta da 5 episodi ed un film live action distribuito in cinque VHS.\n\u00c8 la prima opera riguardante il duo di personaggi Eikichi Onizuka e Ryuji Danma, chiamati Oni-Baku, a cui seguir\u00e0 il prequel \"Bad Company\" e poi \"Great Teacher Onizuka\" e vari spin-off. L'edizione italiana (edita dalla Dynit) ha come traduzione letterale del titolo \"La banda dell'amore puro di Shonan\" ed \u00e8 conosciuta anche come \"Young GTO - Le avventure del giovane GTO\".\nTrama.\nEikichi Onizuka e Ryuji Danma sono due teppisti liceali che, nonostante la loro fama nelle risse, dove sono conosciuti col nome Oni-Baku, non hanno fortuna con le ragazze e sono ancora vergini. Tenteranno cos\u00ec di liberarsi della loro verginit\u00e0 cambiando scuola e stile di vita. Nonostante ci\u00f2 la loro fama li rende bersagli dei vari teppisti e delle varie bande che tentano di raggiungere il titolo di pi\u00f9 forte di Sh\u014dnan. Cos\u00ec tra una rissa e l'altra tenteranno di approcciare pi\u00f9 ragazze possibili per raggiungere finalmente il loro obiettivo.\nMedia.\nManga.\nIl manga \u00e8 stato pubblicato per la prima volta in Giappone nel marzo 1991, dalla K\u014ddansha, per proseguire fino al dicembre 1996, per un totale di 267 capitoli raccolti in 31 tank\u014dbon, di cui il primo \u00e8 uscito a marzo 1991 mentre l'ultimo nel dicembre 1996. Successivamente, dal maggio al dicembre 2000 usc\u00ec una seconda edizione, composta stavolta da 15 bunkoban denominata \"edizione speciale super volume\" con circa 400 pagine ciascuno con una sovraccoperta doppia: sul lato esterno c'\u00e8 la copertina della nuova edizione, mentre su quello interno ci sono le copertine dei volumi originali.\nLa Dynit a partire dal 6 luglio 2005 al 20 febbraio 2008 ha pubblicato l'edizione bunkoban di 15 volumi col titolo \"Shonan Junai Gumi - La banda dell'amore puro di Shonan\", poi ripubblicata in 5 cofanetti di 3 volumi l'uno nel 2010. L'edizione nordamericana \u00e8 stata edita dalla Tokyopop fino al volume 10 e da Vertical Inc. dal volume 11 in poi ed \u00e8 stata intitolata \"GTO: The Early Years\". Il primo volume \u00e8 stato pubblicato il 13 giugno 2006 al 23 ottobre 2012. Il manga \u00e8 edito anche in Francia da Pika \u00c9dition nell'edizione originale di 31 volumi tra il 17 maggio 2005 all'8 luglio 2009 col titolo \"Young GTO! Shonan Junai Gumi\". In Taiwan la serie \u00e8 pubblicata da Tong Li Publishing.\nOAV.\nSono stati pubblicati 5 OAV in VHS tra il 21 gennaio 1994 ed il 24 gennaio 1997. I primi due OAV sono stati diretti da Katsumi Minokuchi, il terzo da Gyou Suzuki, il quarto da Takesho Yamaguchi ed il quinto da Noboru Matsui, sono stati tutti prodotti da Mitsuo Sejima, mentre Hideyuki Hori e Issei Futamata hanno rispettivamente doppiato Ryuji Danma e Eikichi Onizuka.\nLive Action.\nTra il 27 gennaio 1995 ed il 25 aprile 1997 sono stati pubblicati in VHS un adattamento live-action in cinque OAV distribuiti da Tokuma Japan Communications con Naoki Miyashita nel ruolo di Eikichi Onizuka e Shougyou Yamaguchi nel ruolo di Ryuji Danma. I primi tre OAV sono stati diretti da Hideo Nanbu mentre gli ultimi due da Noboru Matsui."}
{"id": "138181", "revid": "767487", "url": "https://it.wikipedia.org/wiki?curid=138181", "title": "Atto di forza", "text": "Atto di forza (\"Total Recall\") \u00e8 un film del 1990 diretto da Paul Verhoeven, liberamente ispirato a un racconto breve di Philip K. Dick dal titolo \"Ricordiamo per voi\" (\"We Can Remember It For You Wholesale\"), interpretato da Arnold Schwarzenegger, Rachel Ticotin e Sharon Stone.\nIl film ha avuto un remake, \"Total Recall - Atto di forza\" (2012).\nTrama.\nAnno 2084. Su Marte due individui passeggiano in tuta spaziale; uno dei due cadendo in un fosso si rompe il casco, causando la depressurizzazione della tuta. L'altro, una donna bruna, resta a guardare impotente mentre il compagno sta morendo.\nIn realt\u00e0 la scena era un incubo di Douglas Quaid, un operaio edile sposato con una donna di nome Lori. Quaid, ossessionato dal desiderio di visitare il pianeta rosso per cercare una risposta ai suoi sogni, decide di andare alla \"Rekall\", una compagnia capace di impiantare false memorie di viaggi mai accaduti attraverso un avanzato tipo di realt\u00e0 virtuale. Nonostante l'avvertimento di Harry, un suo collega, Quaid si sottopone al trattamento della Rekall accettando l'opzione di essere un agente segreto che scopre antiche tecnologie aliene per rendere l'esperienza virtuale pi\u00f9 interessante. Dopo avere selezionato il programma \"Cieli azzurri su Marte\" e avere chiesto alcuni dettagli a Quaid i tecnici lo addormentano per iniziare l'innesto. Nel mentre per\u00f2 Quaid si risveglia e assale i tecnici insistendo con la paranoia che lo hanno \"fatto scoprire\" e afferma di non essere Quaid. Dopo averlo sedato gli addetti scoprono che lui \u00e8 gi\u00e0 stato sottoposto a un innesto. Per evitare guai i tecnici cancellano dalla memoria di Quaid la sua visita alla Rekall, lo rimborsano e lo fanno riportare a casa.\nQuaid si risveglia in un taxi nei dintorni della sua abitazione e sulla strada incontra Harry insieme a un gruppo di uomini, che lo attaccano all'improvviso con l'intenzione di ucciderlo a causa della sua visita alla Rekall; tuttavia Quaid scopre di avere a livello istintivo delle capacit\u00e0 combattive eccezionali e riesce a eliminarli tutti. Quando Quaid torna a casa e cerca di spiegare l'accaduto a sua moglie Lori, la donna chiama i rinforzi e lo aggredisce rivelandogli di non essere sua moglie e che la sua attuale vita \u00e8 tutta un innesto. Subito dopo Quaid \u00e8 costretto a fuggire dall'appartamento quando giungono le forze dell'ordine guidate da Richter, che lo vogliono catturare. Quaid, riuscito a sfuggire agli agenti, riceve una valigetta da un uomo che afferma di avere lavorato con lui in passato e che sta seguendo le sue istruzioni. La valigetta contiene denaro, un travestimento con falsi documenti di identit\u00e0 e un attrezzo che Quaid usa per estrarre il dispositivo di rilevamento che ha impiantato nella narice. La valigetta contiene anche un video di un uomo identico a lui chiamato Carl Hauser, che gli racconta che un tempo lavorava su Marte come agente a caccia dei membri della rivolta marziana per conto dell'amministratore planetario Vilos Cohaagen, ma in seguito lo ha tradito, unendosi ai ribelli, quando scopr\u00ec scottanti verit\u00e0. Hauser crede che Cohaagen sia dietro il suo lavaggio cerebrale e quindi gli intima di recarsi su Marte per scoprire come stanno le cose e fermarlo.\nQuaid usa i soldi e il travestimento della valigetta per raggiungere la colonia marziana dove, seguendo gli indizi forniti da Hauser, fa amicizia con un tassista di colore di nome Benny, che lo accompagna a \"Venusville\", un quartiere a luci rosse della colonia, dove vivono delle persone, alcune delle quali mutate per via della scarsa protezione contro le radiazioni. In un pub Quaid incontra Melina, identica alla donna del suo incubo, una personalit\u00e0 di spicco tra le forze ribelli. La donna si rifiuta di parlargli credendo che sia sempre stato una spia del nemico. In seguito Quaid riceve la visita di Lori e dal dottor Edgemar, lo sviluppatore della Rekall. I due cercano di spiegare a Quaid che il suo viaggio virtuale \u00e8 andato storto e tutte le esperienze che ha vissuto dalla notte in cui ha lasciato la Rekall sono solo il frutto di un delirio paranoico che ha creato il suo cervello. Quaid quasi si convince, ma quando nota la tensione di Edgemar comprende che sta collaborando con il nemico e gli spara alla testa. Gli uomini di Richter irrompono nella stanza e tentano di catturare Quaid, il quale viene salvato dall'intervento di Melina, che uccide tutti gli uomini e viene coinvolta in una colluttazione con Lori, venendo a sua volta salvata da Quaid, che uccide la sua ex moglie.\nI due tornano a Venusville, accompagnati da Benny, dove si nascondono in un passaggio segreto mentre i ribelli tengono testa agli uomini di Richter; Cohaagen ordina cos\u00ec la ritirata e fa isolare il quartiere, bloccandone l'alimentazione di ossigeno e condannando gli abitanti a morte certa se Quaid non si consegner\u00e0 a loro. Quaid, Melina e il tassista Benny riescono a raggiungere il quartier generale sotterraneo della ribellione. Quaid incontra il capo dei ribelli, \"Kuato\", un piccolo mutante umanoide con poteri telepatici, congiunto nel ventre di un uomo chiamato George. Indagando nella mente di Quaid, Kuato gli fa ricordare di essere a conoscenza di un reattore che si trova sotto \"Monte Piramide\", costruito mezzo milione di anni prima dai marziani un tempo abitanti del pianeta, in grado di fornire ossigeno per tutti se attivato. Cohaagen ha celato l'esistenza di questo reattore perch\u00e9 la capacit\u00e0 del reattore di fornire ossigeno priverebbe Cohaagen del controllo sulla colonia marziana. Kuato implora Quaid di innescare il reattore per liberare Marte dalla tirannia di Cohaagen. Prima di procedere, per\u00f2, le forze di Cohaagen assalgono la base ribelle, rivelando che Benny faceva in realt\u00e0 il doppio gioco. Richter uccide Kuato e porta Quaid e Melina nell'ufficio di Cohaagen, il quale gli mostra un altro video di Hauser, rivelando che l'intera esperienza di Quaid \u00e8 parte di un'elaborata operazione top secret architettata da lui e Cohaagen, i quali sono in realt\u00e0 grandi amici, per scovare i ribelli.\nCohaagen ordina che Quaid e Melina vengano sottoposti a un ulteriore lavaggio del cervello che faccia tornare Quaid quello che era prima, ossia Hauser, e che renda Melina sua devota compagna. Tuttavia Quaid e Melina riescono a liberarsi e scappare, raggiungendo il reattore alieno, uccidendo per la strada Benny, Richter e i suoi uomini. Cohaagen arriva per primo nella sala del manufatto alieno con l'intenzione di distruggerlo con una bomba, perch\u00e9 secondo lui il reattore innescherebbe una reazione di fusione nucleare di enormi proporzioni, uccidendo tutti i presenti sul pianeta. Lo spietato dittatore viene fermato dall'arrivo di Melina, che gli spara sulla spalla mentre Quaid getta via l'ordigno, che esplode distruggendo un sigillo sul muro della sala, causandone la violenta depressurizzazione. Cohaagen viene aspirato fuori e gettato sulla superficie di Marte, dove muore brutalmente di asfissia e decompressione. Quaid riesce ad attivare il reattore e, prima che lui e Melina vengano aspirati fuori e subiscano la fine di Cohaagen, il reattore scioglie lo strato di ghiaccio esterno del nucleo di Marte, facendo fuoriuscire l'ossigeno sulla superficie. Una nuova atmosfera spazia tutto il cielo di Marte, che frantuma i vetri della colonia marziana dando agli abitanti aria fresca da respirare.\nMentre coloni e mutanti compiono i primi passi sotto il cielo azzurro di Marte terraformato, Quaid si domanda se in realt\u00e0 non sia tutto un sogno, prima di baciare Melina.\nProduzione.\nLa sceneggiatura originale venne scritta da Dan O'Bannon e Ronald Shusett, gli autori di \"Alien\" (1979). I due avevano acquisito i diritti del racconto di Philip K. Dick \"Ricordiamo per voi\" mentre l'autore era ancora in vita. Non riuscendo a trovare alcun finanziatore, il progetto rimase in \"development hell\", passando da uno studio all'altro per diversi anni, durante i quali furono redatte circa quaranta bozze della sceneggiatura.\nA met\u00e0 anni ottanta, il produttore Dino De Laurentiis assunse il progetto con Richard Dreyfuss come protagonista. Anche Patrick Swayze, che aveva da poco recitato in \"Dirty Dancing\", venne preso in considerazione per il ruolo. Nel 1987 venne annunciato che il film sarebbe stato realizzato come produzione di lancio della De Laurentiis Entertainment Group presso dei nuovi studi cinematografici sulla Gold Coast, in Australia, con Bruce Beresford regista della sceneggiatura di O'Bannon e Shusett. Tuttavia questo progetto non vide mai la luce.\nDavid Cronenberg ricevette la sceneggiatura da De Laurentiis, trovandola di base molto promettente, ma andando avanti sentiva che O'Bannon e Shusett non sapessero cosa fare della storia. Cronenberg ha in seguito parlato del suo lavoro come un costante conflitto con Shusett: \"Ci ho lavorato per un anno e ho fatto circa 12 bozze. Alla fine, siamo arrivati a un punto in cui Ron Shusett ha detto, 'Sai cosa hai fatto? Hai fatto la versione di Philip K. Dick.' Ho riposto, 'Non \u00e8 quello che dovremmo fare?' Lui invece, 'No, no, noi vogliamo fare \"I predatori dell'arca perduta su Marte\".\" Cronenberg intendeva ingaggiare William Hurt nel ruolo principale e immaginava il film come uno \"\"Spider\" su Marte\". Shusett ha affermato che un altro motivo per cui Cronenberg lasci\u00f2 il film era che nel periodo in cui Dreyfuss era coinvolto, il regista voleva adottare un approccio diverso, e nelle parole di Shusett era \"improvvisamente [...] contro le sue stesse idee\" dopo alcuni disaccordi. Sebbene non sia stato accreditato nella versione finale del film, Cronenberg diede origine all'idea dei mutanti su Marte, incluso il personaggio di Kuato (denominato Quato nella sua sceneggiatura). Quando l'adattamento di \"Dune\" fall\u00ec al botteghino, anche De Laurentiis perse l'entusiasmo per il progetto.\nIl fallimento della compagnia di De Laurentiis apr\u00ec una possibilit\u00e0 per Arnold Schwarzenegger, che aveva contattato senza successo il produttore per chiedergli di recitare nel film. Schwarzenegger era venuto a conoscenza del progetto per la prima volta durante le riprese di \"Codice Magnum\", che era stato distribuito dalla De Laurentiis Entertainment Group. Inizialmente l'attore pens\u00f2 di fare il film con il produttore di \"Predator\" Joel Silver, per cui stava lavorando in quel periodo, ma anche questo progetto non venne mai realizzato. Convinse quindi la Carolco Pictures ad acquistare i diritti del film per una somma relativamente economica di tre milioni di dollari e negozi\u00f2 uno stipendio di 10-11 milioni di dollari (pi\u00f9 il 15% dei profitti) per recitare, con un grado di controllo insolitamente ampio sulla produzione. L'attore ottenne il potere di veto su produttore, regista, sceneggiatura, co-protagonisti e promozione. Schwarzenegger reclut\u00f2 personalmente Paul Verhoeven per dirigere il film, essendo rimasto colpito da \"RoboCop\" (per il quale lo stesso Schwarzenegger era stato inizialmente considerato come protagonista). A quel punto, la sceneggiatura aveva superato le quarantadue bozze, ma mancava ancora un terzo atto. Gary L. Goldman venne dunque chiamato da Schwarzenegger per sviluppare la bozza finale della sceneggiatura con Ronald Shusett. Il regista coinvolse inoltre molti dei suoi collaboratori in \"RoboCop\", tra cui l'attore Ronny Cox, il direttore della fotografia Jost Vacano, lo scenografo William Sandell, il montatore Frank J. Urioste e il truccatore ed effettista Rob Bottin.\nLuoghi delle riprese.\nIl film \u00e8 stato realizzato principalmente a Citt\u00e0 del Messico. Tra i luoghi:\nA Overton, Nevada, vennero girate alcune scene lungo la Valley of Fire State Park per alcuni paesaggi su Marte. Le riprese si svolsero dal 20 marzo al 23 agosto 1989.\nAccoglienza.\nIncassi.\nIl film ha esordito al primo posto del botteghino statunitense, battendo \"Ritorno al futuro - Parte III\" con durante la prima settimana nei cinema. Ha concluso la sua corsa al botteghino con un ricavato totale di negli Stati Uniti e in tutto il mondo. In Italia fu il 5\u00ba film per incassi della stagione 1990-91.\nCritica.\nIl film ha ricevuto un'accoglienza generalmente buona. Sul sito Rotten Tomatoes registra un indice di gradimento pari all'82% delle recensioni professionali positive, definendolo \"un impeto frenetico di violenza, sangue e umorismo che non si ferma mai\". Su IMDb ha una valutazione positiva di 7,5/10. Su Metacritic ha invece un punteggio di 57 su 100 basato su 17 recensioni.\nRoger Ebert diede al film un giudizio di tre stelle e mezzo su quattro, definendolo \"uno dei film di fantascienza pi\u00f9 complessi e visivamente interessanti da diverso tempo\".\nColonna sonora.\nLa colonna sonora \u00e8 stata composta e condotta da Jerry Goldsmith, eseguita dalla National Philharmonic Orchestra e pubblicata da \"Var\u00e8se Sarabande\" in due edizioni.\nNel 1990 ha pubblicato la \"ORIGINAL MOTION PICTURE SOUNDTRACK\", un'edizione costituita da 10 tracce (circa 40 minuti di musica).\nTracce.\nIl 5 dicembre 2000 ha pubblicato la \"THE DELUXE EDITION\", un'edizione costituita da 27 tracce (circa 74 minuti di musica).\nTracce.\nInoltre, nel 2020, in occasione del 30\u00ba anniversario del film, \"Quartet Records\" e \"StudioCanal\" hanno pubblicato un'edizione a 2 dischi, che oltre a presentare queste due pubblicazioni di \"Var\u00e8se Sarabande\", nel 2\u00ba disco include 15 tracce di musica addizionale. Oltre che su CD, la pubblicazione \u00e8 avvenuta anche su un set di 3 LP, seppur limitata a 1000 copie.\nAltri media.\nDal film vennero tratti, lo stesso anno, i videogiochi:\nLa serie televisiva canadese \"Total Recall 2070\" del 1999 \u00e8 ispirata al film nel nome e nella presenza dell'azienda Rekall che produce vacanze virtuali, ma la trama non ha niente a che vedere con il film.\nIl sequel cancellato.\nPer questo film era stato previsto un seguito: l'opera mai realizzata avrebbe dovuto basarsi su un altro racconto di Dick, \"Rapporto di minoranza\".\nNella trama Quaid sarebbe riuscito a portare alcuni mutanti da Marte sulla Terra e costoro, grazie alle loro facolt\u00e0 precognitive, sarebbero stati in grado di prevedere i crimini prima che accadessero.\nIl film non ottenne semaforo verde nonostante il buon successo ricevuto, ma il soggetto, ampliato con nuovi elementi non presenti nel racconto originale, divenne la base per il film \"Minority Report\", con i \"Precog\" al posto dei mutanti marziani.\nRemake.\nNel febbraio del 2009 il produttore Neal H. Moritz in associazione con la Original Film mostr\u00f2 alla Columbia Pictures i piani di produzione per un rifacimento in chiave moderna di \"Atto di forza\", attualizzato per le nuove generazioni, affidandone la sceneggiatura a Kurt Wimmer. Nel luglio del 2010 Len Wiseman fu scritturato dalla Sony/Columbia come regista.\nIl 17 gennaio 2012 \u00e8 stata diffusa la sinossi ufficiale del remake che pur rimanendo in linea di massima fedele al film originale presenta alcune differenze, come l'assenza dei viaggi su Marte, e si distacca ancora di pi\u00f9 dal racconto."}
{"id": "138186", "revid": "767487", "url": "https://it.wikipedia.org/wiki?curid=138186", "title": "Attila flagello di Dio", "text": "Attila flagello di Dio \u00e8 un film del 1982 diretto da Castellano e Pipolo, con protagonista Diego Abatantuono e prodotto da Mario Cecchi Gori e dal figlio Vittorio per la societ\u00e0 Intercapital.\nAppartenente al cosiddetto \"filone trash\" del cinema degli anni 1980, il film fu stroncato dalla critica ma negli anni successivi si sarebbe rivelato molto amato dal pubblico, al punto da diventare oggetto di interesse da parte di collezionisti e appassionati del genere e di essere poi commercializzato anche nel mercato home video in formato VHS, DVD e Blu-Ray.\nTrama.\nNelle campagne dell'attuale Segrate vive una trib\u00f9 di barbari guidati dal re Ardarico e il suo infedele sottoposto Fetuffo. Mentre gli uomini sono a caccia, il villaggio viene saccheggiato dai Romani che rubano il cibo, le donne e il bestiame. Quando Ardarico torna al villaggio e scopre l'accaduto decide di invadere Roma per riprendersi il maltolto: presso la sua trib\u00f9 infatti vige la legge del taglione, che si mostrer\u00e0 in pi\u00f9 occasioni. Ardarico parte per la sua guerra con una decina di uomini non rendendosi conto della potenza e vastit\u00e0 dell'esercito romano. Prima di partire consulta la maga Columbia per assicurarsi i favori del dio Odino; costei predice l'avvento di un re barbaro (Attila) talmente temibile da lasciare dietro di s\u00e9 il deserto. Impressionato, Ardarico ritiene di essere l'uomo della profezia e decide di cambiare nome, autoproclamandosi Attila.\nNel corso del viaggio verso Roma, Fetuffo tenta ben due volte di rovesciare il potere di Ardarico. Lo scalcinato gruppo di barbari si arricchisce di altri due componenti: il gallo Renaulto, ultimo superstite di una trib\u00f9 sconfitta dai Romani, che viene liberato da Ardarico, e la barbara Uraia, una delle donne della trib\u00f9 di Ardarico e segretamente innamorata di lui che, scappata dall'accampamento dei romani, riesce a ricongiungersi con i barbari grazie all'aiuto della maga Columbia (che le affida una spada da consegnare ad Attila).\nNel corso del viaggio i barbari si imbarcano su una zattera, fanno naufragio a causa delle allucinazioni prodotte da una sirena e ottengono un passaggio via mare verso sud da un mercante ligure, che in cambio chiede - e ottiene - Uraia come compenso. Sbarcati in Maremma nelle paludi nei pressi di Saturnia, i barbari chiedono ad un paesano di poter essere accolti nelle mura della citt\u00e0, ma questo, in tutta risposta, causa una assedio che si conclude con la morte di Renaulto.\nApprofittando del fatto che uno dei barbari, a causa di una precedente maledizione della maga Columbia, \u00e8 in grado di trasformarsi in un somaro durante la luna piena, Ardarico riesce a farsi aprire le porte di Saturnia e a saccheggiarla, entrando anche in contatto con la cultura greco-partenopea nella figura del maestro Silone, dotto napoletano che per la sua saggezza viene risparmiato dal capo barbaro. Il maremmano traditore viene poi impalato in piazza.\nProcedendo nel viaggio verso sud, i barbari danneggiano casualmente un acquedotto romano, credendo si tratti delle mura \"traforate\" di Roma. Il Senato romano, momentaneamente a corto di soldati a causa di altre campagne militari in corso, decide di prendere tempo inviando un'ambasciata ai barbari carica di doni preziosi e di vino soporifero. Mentre dormono, i barbari sono circondati da un'unit\u00e0 Romana comandata da Fusco Cornelio, gi\u00e0 invaghitosi di Uraia mentre la bella barbara era tenuta prigioniera all'accampamento romano.\nUn tentativo di mediazione di Fusco Cornelio, che lascerebbe tornare indietro incolumi i barbari in cambio di Uraia, viene respinto da Ardarico, che cos\u00ec confessa il suo innamoramento per la donna. Segue quindi un'ultima inevitabile battaglia, dai caratteri epici, dove l'esercito di Attila viene distrutto dai Romani. Ardarico/Attila, Uraia e Fetuffo saranno gli unici superstiti, riuscendo a salvarsi, assieme a buona parte del bottino romano, grazie a una mongolfiera costruita in precedenza da Silone. Purtroppo il peso \u00e8 eccessivo e per risolvere il problema Fetuffo viene gettato gi\u00f9 da Ardarico per i suoi tentativi di rovesciamento del suo potere.\nAttila, infine, riesce a salvarsi e a ricongiungersi con l'amata Uraia.\nProduzione.\nAbatantuono interpreta il personaggio del \"terrunciello\" che lo aveva portato al successo in quegli anni ma, nonostante questo, \"Attila\" fu un flop al botteghino, cos\u00ec come il suo successivo film \"Il ras del quartiere\", dimostrando una crescente disaffezione del pubblico verso tale personaggio che infatti verr\u00e0 immediatamente abbandonato dall'attore.\nIl suo curioso modo di parlare costella il film di numerose battute basate su giochi di parole e deformazioni delle stesse; sebbene siano state considerate dalla critica come infantili e grossolane, col tempo sono poi diventate dei veri e propri tormentoni (come l'acrostico con cui Attila fa la compitazione del suo nome ad un centurione romano o quando arriva a definirsi il \"fratello\" di Dio anzich\u00e9 il \"flagello\"). Attualmente il film \u00e8 stato molto rivalutato e la critica lo giudica abbastanza favorevolmente malgrado la gi\u00e0 citata ingenuit\u00e0.\nL'aiuto regista fu Alessandro Metz; l'assistente alla regia Federico Moccia. La pellicola venne coprodotta da Stefania Rumisky.\nLuoghi delle riprese.\nIl film \u00e8 stato interamente girato nel Lazio. La prima scena del film \u00e8 stata girata nella caldara di Manziana; altre scene sono state girate presso il castello dell'Abbadia di Vulci, nell'anfiteatro romano di Ferento, nei pressi della Torre Flavia a Ladispoli, presso l'acquedotto dei Quintili e della Torre Selce nel parco archeologico dell'Appia Antica, nel parco regionale di Veio e a Castel Sant'Angelo.\nDistribuzione.\nIl film usc\u00ec nei cinema italiani a partire dal 22 dicembre 1982.\nColonna sonora.\nLa colonna sonora del film \u00e8 composta da Franco Mussida e Franz Di Cioccio della PFM (che interpreta Giallo), che si avvalgono della collaborazione di Alberto Fortis nel brano \"La maga\" e di Rossana Casale nel brano \"Canto della sirena\", oltre che di tutta la PFM alla quale viene accreditato il brano \"La battaglia\". Inoltre la canzone cantata da Uraia e dalle altre donne barbare nei campi da coltivare, prima che arrivino i romani a rapirle, \u00e8 una parodia della canzone \"Mamma mia dammi cento lire\" de Le Mondine.\nLa colonna sonora \u00e8 uscita su vinile nel 1983 per la casa discografica Numero Uno (numero di catalogo ZPLN 34183). La versione cd \u00e8 uscita nel 2015 per la casa discografica Beat Records Company (numero di catalogo DDJ05DLX).\nFormazione\nPremiata Forneria Marconi\nAltri cantanti"}
{"id": "138190", "revid": "481349", "url": "https://it.wikipedia.org/wiki?curid=138190", "title": "Pietro Domenico Paradies", "text": "Biografia.\nProbabilmente allievo di Nicola Porpora a Napoli, inizi\u00f2 la propria attivit\u00e0 come compositore di opere per il teatro. La prima esecuzione documentata della sua musica fu infatti quella per l'opera \"Alessandro in Persia\" (Lucca, 1738), su libretto del fiorentino Francesco Vanneschi. La cattiva accoglienza di questo lavoro segn\u00f2 negativamente la sua carriera di compositore per tale genere.\nNegli anni 1739 e 1740 Paradies fu impiegato presso il 'Conservatorio dei Mendicanti' di Venezia, una delle quattro famose scuole della citt\u00e0 che ospitava le ragazze orfane.\nNel 1746 si trasfer\u00ec a Londra \u2013 dopo aver gi\u00e0 cambiato la grafia del suo nome da quello italiano \u2018Paradisi\u2019 \u2013 dove fu celebre come insegnante di canto, clavicembalo e composizione. Nel 1770 Paradisi vendette la sua raccolta di manoscritti a Richard Fitzwilliam e si ritir\u00f2 definitivamente in Italia, trascorrendo il resto della sua vita a Venezia.\nLa sua fama \u00e8 dovuta prevalentemente alla eccellente produzione clavicembalistica in cui mostra uno stile compositivo affine a quello di Domenico Scarlatti. Celebri sono soprattutto le dodici sonate per clavicembalo (Londra 1754). Particolarmente noto \u00e8 l'allegro dalla \"Sonata VI in La maggiore\", conosciuto anche come \"Toccata in La maggiore\", utilizzata anche in una versione per arpa (in realt\u00e0 formata da tre brani distinti, tra cui anche una Sarabanda di Couperin e una Passacaglia di Haendel) come musica di sottofondo dell'Intervallo Rai.\nParadisi \u00e8 anche autore di concerti per tastiera (organo e clavicembalo); compose inoltre arie e cantate (\"Favourite songs\", Londra, 1747).\nStile.\nMentre la produzione operistica non ebbe particolare successo, le composizioni strumentali ebbero immediatamente una rapida diffusione, caratterizzandosi per uno stile colto e raffinato, dotato di fantasiosa inventiva e ricco di virtuosismi."}
{"id": "138194", "revid": "287204", "url": "https://it.wikipedia.org/wiki?curid=138194", "title": "Paradisi", "text": "Paradisi pu\u00f2 riferirsi a:"}
{"id": "138196", "revid": "339392", "url": "https://it.wikipedia.org/wiki?curid=138196", "title": "Paradies", "text": ""}
{"id": "138198", "revid": "1702319", "url": "https://it.wikipedia.org/wiki?curid=138198", "title": "Interfaccia", "text": "Un'interfaccia, nel senso generale del termine, indica l'area o la superficie sulla quale due entit\u00e0 qualitativamente differenti si incontrano; la parola \u00e8 anche utilizzata in senso metaforico per rappresentare la giuntura tra oggetti (sia dello stesso tipo che di diverso tipo).\nIl termine viene spesso utilizzato nelle discipline tecniche con il significato di dispositivo, fisico o virtuale, che permette l'interoperabilit\u00e0 fra due o pi\u00f9 sistemi di tipo diverso; ogni sistema espone una sua \"faccia\", con il suo particolare protocollo di comunicazione, e il dispositivo viene interposto fra di esse creando un punto comune.\nIl verbo \"interfacciare\" significa interconnettere due o pi\u00f9 entit\u00e0 in un punto comune o su un confine condiviso, oppure preparare una delle entit\u00e0 per una tale interconnessione.\nAmbito di utilizzo.\nIl termine viene soprattutto utilizzato nell'informatica, nella tecnologia ed in generale in campo tecnico e scientifico, nei seguenti significati:"}
{"id": "138203", "revid": "118079012", "url": "https://it.wikipedia.org/wiki?curid=138203", "title": "Arma delle trasmissioni", "text": "L'Arma delle trasmissioni \u00e8 una delle pi\u00f9 giovani dell'Esercito Italiano. Oggi le comunicazioni sono anche uno dei fondamenti dell'esercito moderno.\nLe trasmissioni traggono origine dalla Specialit\u00e0 telegrafisti del genio creata nel 1883, in seguito, il 16 maggio 1953, la Specialit\u00e0 collegamenti viene ridenominata in specialit\u00e0 autonoma Trasmissioni con propri fregi e mostrine. Il 30 dicembre 1997 viene sancita la nascita dell'Arma.\nOrganizzazione.\n\u00c8 divisa in due specialit\u00e0: telematica e guerra elettronica.\nLa telematica si occupa dei collegamenti sia tattici sia strategici e delle contromisure elettroniche, sia in patria sia nei teatri operativi;\nGuerra elettronica si occupa delle intercettazioni delle comunicazioni nemiche e del disturbo delle stesse. L'efficienza delle trasmissioni si \u00e8 resa sempre pi\u00f9 necessaria per il collegamento dei reparti e per la riuscita dei disegni operativi.\nStoria.\nIl regio decreto del 12 settembre 1860, approvando le \"Norme provvisorie del servizio dei telegrafi presso l'Armata\", sanzion\u00f2 la nascita delle Trasmissioni nell'Esercito Italiano. I trasmettitori vennero inquadrati come specialit\u00e0 nell'Arma del genio. Si ebbero cos\u00ec quattro specialit\u00e0:\nL'avvento della radio ha reso pi\u00f9 efficace l'azione di comando a distanza che consente tempestivit\u00e0 di intervento delle unit\u00e0, adeguamento della manovra alla situazione operativa; ci\u00f2 ha determinato una sempre maggiore intensificazione dei collegamenti tanto che i reparti trasmissioni. Nel 1953 alla Specialit\u00e0 Collegamenti del Genio \u00e8 data la denominazione di Trasmissioni e trasformata in specialit\u00e0 autonoma, fino al 1997 sempre inquadrata nell'Arma del genio, quando sono assurti a vita e ordinamento autonomi.\nViene curato particolarmente l'addestramento di truppa a elevata efficienza tecnica e si rinnovano continuamente materiali e attrezzature.\nDopo la ristrutturazione del 1975.\nIn seguito alla grande ristrutturazione dell'Esercito italiano del 1975, le trasmissioni assumono il seguente organico:\nGli anni 2000.\nIl 19 maggio 1998 le trasmissioni sono inquadrate nel neo costituito \"Comando C4 IEW\", insieme al Raggruppamento RISTA EW, alle dipendenze del Comando Supporti delle Forze Operative Terrestri.\nLa legge 30 dicembre 1997 che sancisce la costituzione delle Trasmissioni in Arma, dal 1\u00ba giugno 1999 viene articolata in due specialit\u00e0: Telematica e Guerra elettronica.\nNel 2003 il comando assume la nuova denominazione di \"Comando Trasmissioni e Informazioni Esercito\" (CoTIE) fino al 2007, quando nasce la \"Brigata trasmissioni\", che nel 2016 assume la denominazione di \"Comando Trasmissioni dell'Esercito\" con sede in Roma per assicurare una gestione unitaria dell'intero settore C4I dell\u2019Esercito e, insieme alla Brigata RISTA EW, dipendono dal COMFOTER Supporto.\nUnit\u00e0.\nL'attuale consistenza dell'Arma delle trasmissioni comprende:\nOrdine di Battaglia:\nOnorificenze concesse alla Bandiera di Guerra dell'Arma delle Trasmissioni.\nLa Bandiera di Guerra dell'Arma delle Trasmissioni, concessa con decreto presidenziale del 30 giugno 1998 e da allora custodita presso la Scuola delle Trasmissioni in Roma Cecchignola, \u00e8 decorata delle seguenti onorificenze:"}
{"id": "138208", "revid": "697352", "url": "https://it.wikipedia.org/wiki?curid=138208", "title": "Cate Blanchett", "text": "Si \u00e8 imposta all'attenzione internazionale per il ruolo di Elisabetta I d'Inghilterra in \"Elizabeth\" (1998), per il quale ha ottenuto la sua prima \"nomination\" agli Oscar, e soprattutto per aver interpretato il ruolo di Galadriel nella trilogia de \"Il Signore degli Anelli\", diretta da Peter Jackson, ruolo poi ripreso ne \"Lo Hobbit\".\nNel 2005 vince l'Oscar alla miglior attrice non protagonista per la sua interpretazione di Katharine Hepburn in \"The Aviator\" di Martin Scorsese; nel 2014 si aggiudica l'Oscar alla miglior attrice per \"Blue Jasmine\" di Woody Allen. Cos\u00ec facendo, \u00e8 diventata una delle sette attrici nella storia (insieme a Helen Hayes, Ingrid Bergman, Maggie Smith, Meryl Streep, Jessica Lange e Ren\u00e9e Zellweger) ad aver vinto il premio Oscar sia come migliore attrice protagonista sia come migliore attrice non protagonista; contestualmente, \u00e8 diventata la prima persona di nazionalit\u00e0 australiana ad aver vinto due Premi Oscar nelle categorie riservate alla recitazione. Nel 2020 \u00e8 stata presidente della giuria del Festival del Cinema di Venezia.\nBlanchett \u00e8 stata candidata in totale sette volte agli Oscar: ha ricevuto la \"nomination\" anche per \"Diario di uno scandalo\" (2006), \"\" (2007), \"Io non sono qui\" (2007) e \"Carol\" (2015). Ha ricevuto numerosi altri riconoscimenti, tra cui tre Golden Globe, tre premi BAFTA, tre Screen Actors Guild Awards, tre Critics Choice Awards e una Coppa Volpi al Festival di Venezia. \u00c8 stata nominata cavaliere dell'Ordre des arts et des lettres dal governo francese nel 2012. Nel 2015 \u00e8 stata premiata dal Museum of Modern Art e ha ricevuto il BFI alla carriera in riconoscimento del suo eccezionale contributo al settore del cinema. Nel 2017 la Regina Elisabetta II l'ha nominata compagno dell'Ordine dell'Australia per i servizi resi in ambito artistico, umanitario e a sostegno dell'ambiente. La rivista \"Time\" ha nominato Blanchett una delle 100 persone pi\u00f9 influenti al mondo nel 2007 e nel 2018 \u00e8 stata classificata tra le attrici pi\u00f9 pagate al mondo.\nBiografia.\nNata nel 1969 a Melbourne, capitale dello Stato australiano di Victoria, ha origini francesi per parte di suo padre, Robert DeWitt Blanchett; sua madre, June Gamble, \u00e8 di origine inglese. Orfana di padre da quando aveva 10 anni, \u00e8 la seconda dei tre figli dei suoi genitori, avendo un fratello maggiore e una sorella minore. Dopo gli studi in danza e pianoforte, a 18 anni partecip\u00f2 come comparsa in un film arabo sul pugilato durante un viaggio in Egitto e la circostanza le diede lo spunto per intraprendere la carriera di attrice. S'iscrisse quindi al Sydney's National Institute of Dramatic Arts ed ebbe parti in teatro e in alcune serie televisive, fino all'approdo al grande schermo nel 1997 con \"Paradise Road\" di Bruce Beresford.\nDagli inizi al 2008.\nRaggiunse un buon successo di critica e pubblico nel 1998 con \"Elizabeth\", di Shekhar Kapur, con cui ottenne il Golden Globe come migliore attrice drammatica e una candidatura all'Oscar. Nel 1999 recit\u00f2 nell'adattamento cinematografico della commedia di Oscar Wilde \"Un marito ideale\", a fianco di Rupert Everett e Julianne Moore ed ebbe dei ruoli secondari ne \"Il talento di Mr. Ripley\" di Anthony Minghella e \"The Man Who Cried - L'uomo che pianse\" di Sally Potter con Christina Ricci e Johnny Depp. Nel 2001 fu la protagonista di \"The Gift\", di Sam Raimi e recit\u00f2 nella commedia \"Bandits\", accanto a Bruce Willis e Billy Bob Thornton, ma entrambi ricevettero una fredda accoglienza da parte del pubblico. Al contrario, la trilogia de \"Il Signore degli Anelli\" del regista neozelandese Peter Jackson, nella quale interpretava la nobildonna elfica Galadriel e che debutt\u00f2 proprio in quell'anno, fu un enorme successo di pubblico e critica.\nCate venne inoltre molto apprezzata in \"Charlotte Gray\" e \"Heaven\" e ricevette una candidatura al Golden Globe per la sua interpretazione in \"Veronica Guerin - Il prezzo del coraggio\" di Joel Schumacher. Nel 2004 venne scelta da Martin Scorsese per interpretare Katharine Hepburn in \"The Aviator\", per cui ottenne l'Oscar come miglior attrice non protagonista nella cerimonia del 2005. Nel 2006 fu al cinema con \"Diario di uno scandalo\", del regista inglese Richard Eyre a fianco di Judi Dench (entrambe ricevettero una candidatura agli Oscar) e \"Babel\" a fianco di Brad Pitt. Del 2007 fu \"Intrigo a Berlino\", firmato Steven Soderbergh, che annoverava nel cast anche George Clooney e Tobey Maguire. Indoss\u00f2 nuovamente gli abiti di Elisabetta I d'Inghilterra, diretta ancora da Shekhar Kapur, in \"\", sequel del film che l'ha consacrata.\nL'attrice fu inoltre l'unica donna dei sei attori che interpretarono Bob Dylan nel film \"Io non sono qui\" del 2007, e per questa sua interpretazione ricevette la Coppa Volpi alla 64\u00aa Mostra del cinema di Venezia e un Golden Globe. La Coppa, in quell'occasione, fu ritirata per lei da Heath Ledger, anch'egli attore nel medesimo film. Agli Oscar 2008 ricevette due candidature, una come miglior attrice protagonista per \"\", e l'altra come miglior attrice non protagonista per \"Io non sono qui\", non riuscendo per\u00f2 a portare a casa nemmeno una statuetta. Il 5 dicembre 2008 ricevette la sua stella nella Hollywood Walk of Fame. Ha interpretato il ruolo dell'agente Irina Spalko in \"Indiana Jones e il regno del teschio di cristallo\" diretto da Steven Spielberg. Ne \"Il curioso caso di Benjamin Button\" di David Fincher, \u00e8 stata protagonista insieme a Brad Pitt.\nDal 2009 ad oggi.\nDopo un anno di pausa, nel 2010, recit\u00f2 al fianco di Russell Crowe in \"Robin Hood\" di Ridley Scott: nella pellicola l'attrice ha il ruolo di Lady Marian, mentre nel 2011 interpreta un agente della CIA nel film \"Hanna\", diretta dal regista Joe Wright, al fianco di Eric Bana. Nel 2012 riprese, a distanza di ben nove anni, il ruolo di Galadriel ne \"Lo Hobbit - Un viaggio inaspettato\", prima pellicola della trilogia \"Lo Hobbit\", antefatto della trilogia de \"Il Signore degli Anelli\", sempre diretta da Peter Jackson.\nNel 2013fu scelta come \"testimonial\" del profumo \"Si\" di Giorgio Armani, col quale firm\u00f2 un contratto da 10 milioni di dollari e lo stesso stilista ha dichiarato che l'attrice \u00abrappresenta la donna per la quale io creo\u00bb. Inoltre venne diretta da Woody Allen in \"Blue Jasmine\", dove interpretava una donna che di fronte al fallimento di tutta la sua vita, compreso il matrimonio con un ricco uomo d'affari di New York, decise di trasferirsi nel modesto appartamento della sorella a San Francisco per ricominciare. Grazie a questa sua interpretazione vinse il suo terzo Golden Globe e il suo secondo Oscar, questa volta trionfando nella categoria di miglior attrice e diventando la prima attrice australiana ad aver ricevuto due premi Oscar. Sempre nello stesso anno partecip\u00f2 al film a episodi \"The Turning\", tratto dall'omonimo libro di Tim Winton, nel quale avrebbe inizialmente dovuto dirigere il capitolo \"Reunion\", debuttando per la prima volta alla regia cinematografica, ma in un momento successivo abbandon\u00f2 tale intenzione, limitandosi solo a interpretare e produrre parte del film.\nNel 2014 venne diretta da George Clooney nel film \"Monuments Men\", che narra la storia di un gruppo di storici dell'arte che durante la seconda guerra mondiale si mette a caccia dei capolavori finiti nelle mani dei nazisti, per salvaguardare il patrimonio culturale dell'umanit\u00e0. Sempre nel 2014 Blanchett partecip\u00f2 a un film in veste di doppiatrice, prestando la sua voce a Valka, importante personaggio del film \"Dragon Trainer 2\", seguito del film di successo del 2010 \"Dragon Trainer\" della Dreamworks.\nNel 2015 ritorn\u00f2 al cinema con la pellicola \"Cenerentola\", diretto da Kenneth Branagh, dove vestiva i panni della malvagia matrigna Lady Tremaine. Sempre nello stesso anno, ricopre un piccolo ruolo nel film \"Knight of Cups\" diretto da Terrence Malick, previsto per l'uscita nelle sale cinematografiche nel 2016. La pellicola \u00e8 stata presentata in anteprima al Festival di Berlino nel febbraio 2015. Nello stesso mese ricevette la sua prima statua di cera, esposta al Madame Tussauds di Hollywood. Nel 2016 fu protagonista del film \"Carol\", accanto a Rooney Mara. La pellicola, diretta da Todd Haynes, narra la storia di una donna sposata che s'innamora di una commessa di un grande magazzino. Nello stesso anno recit\u00f2 accanto a Robert Redford nel film \"Truth - Il prezzo della verit\u00e0\", diretta da James Vanderbilt, basato sul libro della giornalista statunitense Mary Mapes intitolato \"Truth and Duty: The Press, the President, and the Privilege of Power\". La pellicola, che racconta il caso che coinvolse la CBS News nell'inchiesta Bush-Guard e che port\u00f2 al licenziamento della produttrice del programma \"60 Minutes\", venne presentato in concorso alla decima edizione del Festival del Cinema di Roma.\nTra il 2015 ed il 2017 fu protagonista del progetto del videoartista tedesco Julian Rosefeldt \"Manifesto\", in una serie di dodici video installazioni proiettate in alcuni musei d'arte moderna. Successivamente, \u00e8 stato annunciato che interpreter\u00e0 Lucille Ball in un film biografico scritto da Aaron Sorkin. Nell'autunno del 2016 inizi\u00f2 le riprese del film \"Ocean's 8\", diretta da Gary Ross, al fianco di Sandra Bullock, Helena Bonham Carter, Anne Hathaway, Rihanna, Mindy Kaling, Sarah Paulson e Awkwafina. Il film, sequel e \"spin-off\" della trilogia di Ocean's, ha debuttato nell'estate del 2018.\nNella primavera del 2017 ritorn\u00f2 al cinema nella sua terza collaborazione con il regista Terrence Malick, \"Song to Song\", mentre nel mese di agosto fu inserita dalla rivista \"Forbes\", all'ottavo posto fra le attrici pi\u00f9 pagate, con un guadagno di 12 milioni di dollari, \"ex aequo\" con la collega Julia Roberts. Nel mese di luglio inizi\u00f2 le riprese del film tratto dal libro \"Dove Vai Bernadette?\", dell'autrice statunitense Maria Semple, diretta dal regista statunitense Richard Linklater. Nell'ottobre dello stesso anno interpret\u00f2 la prima donna \"villain\" del Marvel Cinematic Universe, vestendo i panni di Hela, dea della morte asgardiana, nel film \"\".\nNel 2018 presiedette la giuria della \"71\u00aa edizione del Festival di Cannes\". Nello stesso anno partecip\u00f2 al film \"Il mistero della casa del tempo\" e doppi\u00f2 il serpente Kaa in \"Mowgli - Il figlio della giungla\". Nel 2019 fu protagonista in \"Che fine ha fatto Bernadette?\".\nNel 2020 Cate Blanchett ritorn\u00f2 al piccolo schermo con due miniserie da lei create: la prima \u00e8 \"Stateless\", di cui \u00e8 stata creatrice, regista e produttrice esecutiva. La serie \u00e8 andata in onda sul canale ABC australiano per poi essere distribuita da Netflix. La seconda \u00e8 \"Mrs. America\", nella quale ha interpretato Phyllis Schlafly, che ha debuttato su FX nell'aprile 2020. Nel 2021 entra a far parte del cast di \"Don't Look up\", insieme a Leonardo DiCaprio, Jennifer Lawrence e Meryl Streep. \nCarriera teatrale.\nCate Blanchett inizi\u00f2 la sua carriera artistica in teatro, dove prese parte a produzioni minori fin dal suo diploma presso il NIDA. Si fece notare dai critici nel 1993, quando recit\u00f2 al fianco di Geoffrey Rush nell'opera \"Oleanna\" di David Mamet\",\" che le valse il Rosemont Award. Dopo alcune produzioni australiane, nel 1999 fu in scena a Londra con \"Plenty\", del drammaturgo inglese David Hare.\nDopo cinque anni lontano dal palcoscenico, Cate Blanchett ritorn\u00f2 al teatro nel 2004, al fianco di Hugo Weaving, in \"Hedda Gabler\" di Henrik Ibsen, che le valse il primo Helpmann Award come miglior attrice teatrale. Nel 2009, anno che segna l'inizio della sua co-direzione artistica della compagnia teatrale di Sydney, interpreta Blanche DuBois in \"Un tram che si chiama Desiderio\", diretta dall'attrice norvegese Liv Ullmann. Sempre nel 2009 riveste due ruoli nel ciclo \"The War of the Roses\", adattamento tratto dall\"'Enrico VI\" e dal \"Riccardo III\" di William Shakespeare. Nel 2010 calc\u00f2 il palcoscenico con l'opera \"Zio Vanja\" di Anton \u010cechov, mentre nel 2011 \u00e8 stata Lotte in \"Gro\u00df und klein\" del drammaturgo tedesco Botho Strau\u00df; la sua interpretazione in quest'ultima opera le valse la candidatura agli Evening Standard Theatre Awards come migliore attrice.\nDopo un anno di assenza dalle scene, nel 2013 calc\u00f2 nuovamente il palcoscenico ne \"Le serve\", di Jean Genet, al fianco dell'attrice francese Isabelle Huppert, mentre nel 2015 fece parte del cast del riadattamento dell'opera incompiuta \"Platonov\" di Anton \u010cechov, che debutt\u00f2 a Broadway l'anno successivo.\nNel 2017 l'annuncio del nuovo progetto teatrale tratto dal film \"Eva contro Eva\", che la vide nel ruolo che fu al cinema di Bette Davis, e che la port\u00f2 per la prima volta nei teatri del West End londinese nella primavera del 2018.\nRegista.\nDopo aver diretto, durante le scuole superiori, un riadattamento teatrale del libro \"Non si uccidono cos\u00ec anche i cavalli?\" dello scrittore statunitense Horace McCoy, Cate Blanchett debutt\u00f2 ufficialmente come regista teatrale nel 2006, quando diresse, per la compagnia teatrale di Sydney, l'opera \"Una specie di Alaska\" del drammaturgo inglese Harold Pinter. Nel 2007 diresse \"Blackbird\" dello scrittore scozzese David Harrower, mentre nel 2008 Robyn Nevin ne \"L'anno del pensiero magico\", opera autobiografica della scrittrice statunitense Joan Didion.\nVita privata.\nIl 29 dicembre 1997 spos\u00f2 il drammaturgo, sceneggiatore e regista australiano Andrew Upton, conosciuto l'anno prima sul set di uno \"show\" televisivo. La coppia ha quattro figli: Dashiell John (2001), Roman Robert (2004) e Ignatius Martin (2008). Nel marzo 2015 ha confermato le voci secondo cui avrebbe adottato una bambina, Edith Vivian Patricia.\nAttivismo.\nBlanchett \u00e8 impegnata in iniziative culturali, sociali e ambientaliste, \u00e8 ambasciatrice di buona volont\u00e0 dell'ONG di sviluppo SolarAid e ha pi\u00f9 volte collaborato con l'Alto commissariato delle Nazioni Unite per i rifugiati (UNHCR) di cui \u00e8 diventata ufficialmente ambasciatrice di buona volont\u00e0 nel maggio 2016, al ritorno da una missione nel campo profughi in Giordania.\nRiconoscimenti.\nCate Blanchett ha collezionato diverse vittorie e candidature ai pi\u00f9 importanti premi cinematografici, televisivi e teatrali: ha vinto due Premi Oscar su sette candidature, tre Golden Globe su dieci candidature, tre Premi BAFTA su sette candidature, tre Screen Actors Guild Award, due Satellite Awards e ricevuto una candidatura ai Tony Awards a cui vanno ad aggiungersi altri riconoscimenti che rendono omaggio ai suoi lavori e alla sua carriera.\nDoppiatrici italiane.\nNelle versioni in italiano dei suoi film, Cate Blanchett \u00e8 stata doppiata da:\nNei prodotti a cui ha partecipato come doppiatrice, in italiano \u00e8 stata sostituita da:"}
{"id": "138209", "revid": "11684", "url": "https://it.wikipedia.org/wiki?curid=138209", "title": "Otorinolaringoiatra", "text": ""}
{"id": "138212", "revid": "9733", "url": "https://it.wikipedia.org/wiki?curid=138212", "title": "I Beans", "text": ""}
{"id": "138217", "revid": "439868", "url": "https://it.wikipedia.org/wiki?curid=138217", "title": "Viracocha", "text": "Viracocha (o Con Tiqui Viracocha) era una delle principali divinit\u00e0 inca. Era considerato come lo \"Splendore Originario\" o \"Il signore\", il \"Maestro del Mondo\".\n\u00c8 una rielaborazione della prima divinit\u00e0 degli antichi Tiwanaku (il \"dio dei bastoni\"), popolazione proveniente dal Lago Titicaca. Si narra che fosse sorto dalle acque e che avesse creato il cielo e la terra.\nSecondo un mito, Viracocha non solo avrebbe creato gli umani, ma li avrebbe anche distrutti per poi ricrearli dalla roccia e gettarli ai quattro angoli del mondo. Dopo aver insegnato agli uomini a sopravvivere, avrebbe preso il mantello, ne avrebbe fatto una barca e sarebbe salpato per l'Oceano Pacifico.\nCome viene descritto in alcuni resoconti dati ai primi \"conquistadores\" spagnoli, Viracocha aveva la pelle chiara e gli occhi azzurri, era alto di statura e aveva capigliatura e barba bionde o bianche, indossava una lunga tunica bianca con una cintura in vita.\n\"Preghiera a Viracocha\".\n\"A Viracocha, potere di tutto ci\u00f2 che esiste, sia esso maschio o femmina\"\n\"Santo, Signore, creatore della luce nascente. Chi sei? Dove sei?\"\n\"Non potrei vederti? Nel mondo di sopra, nel mondo di sotto?\"\n\"Da qual mai lato del mondo si trova il tuo trono possente?\"\n\"Dall'oceano celeste o dai mari terrestri, quale abiti? Pachacamac,\"\n\"Creatore dell'uomo\"\n\"Signore i tuoi servitori, con i loro occhi macchiati, desiderano vederti...\"\n\"Il sole, la luna, il giorno, la notte, l'estate, l'inverno, non sono liberi\"\n\"Ricevono i tuoi ordini, ricevono le tue istruzioni. Vengono verso ci\u00f2 che \u00e8 stato gi\u00e0 misurato...\"\n\"Dove ed a chi tu hai gi\u00e0 inviato lo scettro brillante?\"\n\"Con una bocca rallegrata, con una lingua rallegrata, di giorno e di notte tu chiamerai. Digiunando tu canterai con voce di usignolo\"\n\"E forse nella nostra gioia, nella nostra buona fortuna, da non importa quale angolo del mondo,\"\n\"il Creatore dell'uomo, il Signore onnipresente ti ascolter\u00e0...\"\n\"Creatore del mondo di sopra, creatore del mondo di sotto, del vasto oceano. Vincitore di tutte le guerre, dove sei? Che dici? Parla, vieni. Vero di sopra. Vero di sotto. Signore modellatore del mondo, potere di tutto ci\u00f2 che esiste, solo creatore dell'uomo, dieci volte io ti adorer\u00f2 con i miei occhi macchiati.\"\n\"Quale splendore!\"\n\"Mi prostrer\u00f2 al tuo cospetto. Guardami signore, fa attenzione a me!\"\n\"E voi fiumi, e voi uccelli, datemi la vostra forza e tutto ci\u00f2 che potete, aiutatemi a gridare con le vostre gole, con i vostri desideri e, ricordandoci di tutto, rallegriamoci, siamo felici. E cos\u00ec, euforici, partiremo.\"\nNella cultura di massa.\nIl nome Viraqocha \u00e8 stato utilizzato dalla Konami per creare una carta del GCC Yu-Gi-Oh, denominata Immortale terrestre Viraqocha Rasca."}
{"id": "138236", "revid": "15756", "url": "https://it.wikipedia.org/wiki?curid=138236", "title": "Lorenzo Ghiberti", "text": "Insieme a Masolino da Panicale, Michelozzo e Jacopo Della Quercia ebbe un ruolo fondamentale nella diffusione del linguaggio rinascimentale, grazie alla valutazione positiva della cultura tardo gotica, ma corretta e riordinata secondo i nuovi principi: nelle sue figure seppe fondere insieme le linee eleganti del gotico internazionale con le bellezze dei nudi ellenizzanti, il naturalismo attento al dettaglio e il gusto archeologico rinascimentale, inserendo le sue figure in scene costruite con una prospettiva pi\u00f9 intuita che reale, seguendo maggiormente i criteri dell'ottica medievale piuttosto che le novit\u00e0 di Brunelleschi e Alberti.\nBiografia.\nOrigini.\nLa determinazione della data di nascita di Ghiberti ha richiesto un certo impegno, per le informazioni contraddittorie date dall'artista nelle varie dichiarazioni catastali e di denunce di beni, e che, risalendo a partire dalle et\u00e0 dichiarate, collocavano la sua nascita ora al 1380, ora al 1381 ora al 1382. In una \"tamburazione\" del 17 marzo 1444 (denunzia anonima inserita in un \"tamburo\") si dichiarava l'artista incompatibile con la carica dei dodici buonomini poich\u00e9 figlio illegittimo: in tale dichiarazione, ben informata sul suo stato familiare, si riportano i nomi del padre, l'orafo Bartolo di Michele (detto \"Bartoluccio\"), e della madre, monna Fiore, che era una \"figliola d'un lavoratore di Val di Sieve\" maritata in Pelago (all'epoca detto \"Popolo di San Chimenti a Pelago\") a Cione di ser Bonaccorso Abatini o Batini, \"persona disutile e quasi smemorato\". Cione doveva essere una persona agiata, in quanto figlio di un notaio (\"ser\" era infatti l'appellativo onorifico di chi esercitava tale professione), ma non doveva esser amato dalla moglie, che lo lasci\u00f2 e part\u00ec da Pelago, venendo a Firenze nel 1374 circa dove conobbe Bartolo. Con quest'ultimo ebbe due figli nel giro di quattro/cinque anni: prima una femmina e poi Lorenzo, nel 1378, come si legge appunto nel documento.\n\u00c8 quindi altamente probabile che l'artista sia nato a Firenze e non a Pelago, come vorrebbe una tradizione locale, ricordata anche da una targa sulla facciata della casa dove probabilmente abit\u00f2 sua madre.\nFacendo ricorso alla suddetta tamburazione, il Ghiberti present\u00f2 un documento in cui si dichiar\u00f2 figlio di Cione (una dichiarazione forse di convenienza), mostrando l'atto di matrimonio con Fiore, del 1370, e dichiarandosi nato nel 1378. Nella stessa occasione, per discolparsi dall'accusa di non aver mai pagato le tasse, n\u00e9 lui n\u00e9 la sua gente (altra ragione di ineleggibilit\u00e0), present\u00f2 un attestato di pagamento dei tributi di Cione, datato 1375 e relativo al gonfalone del Leone Rosso nel quartiere di Santa Maria Novella. Lorenzo si dichiarava comunque figlio del padre \"adottivo\" anche quando firm\u00f2 la porta del Paradiso \"Laurentii Cionis de Ghiberti\".\nBartolo abitava invece in via Nuova di San Paolo, forse l'ultimo tratto di via del Porcellana, vicino a via della Scala, dove risiedette Lorenzo durante la prima giovent\u00f9, almeno fino al 1419.\nFormazione e soggiorno a Pesaro.\nLa prima formazione di Ghiberti avvenne nella bottega d'oreficeria del padre, allora una delle attivit\u00e0 pi\u00f9 fiorenti a Firenze: pi\u00f9 o meno negli stessi anni si formavano in botteghe orafe Brunelleschi, Donatello e Luca della Robbia, tanto per fare qualche esempio dei numerosi artisti fiorentini che avevano in comune tale percorso.\nPossiamo ipotizzare che il giovane Lorenzo sia stato influenzato dalla cultura protoumanistica che circolava tra gli scultori che lavoravano per la Porta della Mandorla di Santa Maria del Fiore. Di questo periodo non rimane comunque nessuna traccia, se non la sua stessa testimonianza nei \"Commentari\". Tale testo prende avvio descrivendo l'anno 1400 in cui, per via di un'epidemia e di disordini politici, il giovane artista lasci\u00f2 la citt\u00e0, accompagnato da un pittore di cui non riferisce il nome, ma specifica essere \"egregio\" (forse era Mariotto di Nardo). La destinazione era Pesaro, dove il collega era stato invitato da Malatesta IV Malatesta e dove i due crearono una stanza \"pitta con grandissima diligentia\": un'indicazione che non \u00e8 possibile verificare poich\u00e9 l'opera and\u00f2 perduta quando il palazzo medievale venne completamente ricostruito nel Cinquecento.\nA quegli anni \u00e8 attribuita un'\"Assunta\" nella chiesa dei Servi di Sant'Angelo in Vado, un paio di bassorilievi di incerta attribuzione e datazione e, appare sicuro, un portale secondario nella chiesa di San Francesco a Urbania.\nLa Porta Nord.\nDurante quel viaggio i suoi amici fiorentini gli inviarono la notizia del bando del concorso per la porta nord del Battistero: l'artista non lo scrisse, ma fu probabilmente lo stesso padre Bartolo ad avvisarlo, anche se egli evidentemente non voleva darne conto (tanto pi\u00f9 che omise l'intera sua formazione da orefice) per via delle sue beghe per la nascita extramatrimoniale. A riportare tale notizia \u00e8 infatti Vasari, che nella biografia dell'artista si bas\u00f2 anche su altre fonti rispetto all'autobiografia.\nLicenziatosi quindi dal signore di Pesaro e dai compagni, Ghiberti fece ritorno a Firenze, nel 1401, dove si mise al lavoro per una formella da far partecipare al concorso, un \"Sacrificio di Isacco\", ora conservata al Bargello: in quest'opera lo spazio \u00e8 diviso in due dalla diagonale formata dallo sperone di roccia, con a destra il gruppo del sacrificio; le figure sono perfettamente proporzionate e modellate sull'antico, in pose eloquenti ma pacatamente rigide.\nSecondo il biografo del Brunelleschi, Ghiberti lavor\u00f2 a lungo e con molti ripensamenti alla formella, chiedendo consiglio a pi\u00f9 persone, all'ombra, lo si immagina, del padre. Sempre secondo questa fonte il concorso ebbe un esito pari merito tra Brunelleschi e Ghiberti, ma al rifiuto del primo di lavorare in cooperativa si risolse di allogare tutto a Lorenzo, che il 30 novembre 1403, dopo che del concorso venne redatta un'accurata relazione, firm\u00f2 il contratto di allogazione, come Lorenzo di \"Bartolo\", assistito proprio dal padre Bartolo di Michele. Nei \"Commentari\" invece Ghiberti ricorda una sua vittoria per unanimit\u00e0 della giuria e lo ripete altre due o tre volte nel testo, compiacendosene.\nIl portale fu dedicato al \"Nuovo Testamento\" (contrariamente all'idea originaria che prevedeva il \"Vecchio\"). I lavori della porta furono terminati nel 1424. L'opera si ispira, nello schema generale, alla Porta Sud del Battistero realizzata da Andrea Pisano; \u00e8 composta da ventotto formelle quadrilobate, disposte su sette file: le superiori dedicate a episodi della \"Vita di Cristo\", le inferiori a \"Evangelisti e Padri della Chiesa\". L'opera, anche se nello schema generale \u00e8 unitaria, essendo stata realizzata in un arco di tempo di ventidue anni, mostra all'analisi stilistica delle singole formelle un'evoluzione stilistica verso forme rinascimentali; ad esempio la formella con la \"Nativit\u00e0\" (1404-1407 circa) riprende quella col \"Sacrificio di Isacco\" sia per lo schema compositivo diagonale, sia per il tono idilliaco delle figure. Successivamente invece, nella formella con \"Crocifissione\" (fase anteriore al 1415) e in tutte quelle che stilisticamente le sono affini, il naturalismo recede e nel corpo del Cristo non c'\u00e8 una proporzionalit\u00e0 classica perfetta n\u00e9 tensioni espressionistiche, con un ritmo dato dalla linea, che nei panneggi si avvita senza organicit\u00e0, seguendo l'andamento della cornice con effetti pi\u00f9 astratti. Dopo il 1415 Ghiberti accolse nelle sue realizzazioni le nuove idee rinascimentali: le composizioni sono formate da figure dominanti che fungono da assi e sono inserite in contesti spaziali credibili, come nella \"Flagellazione\", dove l'artista, pur sfruttando i nuovi modi, mitiga il dramma escludendo dalla scena ogni tensione espressionistica.\nIn quei vent'anni l'artista, pur lavorando alacremente alla porta, si dedic\u00f2 anche ad altre attivit\u00e0. Nel 1404 venne consultato sulla creazione della tribuna di Santa Maria del Fiore e le relative finestre. Lo stesso anno suo padre Bartolo spos\u00f2 finalmente Monna Fiore, forse per la morte del suo precedente compagno, regolarizzando la posizione giuridica di Lorenzo. Nel 1404-1405, nel 1412 e nel 1424 forn\u00ec vari cartoni per vetrate della cattedrale. Nel 1409 si immatricol\u00f2 all'Arte della Seta, che faceva iscrivere anche gli orafi, e nel 1413 firmava un compromesso con i parenti del patrigno Cione dal quale ottenne un pezzo di terra in eredit\u00e0.\nTre statue per Orsanmichele.\nTra il 1412 e il 1416 esegu\u00ec per l'Arte di Calimala il \"San Giovanni Battista\", per una nicchia esterna della chiesa di Orsanmichele, di chiara derivazione internazionale, visibile sia nelle spalle strette e tondeggianti sia nel panneggio ad ampie falcate che nascondono le forme delle membra. Ma Ghiberti non poteva ignorare la tradizione classicista fiorentina, infatti recuper\u00f2 l'antica tecnica della fusione a cera persa. Il volto \u00e8 modellato con sottigliezza ma genericamente ascetico, mentre la lieve ancheggiatura \u00e8 un elemento tipicamente gotico.\nNel 1415 Ghiberti si spos\u00f2 con Marsilia di Luca, figlia di un cardatore, e nel 1417 arriv\u00f2 il figlio Tommaso, seguito l'anno successivo da Vittorio. Verso il 1419 dovette morire il padre Bartoluccio e in quell'anno il pittore risultava gi\u00e0 stabilitosi nella casa-studio di Borgo Allegri a Firenze dove risiedette il resto della sua vita.\nNel 1417 avvi\u00f2 il lavoro, che sarebbe durato quasi dieci anni, a due formelle bronzee per il fonte battesimale del Battistero di Siena: il \"Battesimo di Cristo\" e l\"'Arresto del Battista\". Nella prima il perno della composizione \u00e8 il Cristo, enfatizzato maggiormente dal gesto del braccio del Battista che forma una specie di arco che lo inquadra in un'ipotetica mandorla.\nTra il 1419 e il 1420 l'Arte del Cambio gli commission\u00f2 un \"San Matteo\" sempre per una nicchia esterna di Orsanmichele, con la figura costruita solidamente e le membra rivelate dal panneggio, probabilmente studiato dal vivo. Quest'opera dimostra la meditazione che fece il Ghiberti sulle opere realizzate da Donatello per la stessa chiesa e fu conclusa nel 1423. In quegli stessi anni attese alla Sagrestia di Santa Trinita per Palla Strozzi, una delle poche opere certe come architetto. Se nel portale us\u00f2 l'arco a tutto sesto, nelle finestre ricorse ancora a stretti archi a sesto acuto, addirittura coi lobi, a dimostrazione della sua predilezione per uno stile che potremmo dire \"eclettico\", ovvero di mediazione tra novit\u00e0 e tradizione. Tra i lavori documentati in quegli anni ma perduti si registra il disegno per due candelabri per Orsanmichele (1418), il disegno della scala dell'appartamento papale a Santa Maria Novella (1419) e la supervisione per gli stalli della Cappella Strozzi (1420). Con la venuta di Martino V (1419) prepar\u00f2 una mitria d'oro e un bottone da piviale per omaggiare il pontefice, come ricordano i \"Commentari\", e un'altra mitria fu predisposta poi per Eugenio IV. Nel 1423 si immatricol\u00f2 alla compagnia di San Luca dei pittori e nel 1427 all'Arte dei Maestri di pietra e legname.\nDel 1424 \u00e8 un suo viaggio a Venezia, in occasione di un'epidemia che a Siena decim\u00f2 i suoi lavoranti alle commissioni del Battistero.\nLa lastra tombale di Leonardo Dati in Santa Maria Novella (1424-1428) segn\u00f2 una nuova evoluzione in senso rinascimentale, con l'effigie del monaco domenicano \"tratta al naturale\", cio\u00e8 ripresa dal vero. Tra il 1427 e il 1428 esegu\u00ec l'ultima statua per l'esterno di Orsanmichele, il \"Santo Stefano\", in cui si fanno pi\u00f9 evidenti i richiami classici.\nCome architetto dell'Opera del Duomo di Firenze, si trov\u00f2 a lavorare tra il 1430 e il 1436 a fianco del Brunelleschi, per risolvere il problema della cupola del Duomo, ma in questo caso fu Ghiberti a fare un passo indietro e lasciare la soluzione del problema al solo Brunelleschi. Relativamente agli episodi che riguardano la cupola di Santa Maria del Fiore, Giorgio Vasari nelle sue \"Vite\", pose particolare attenzione sull'appoggio politico di cui godeva Ghiberti; grazie alle simpatie di cui godeva tra gli Operai del Duomo infatti, egli non solo veniva affiancato a Brunelleschi senza preciso motivo, ma percepiva anche uno stipendio pari a quello del collega, bench\u00e9 le idee e la messa in opera del progetto fossero in mano solo a quest'ultimo.\nDue arche.\nVisitando Roma, come ricorda nei suoi \"Commentari\", Ghiberti arricch\u00ec il proprio repertorio di motivi neoattici, che sfrutt\u00f2 soprattutto per aggiornare il gusto dei suoi panneggi. Ci\u00f2 si vede in due opere funebri di quegli anni, l'arca dei tre Martiri e l'arca di san Zanobi. Nel 1420 aveva inoltre eseguito il \"reliquiario di sant'Andrea\", oggi nella pinacoteca comunale di Citt\u00e0 di Castello.\nIntanto continu\u00f2 a dedicarsi ad altri campi, fornendo disegni per le vetrate di santa Maria del Fiore (fino a un totale di diciassette), in cui si nota un'evoluzione del suo stile fino alla complessit\u00e0 pittoresca dell\"'Orazione nell'orto\" e l'impianto grandioso della \"Presentazione al Tempio\". L'esecuzione delle vetrate fu affidata al maestro vetraio Francesco Livi, nativo di Gambassi Terme, che tuttavia non pot\u00e9 portare a termine il lavoro. Altri lavori di Ghiberti di quegli anni furono eseguiti dalla bottega, come il tabernacolo argenteo per il battistero (pagato nel 1445 a suo figlio Tommaso), lo sportello del ciborio di Sant'Egidio (1450), il fregio sugli stipiti e l'architrave della porta sud del Battistero, la prima, quella di Andrea Pisano (attribuito a suo figlio Vittorio).\nLa Porta del Paradiso.\nNel 1425 l'Arte di Calimala commission\u00f2 all'artista, aiutato da collaboratori, l'esecuzione della porta est del Battistero, quella di fronte alla cattedrale, con scene dell'Antico Testamento.\nIn un primo tempo la porta doveva essere divisa in ventotto formelle e seguire il programma iconografico dell'umanista Leonardo Bruni. Forse su consiglio dello stesso Ghiberti si prefer\u00ec suddividere la porta in dieci formelle rettangolari. Comunque possiamo individuare il cambio di programma nell'anno 1435, quando Cosimo de' Medici ritorna dall'esilio. Nella formella con Storie di Giuseppe c'\u00e8 un chiaro riferimento alla vicenda di Cosimo, paragonato a Giuseppe tradito dai fratelli, in seguito loro salvatore e portatore di benessere per tutta la sua comunit\u00e0. Possiamo inoltre ipotizzare che il programma iconografico venne realizzato da Ambrogio Traversari, generale dell'ordine dei Camaldolesi, conoscitore del greco e l'unico in grado a quel tempo di consultare i testi per gli episodi raffigurati. Inoltre possiamo dire che le nuove scoperte prospettiche condizionarono la scelta della divisione in dieci scomparti, poich\u00e9 questo metodo si adattava meglio ai valori di razionalit\u00e0 e sintesi apportati dal Rinascimento, anche se nelle dieci formelle la prospettiva \u00e8 pi\u00f9 intuita che costruita.\nL'incorniciatura delle formelle \u00e8 composta da statue di profeti (modellata dall'antico), intervallate da testine (fra cui un autoritratto dell'artista) tra serti vegetali.\nLa tecnica usata per la realizzazione delle formelle \u00e8 lo \"stiacciato\", tecnica introdotta da Donatello, che permetteva di realizzare la scena in piani di diversa profondit\u00e0, utilizzato negli sfondi per raffigurare le cose pi\u00f9 lontane. Il tutto venne dorato con un amalgama di mercurio.\nIl nome \"Porta del Paradiso\" venne dato da Michelangelo, ma si deve tener presente che cos\u00ec era chiamato lo spazio tra il Battistero e il Duomo. Nel 1452, a lavoro compiuto, si scelse di non seguire la vecchia disposizione delle porte che destinava la terza all'apertura meno importante del battistero, ma valutata l'importanza su base stilistica, la porta fu montata a est, davanti a Santa Maria del Fiore, mentre la porta con le scene della Vita del Battista, anche se con l'iconografia pi\u00f9 importante per un battistero, venne trasportata a sud.\nIn ogni formella furono riunite pi\u00f9 scene. Possiamo individuare la cronologia interna dei riquadri analizzando una tra le pi\u00f9 antiche, quella con le \"Storie di Caino e Abele\", formata da sei episodi sparsi nel paesaggio. La lettura \u00e8 faticosa, poich\u00e9 si svolge prima a sinistra, dallo sfondo verso il primo piano, poi, nello stesso senso, a destra.\nNelle formelle pi\u00f9 tarde diede spazio maggiore a certi episodi a scapito di altri, in modo da razionalizzare l'immagine aiutandosi anche con l'utilizzo di un regolare sfondo architettonico; di questi modi n'\u00e8 esempio la formella con il \"Sacrificio di Isacco\", dove le figure sono fuse con il paesaggio circostante in modo che l'occhio venga condotto verso la scena principale rappresentata dal sacrificio.\nNell'ultima formella con l'\"Incontro di Salomone con la regina di Saba\" \u00e8 rappresentato un solo episodio per una motivazione politica. Infatti in quel periodo si stava celebrando la riunificazione della Chiesa d'Occidente, rappresentata da Salomone, e della Chiesa d'Oriente, rappresentata dalla regina di Saba.\nVecchiaia e morte.\nDal 1447 scrisse i tre libri dei \"Commentari\".\nLe varie dichiarazioni del catasto ci informano, dal 1427 al 1444, dei cambiamenti nella situazione economica dell'artista, che \u00e8 via via migliore, grazie all'acquisto di vari poderi e all'ingrandimento della casa in Borgo Allegri. Nel 1455 l'artista fece testamento, prima di morire il 1\u00ba dicembre. Gi\u00e0 dal 1431 si era preoccupato della propria sepoltura, accordandosi con l'Opera di Santa Croce.\nI Commentari.\nI libri erano dedicati a un personaggio ragguardevole di cui per\u00f2 l'autore non fa il nome, lo Schlosser propone il nome di Niccol\u00f2 Niccoli; il trattato \u00e8 incompiuto e si interrompe al terzo libro, che comunque ha il carattere di abbozzo. Nel primo libro il proemio \u00e8 ripreso dall'architetto militare dell'et\u00e0 dei Diadochi Ateneo il Vecchio, mentre il programma dell'educazione a cui deve attendere un artista \u00e8 ripreso dall'opera di Vitruvio, integrandola con lo studio della prospettiva e dell'anatomia, infine per la storia artistica si rif\u00e0 all'opera di Plinio.\nNel secondo libro continua la trattazione storica, parla della cosiddetta media et\u00e0, in cui inserisce le biografie artistiche (le prime di questa specie), fatte su base stilistica e non su base aneddotica, partendo da Giotto parla dei maggiori artisti trecenteschi e quattrocenteschi in maggior numero fiorentini e toscani, ma cita anche artisti romani e napoletani e lo scultore tedesco Gusmin, suo contemporaneo; segue la prima autobiografia artistica della storia, in cui ripercorre il suo operato artistico; alla fine del libro annuncia la realizzazione di un trattato sull'architettura.\nIl terzo libro \u00e8 un tentativo di determinare le basi teoriche dell'arte, il suo interesse si concentra soprattutto sull'ottica, pi\u00f9 avanti parla dell'antichit\u00e0, soffermandosi a parlare dei resti di Firenze, Siena e Roma, la fine \u00e8 composta da una teoria delle proporzioni, criticando Vitruvio, cita il codice di Varrone, e per la prima volta viene mostrato il metodo di costruire la figura umana su un reticolato; il libro si interrompe bruscamente.\nFortuna critica.\nLe fonti contemporenee su Lorenzo Ghiberti sono controverse, perch\u00e9 schierate ora sul suo fronte, ora su quello del rivale Brunelleschi. Nella biografia dell'architetto della cupola, redatta pare da Antonio Manetti, non si perde occasione per sottolineare le scarse capacit\u00e0 del Ghiberti se non per irriderlo, con aneddoti come quello della vittoria del concorso del 1401 solo grazie al ritiro del rivale, o quello in cui veniva lasciato a soprintendere i lavori alla cupola da un Brunelleschi fintosi malato, rivelando la sua incompetenza in merito. Ancora si riporta della vendita di Ghiberti di un podere che generava pi\u00f9 costi che ricavi a Lepriano, sul Monte Morello, che diede lo spunto a Brunelleschi per rispondere seccamente alla domanda su quale fosse la migliore opera del Ghiberti: \u00abvendere Lepriano!\u00bb.\nQueste reciproche accuse (anche Ghiberti tace spesso sull'illustre collega) alla fine si possono far rientrare nel quadro del normale resoconto biografico, tra elogi e stoccate. Nel complesso comunque, il giudizio dei posteri su Ghiberti si rivela nettamente brillante. A partire dal Cinquecento, con Pomponio Gaurico (1502) e Vasari (1550 e 1568), fino al giudizio di Michelangelo che coni\u00f2 il nome di \"Porta del Paradiso\", l'elogio per Ghiberti fu quasi unanime, nonostante qualche inesattezza attributiva. L'Albertini (1510) infatti assegn\u00f2 l'\"arca di san Zanobi\" a Donatello, Antonio Billi (ante 1530) e il Gelli (1550 circa) il \"San Matteo\" a Michelozzo. L'Anonimo magliabechiano gonfi\u00f2 probabilmente la schiera dei collaboratori alla Porta del Paradiso, arrivando a includervi quasi tutti i migliori orafi e scultori fiorentini del Quattrocento, pure della seconda met\u00e0. Baccio Bandinelli, nella seconda met\u00e0 del XVI secolo, arriv\u00f2 ad attribuire agli aiuti gran parte della Porta del Paradiso. Fece un po' di giustizia Benvenuto Cellini, che nel \"Trattato dell'oreficeria\" defin\u00ec Ghiberti \"mirabile\", seppure pi\u00f9 portato nelle cose piccole che nelle grandi.\nCome al solito le Vite di Vasari rappresentano la maggiore fonte di informazioni. Per redigere la biografia, lo storico aretino us\u00f2 varie fonti, tra cui ovviamente l'autobiografia dell'artista (che egli vide in casa del \"reverendo monsignor Cosimo Bartoli gentiluomo fiorentino\") e la vita di Brunelleschi, arricchite per\u00f2 dalle informazioni del pronipote Vittorio Ghiberti, che, vivendo ancora in Borgo Allegri, gli mostr\u00f2 i disegni di Lorenzo e di Bartoluccio (nel 1528) e gli forn\u00ec informazioni di prima mano, come quelle sull'originale collocazione dell'arca dei Tre Martiri. Tra le pagine della \"Vita\", nonostante gli abituali sfrondamenti e rettifiche da considerare, si leggono anche interessanti apprezzamenti, come la lode degli \"ignudi\" nella porta nord, in cui \u00abvi \u00e8 dentro nondimeno un tutto che va verso la maniera moderna\u00bb, con un crescendo di elogi al riguardo della porta del Paradiso, concluso con l'encomiastico aneddoto su Michelangelo.\nLa letteratura successiva del secoli XVII e XVIII si mosse nel tracciato vasariano, con qualche arricchimento derivato dalla consultazione di fonti d'archivio da parte di Filippo Baldinucci (1681) o dalle monumentali ricerche del Richa. In quei secoli si rilevano anche alcuni isolati cenni di denigrazione o di tiepido apprezzamento, come da parte di De Brosses (1739) o di Raimondo Cocchi, direttore delle Gallerie Granducali che nel 1772 rifiut\u00f2 (fortunatamente!) di far pulire la Porta del Paradiso come richiesto dal Mengs. Un importante volume con incisioni tratte dai rilievi della Porta si ebbe appena un anno dopo, nel 1779, a cura di Antonio Cocchi e dell'incisore Ferdinando Gregori.\nNel 1779 circa, Seroux d'Agincourt indic\u00f2 la terza porta del Battistero e l'arca di san Zanobi come capisaldi della rinascita della scultura nel XV secolo, senza tuttavia citarne altre opere. Segu\u00ec un generale risveglio di interesse su Ghiberti, vivace per tutto il XIX secolo fino ai giorni nostri, con la riscoperta anche di capolavori meno celebrati, come la porta nord. Ippolito Taine, dopo il 1864, esalt\u00f2 la sua arte valorizzandone l'idealizzazione (rispetto al realismo pi\u00f9 brutale di Donatello) e paragonandola all'arte greca e a Raffaello, posizione ripresa anche dal Toschi nel 1879. Tra la fine del secolo e l'inizio del nuovo si svilupparono le ricerche documentarie, sull'esempio del commento alle \"Vite\" di Gaetano Milanesi (1878), culminanti nelle opere di Brochaus, Doren e Poggi. Importanti lavori di attribuzione vennero svolti da Bode e Sir\u00e9n. Iulius von Scholsser cur\u00f2 una fondamentale edizione dei \"Commentari\" (1912) e ricostru\u00ec la collezione di antichit\u00e0 appartenuta a Ghiberti.\nNel 1956 un volume di Richard Krautheimer, pubblicato a Princeton e con la collaborazione di Trude Krautheimer-Hess, fece il punto su tutti gli studi ghibertiani fino ad allora pubblicati."}
{"id": "138248", "revid": "1494169", "url": "https://it.wikipedia.org/wiki?curid=138248", "title": "Copyright (disambigua)", "text": ""}
{"id": "138260", "revid": "1555966", "url": "https://it.wikipedia.org/wiki?curid=138260", "title": "Dieci stratagemmi", "text": "Dieci stratagemmi (reso graficamente X stratagemmi) \u00e8 il ventiquattresimo album in studio del cantautore italiano Franco Battiato, pubblicato nel 2004 dalla Sony Music.\nDescrizione.\nPer il titolo dell'album, Battiato ha preso spunto da \"I 36 stratagemmi\", antico libro cinese di strategia militare tradotto in italiano dall'amico Gianluca Magi. I \"dieci stratagemmi\" corrispondono infatti alle canzoni al suo interno. Il sottotitolo riportato sul retrocopertina, \"Attraversare il mare per ingannare il cielo\", \u00e8 il primo degli stratagemmi descritti nel libro.\nTra i collaboratori dell'album figurano i Krisma, gli FSC di Davide Ferrario, la cantante Cristina Scabbia dei Lacuna Coil e la cantante giapponese Kumi Watanabe.\nIl brano \"La porta dello spavento supremo\" venne eseguito in anteprima alla rassegna artistica \"La Milanesiana\" il 9 luglio 2004 e poi riproposto nella tourn\u00e9e estiva di Battiato di quell'anno. \"Ermeneutica\" venne resa disponibile per l'ascolto in streaming gratuito sul sito della Sony Music il 26 luglio e poi fu trasmessa in radio insieme a \"Tra sesso e castit\u00e0\" dal 27 agosto.\nFu realizzato un videoclip promozionale di \"Ermeneutica\", poi inserito come traccia video del CD, insieme a un'esecuzione dal vivo di \"Giubbe rosse\" registrata il 29 luglio 2004 a Segesta, e a tre poesie scritte e recitate dal filosofo Manlio Sgalambro, stretto collaboratore di Battiato e suo paroliere anche in quest'album.\nLe canzoni del disco furono utilizzate come intermezzi del programma televisivo di Battiato \"Bitte, keine R\u00e9clame\", accompagnate da videoclip realizzati per l'occasione. In particolare \"Tra sesso e castit\u00e0\" faceva da sigla.\nTracce.\nTesti di Franco Battiato e Manlio Sgalambro e musiche di Franco Battiato, tranne dove indicato."}
{"id": "138262", "revid": "110157", "url": "https://it.wikipedia.org/wiki?curid=138262", "title": "Torre\u00f3n", "text": "Torre\u00f3n \u00e8 una citt\u00e0 dello stato del Coahuila, in Messico.\nSita 1000 chilometri a nord di Citt\u00e0 del Messico, conta una popolazione di circa un milione di abitanti ed \u00e8 stata fondata nel 1907.\nDomina la citt\u00e0 la colossale statua di Cristo de las Noas, posta sulla sommit\u00e0 della collina del Cerro de las Noas."}
{"id": "138267", "revid": "965985", "url": "https://it.wikipedia.org/wiki?curid=138267", "title": "Cella fotovoltaica", "text": ""}
{"id": "138275", "revid": "7077", "url": "https://it.wikipedia.org/wiki?curid=138275", "title": "Provincia di Mikawa", "text": ""}
{"id": "138276", "revid": "254059", "url": "https://it.wikipedia.org/wiki?curid=138276", "title": "Albalate de Cinca", "text": "Albalate de Cinca \u00e8 un comune spagnolo di 1.249 abitanti situato nella comunit\u00e0 autonoma dell'Aragona."}
{"id": "138277", "revid": "7077", "url": "https://it.wikipedia.org/wiki?curid=138277", "title": "Provincia di Suruga", "text": ""}
{"id": "138281", "revid": "767487", "url": "https://it.wikipedia.org/wiki?curid=138281", "title": "Chad Channing", "text": "Biografia.\nChad Channing era alla fine degli anni ottanta un noto batterista nell'area di Seattle, e dopo avere assistito nel maggio 1988 a un concerto dei Nirvana, contatta il gruppo e dopo una jam session viene preso come elemento.\nChad registr\u00f2 molto materiale con la band, il singolo \"Love Buzz\", l'EP \"Blew\", la stragrande maggioranza del materiale facente parte di \"Bleach\" e parte di \"Incesticide\", \"From the Muddy Banks of the Wishkah\" e \"With the Lights Out\".\nAlla fine di maggio del 1990, Chad lascia i Nirvana, nei quali verr\u00e0 sostituito da Dave Grohl. Secondo quanto affermato pi\u00f9 volte dallo stesso Dave Grohl alcune delle ritmiche degli album successivi alla sua dipartita prendono spunto da idee lasciate in eredit\u00e0 da Channing. Un esempio \u00e8 la ritmica di batteria iniziale di \"In Bloom\" dell'album \"Nevermind\" composta da Channing precedentemente all'entrata di Dave Grohl nei Nirvana.\nAlla fine del 1996 lo si ritrova come membro fondatore dei The Methodists, un gruppo rock con cui pubblic\u00f2 l'album \"Cookie\" nel 1998. Dopo quell'album, in seguito all'abbandono di uno dei componenti, il gruppo cambi\u00f2 nome in TVIV (\"Television intravenously\") e autoprodusse un demo nel 2001.\nNel 2001 ritorna a Seattle e forma gli East of the Equator, una band di rock alternativo che ha pubblicato nel 2004 il loro album d'esordio."}
{"id": "138288", "revid": "287204", "url": "https://it.wikipedia.org/wiki?curid=138288", "title": "La prigione della libert\u00e0", "text": "La prigione della libert\u00e0 \u00e8 una raccolta di otto racconti di Michael Ende.\nL'indice \u00e8 il seguente:\nFortemente ispirata all'opera di Jorge Luis Borges, citato in maniera esplicita nel titolo del secondo racconto, la raccolta costituisce una sorta di controcanto al precedente \"Lo specchio nello specchio\", una sua versione pi\u00f9 distesa, serena e non priva di un umorismo garbato. Persistente, tuttavia, \u00e8 una generale inquietudine metafisica, vissuta con una sorta di distacco contemplativo ne \"La prigione della libert\u00e0\", il racconto che d\u00e0 titolo alla raccolta, lasciata invece esposta e aperta in tutte le sue ambiguit\u00e0 ne \"Le catacombe di Mizraim\".\nL'ambientazione del secondo e del quarto racconto in Italia sono una sorta di omaggio al contempo sentito e ironico, rivolto a un paese dove Ende ha soggiornato per diversi anni."}
{"id": "138309", "revid": "767487", "url": "https://it.wikipedia.org/wiki?curid=138309", "title": "Aldeanueva del Codonal", "text": "Aldeanueva del Codonal \u00e8 un comune spagnolo di 210 abitanti situato nella comunit\u00e0 autonoma di Castiglia e Le\u00f3n."}
{"id": "138311", "revid": "110157", "url": "https://it.wikipedia.org/wiki?curid=138311", "title": "Aldeanueva de Santa Cruz", "text": "Aldeanueva de Santa Cruz \u00e8 un comune spagnolo di 150 abitanti situato nella comunit\u00e0 autonoma di Castiglia e Le\u00f3n."}
{"id": "138312", "revid": "110157", "url": "https://it.wikipedia.org/wiki?curid=138312", "title": "Aldeaquemada", "text": "Aldeaquemada \u00e8 un comune spagnolo di 576 abitanti situato nella comunit\u00e0 autonoma dell'Andalusia."}
{"id": "138314", "revid": "767487", "url": "https://it.wikipedia.org/wiki?curid=138314", "title": "Aldea Real", "text": "Aldea Real \u00e8 un comune spagnolo di 378 abitanti situato nella comunit\u00e0 autonoma di Castiglia e Le\u00f3n."}
{"id": "138315", "revid": "110157", "url": "https://it.wikipedia.org/wiki?curid=138315", "title": "Aldearrodrigo", "text": "Aldearrodrigo \u00e8 un comune spagnolo di 191 abitanti situato nella comunit\u00e0 autonoma di Castiglia e Le\u00f3n, provincia di Salamanca."}
{"id": "138316", "revid": "110157", "url": "https://it.wikipedia.org/wiki?curid=138316", "title": "Aldearrubia", "text": "Aldearrubia \u00e8 un comune spagnolo di 530 abitanti situato nella comunit\u00e0 autonoma di Castiglia e Le\u00f3n, provincia di Salamanca."}
{"id": "138318", "revid": "49390893", "url": "https://it.wikipedia.org/wiki?curid=138318", "title": "Aeroporto di Villafranca", "text": ""}
{"id": "138319", "revid": "110157", "url": "https://it.wikipedia.org/wiki?curid=138319", "title": "Aldeaseca", "text": "Aldeaseca \u00e8 un comune spagnolo di 323 abitanti situato nella comunit\u00e0 autonoma di Castiglia e Le\u00f3n."}
{"id": "138320", "revid": "110157", "url": "https://it.wikipedia.org/wiki?curid=138320", "title": "Aldeaseca de Alba", "text": "Aldeaseca de Alba \u00e8 un comune spagnolo di 123 abitanti situato nella comunit\u00e0 autonoma di Castiglia e Le\u00f3n."}
{"id": "138321", "revid": "110157", "url": "https://it.wikipedia.org/wiki?curid=138321", "title": "Aldeaseca de la Frontera", "text": "Aldeaseca de la Frontera \u00e8 un comune spagnolo di 352 abitanti situato nella comunit\u00e0 autonoma di Castiglia e Le\u00f3n."}
{"id": "138322", "revid": "767487", "url": "https://it.wikipedia.org/wiki?curid=138322", "title": "Aldeaso\u00f1a", "text": "Aldeaso\u00f1a \u00e8 un comune spagnolo di 95 abitanti situato nella comunit\u00e0 autonoma di Castiglia e Le\u00f3n."}
{"id": "138323", "revid": "767487", "url": "https://it.wikipedia.org/wiki?curid=138323", "title": "Aldeatejada", "text": "Aldeatejada \u00e8 un comune spagnolo di 696 abitanti situato nella comunit\u00e0 autonoma di Castiglia e Le\u00f3n."}
{"id": "138324", "revid": "110157", "url": "https://it.wikipedia.org/wiki?curid=138324", "title": "Aldeavieja de Tormes", "text": "Aldeavieja de Tormes \u00e8 un comune spagnolo di 127 abitanti situato nella comunit\u00e0 autonoma di Castiglia e Le\u00f3n."}
{"id": "138325", "revid": "767487", "url": "https://it.wikipedia.org/wiki?curid=138325", "title": "Aldehorno", "text": "Aldehorno \u00e8 un comune spagnolo di 71 abitanti situato nella comunit\u00e0 autonoma di Castiglia e Le\u00f3n."}
{"id": "138328", "revid": "110157", "url": "https://it.wikipedia.org/wiki?curid=138328", "title": "Aldehuela de Jerte", "text": "Aldehuela de Jerte \u00e8 un comune spagnolo di 385 abitanti situato nella comunit\u00e0 autonoma dell'Estremadura."}
{"id": "138329", "revid": "767487", "url": "https://it.wikipedia.org/wiki?curid=138329", "title": "Aldehuela de la B\u00f3veda", "text": "Aldehuela de la B\u00f3veda \u00e8 un comune spagnolo di 371 abitanti situato nella comunit\u00e0 autonoma di Castiglia e Le\u00f3n."}
{"id": "138330", "revid": "767487", "url": "https://it.wikipedia.org/wiki?curid=138330", "title": "Aldehuela del Codonal", "text": "Aldehuela del Codonal \u00e8 un comune spagnolo di 50 abitanti situato nella comunit\u00e0 autonoma di Castiglia e Le\u00f3n."}
{"id": "138331", "revid": "110157", "url": "https://it.wikipedia.org/wiki?curid=138331", "title": "Aldehuela de Liestos", "text": "Aldehuela de Liestos \u00e8 un comune spagnolo di 37 abitanti situato nella comunit\u00e0 autonoma dell'Aragona."}
{"id": "138332", "revid": "767487", "url": "https://it.wikipedia.org/wiki?curid=138332", "title": "Aldehuela de Peri\u00e1\u00f1ez", "text": "Aldehuela de Peri\u00e1\u00f1ez \u00e8 un comune spagnolo di 40 abitanti situato nella comunit\u00e0 autonoma di Castiglia e Le\u00f3n."}
{"id": "138333", "revid": "767487", "url": "https://it.wikipedia.org/wiki?curid=138333", "title": "Aldehuela de Yeltes", "text": "Aldehuela de Yeltes \u00e8 un comune spagnolo di 282 abitanti situato nella comunit\u00e0 autonoma di Castiglia e Le\u00f3n."}
{"id": "138334", "revid": "110157", "url": "https://it.wikipedia.org/wiki?curid=138334", "title": "Aldeire", "text": "Aldeire \u00e8 un comune spagnolo di 751 abitanti situato nella comunit\u00e0 autonoma dell'Andalusia."}
{"id": "138335", "revid": "767487", "url": "https://it.wikipedia.org/wiki?curid=138335", "title": "Aldeonte", "text": "Aldeonte \u00e8 un comune spagnolo di 96 abitanti situato nella comunit\u00e0 autonoma di Castiglia e Le\u00f3n."}
{"id": "138336", "revid": "110157", "url": "https://it.wikipedia.org/wiki?curid=138336", "title": "Aldover", "text": "Aldover \u00e8 un comune spagnolo di 774 abitanti situato nella comunit\u00e0 autonoma della Catalogna."}
{"id": "138337", "revid": "110157", "url": "https://it.wikipedia.org/wiki?curid=138337", "title": "Aledo (Spagna)", "text": "Aledo \u00e8 un comune spagnolo di 1.066 abitanti situato nella comunit\u00e0 autonoma di Murcia."}
{"id": "138338", "revid": "110157", "url": "https://it.wikipedia.org/wiki?curid=138338", "title": "Alegia", "text": "Alegia \u00e8 un comune spagnolo di 1.583 abitanti situato nella comunit\u00e0 autonoma dei Paesi Baschi."}
{"id": "138339", "revid": "767487", "url": "https://it.wikipedia.org/wiki?curid=138339", "title": "Alegr\u00eda-Dulantzi", "text": "Alegr\u00eda-Dulantzia (\"Alegr\u00eda\" in castigliano e \"Dulantzi\" in basco) \u00e8 un comune spagnolo situato nella comunit\u00e0 autonoma dei Paesi Baschi."}
{"id": "138340", "revid": "110157", "url": "https://it.wikipedia.org/wiki?curid=138340", "title": "Alella", "text": "Alella \u00e8 un comune spagnolo di 8.470 abitanti situato nella comunit\u00e0 autonoma della Catalogna.\nStemma.\nEscut caironat: d'atzur, mig vol abaixat contornat d'argent; la filiera d'argent. Per timbre una corona mural de poble."}
{"id": "138341", "revid": "110157", "url": "https://it.wikipedia.org/wiki?curid=138341", "title": "Alentisque", "text": "Alentisque \u00e8 un comune spagnolo di 40 abitanti situato nella comunit\u00e0 autonoma di Castiglia e Le\u00f3n."}
{"id": "138342", "revid": "1005847", "url": "https://it.wikipedia.org/wiki?curid=138342", "title": "Elezioni europee del 1999 in Italia", "text": "Le elezioni europee del 1999 in Italia si sono tenute il 13 giugno.\nSistema di voto.\nLe elezioni europee in Italia del 1999 si tennero con il sistema di voto introdotto con la legge elettorale per l'elezione dei rappresentanti italiani presso il Parlamento europeo deliberata con provvedimento n\u00b0 18 del 24 gennaio 1979. Il territorio nazionale italiano era suddiviso in 5 circoscrizioni plurinominali assegnatarie di un numero di seggi variabili a seconda della popolazione ed il complesso delle circoscrizioni elettorali formava il \"collegio unico nazionale\". La ripartizione dei seggi si effettuava dividendo il numero degli abitanti della Repubblica per il numero dei rappresentanti spettante all'Italia nel Parlamento europeo, e distribuendo i seggi in proporzione alla popolazione di ogni circoscrizione, risultante dell'ultimo censimento generale, sulla base dei quozienti interi e dei pi\u00f9 alti resti. La legge in oggetto era improntata ad un principio di proporzionalismo. Il calcolo dei seggi attribuiti ad ogni lista avveniva semplicemente a livello centrale nel \"collegio unico nazionale\", per tramite del metodo Hare-Niemeyer dei quozienti naturali e dei pi\u00f9 alti resti. Determinato il numero di seggi spettanti ad ogni partito, gli stessi venivano suddivisi fra le singole liste circoscrizionali con lo stesso principio proporzionale puro: ne consegue il ruolo meramente procedurale delle circoscrizioni, e la possibilit\u00e0 della variazione del numero complessivo dei rappresentanti delle singole ripartizioni. Per le liste delle minoranze linguistiche era prevista la possibilit\u00e0 di collegamento con una lista di orizzonte nazionale: in tal caso i voti della lista linguistica andavano ad incrementare quelli della lista nazionale, ottenendo uno dei suoi seggi qualora un candidato linguistico ottenesse almeno 50.000 suffragi. Inoltre la legge prevedeva il \"voto di preferenza\" plurimo per i candidati della lista: ogni elettore poteva esprimere il proprio gradimento fino a tre candidati, e gli stessi vengono proclamati eletti, nel limite degli scranni ottenuti da ogni lista circoscrizionale, secondo la graduatoria di consensi ottenuta. Si segnala infine che il diritto di voto era consentito anche ai cittadini italiani residenti nelle altre nazioni che partecipavano all'elezione del Parlamento europeo.\nCircoscrizioni.\nIl territorio nazionale italiano, che assegnava 87 seggi, venne suddiviso in 5 circoscrizioni plurinominali cos\u00ec ripartite:"}
{"id": "138343", "revid": "108924853", "url": "https://it.wikipedia.org/wiki?curid=138343", "title": "Alerre", "text": "Alerre \u00e8 un comune spagnolo di 201 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138344", "revid": "767487", "url": "https://it.wikipedia.org/wiki?curid=138344", "title": "Alesanco", "text": "Alesanco \u00e8 un comune spagnolo di 481 abitanti situato nella comunit\u00e0 autonoma di La Rioja."}
{"id": "138345", "revid": "110157", "url": "https://it.wikipedia.org/wiki?curid=138345", "title": "Ales\u00f3n", "text": "Ales\u00f3n \u00e8 un comune spagnolo di 137 abitanti situato nella comunit\u00e0 autonoma di La Rioja."}
{"id": "138346", "revid": "110157", "url": "https://it.wikipedia.org/wiki?curid=138346", "title": "Alfacar", "text": "Alfacar \u00e8 un comune spagnolo di 4.627 abitanti situato nella comunit\u00e0 autonoma dell'Andalusia.\nGeografia fisica.\nIl territorio del comune \u00e8 interessato da due corsi d'acqua, il Darro e l'Arroyo del Juncaril, entrambi tributari del Genil."}
{"id": "138347", "revid": "110157", "url": "https://it.wikipedia.org/wiki?curid=138347", "title": "Alfafar", "text": "Alfafar \u00e8 un comune spagnolo di 20.321 abitanti situato nella comunit\u00e0 autonoma Valenciana."}
{"id": "138348", "revid": "110157", "url": "https://it.wikipedia.org/wiki?curid=138348", "title": "Alfafara", "text": " \nAlfafara \u00e8 un comune spagnolo situato nella comunit\u00e0 autonoma Valenciana."}
{"id": "138349", "revid": "110157", "url": "https://it.wikipedia.org/wiki?curid=138349", "title": "Alfajar\u00edn", "text": "Alfajar\u00edn \u00e8 un comune spagnolo di 1.548 abitanti situato nella comunit\u00e0 autonoma dell'Aragona.\nNel suo territorio sono stati rinvenuti resti di una villa romana, tuttavia lo sviluppo del nucleo urbano si deve ai musulmani in epoca altomedievale.\nFra gli edifici pi\u00f9 significativi di Alfajarin va segnalata la \"iglesia de San Miguel Arc\u00e1ngel\" (\"chiesa di San Michele Arcangelo\"), vecchia moschea del XII secolo che sub\u00ec radicali trasformazioni sia nel Trecento che in epoca barocca."}
{"id": "138350", "revid": "110157", "url": "https://it.wikipedia.org/wiki?curid=138350", "title": "Alfambra", "text": " \nAlfambra \u00e8 un comune spagnolo di 624 abitanti situato nella comunit\u00e0 autonoma dell'Aragona."}
{"id": "138351", "revid": "110157", "url": "https://it.wikipedia.org/wiki?curid=138351", "title": "Alfam\u00e9n", "text": "Alfam\u00e9n \u00e8 un comune spagnolo di 1.402 abitanti situato nella comunit\u00e0 autonoma dell'Aragona."}
{"id": "138352", "revid": "110157", "url": "https://it.wikipedia.org/wiki?curid=138352", "title": "Alf\u00e1ntega", "text": "Alf\u00e1ntega \u00e8 un comune spagnolo di 115 abitanti situato nella comunit\u00e0 autonoma dell'Aragona."}
{"id": "138353", "revid": "110157", "url": "https://it.wikipedia.org/wiki?curid=138353", "title": "Alfara de la Baronia", "text": "Alfara de la Baronia \u00e8 un comune spagnolo di 490 abitanti situato nella comunit\u00e0 autonoma Valenciana."}
{"id": "138354", "revid": "671029", "url": "https://it.wikipedia.org/wiki?curid=138354", "title": "Alfara de Carles", "text": "Alfara de Carles \u00e8 un comune spagnolo di 346 abitanti situato nella comunit\u00e0 autonoma della Catalogna."}
{"id": "138355", "revid": "110157", "url": "https://it.wikipedia.org/wiki?curid=138355", "title": "Alfara del Patriarca", "text": "Alfara del Patriarca \u00e8 un comune spagnolo di 3.032 abitanti situato nella comunit\u00e0 autonoma Valenzana."}
{"id": "138356", "revid": "110157", "url": "https://it.wikipedia.org/wiki?curid=138356", "title": "Alfaraz de Sayago", "text": "Alfaraz de Sayago \u00e8 un comune spagnolo di 197 abitanti situato nella comunit\u00e0 autonoma di Castiglia e Le\u00f3n.\nPaese natale di Ramiro Ledesma Ramos"}
{"id": "138357", "revid": "110157", "url": "https://it.wikipedia.org/wiki?curid=138357", "title": "Alfarnate", "text": "Alfarnate \u00e8 un comune spagnolo di 1.415 abitanti situato nella comunit\u00e0 autonoma dell'Andalusia."}
{"id": "138358", "revid": "110157", "url": "https://it.wikipedia.org/wiki?curid=138358", "title": "Alfarnatejo", "text": "Alfarnatejo \u00e8 un comune spagnolo di 412 abitanti situato nella comunit\u00e0 autonoma dell'Andalusia."}
{"id": "138359", "revid": "84184", "url": "https://it.wikipedia.org/wiki?curid=138359", "title": "Alfaro (Spagna)", "text": "Alfaro \u00e8 un comune spagnolo situato nella zona est comunit\u00e0 autonoma di La Rioja. \u00c8 circondato a est dal R\u00edo Alhama, un immissario dell'Ebro, fiume che scorre a nord della citt\u00e0.\nEtimologia.\nEtimologicamente il nome di \u00abAlfaro\u00bb sembra avere origine nell'espressioe araba \"Al-Faruh\", che significa \"il faro\" o \"la bertesca\". Un'altra teoria lega il nome della citt\u00e0 al termine arabo \"Alfara\" che significa \"ceramica\". La localizzazione geografica della citt\u00e0, posizionata in un altipiano che domina l'argine del fiume Ebro, fa propendere gli studiosi verso la prima ipotesi. In epoca romana il suo nome era invece \u00abGraccurris\u00bb.\nStoria.\nle prime testimonianze della presenza umana in questi luoghi si identificano con i reperti archeologici ritrovati nel sito di Eras de San mart\u00ecn, risalenti all'et\u00e0 del ferro, nell'VIII secolo a.C. circa. Sopra questo primo villaggio si trovano prove di una secondo insediamento urbano, corrispondente al villaggio \"Ilurcis\" abitato dai vasconi. Nel 179 a.C. il luogo fu conquista dal console romano Tiberio Sempronio Gracco, il quale fond\u00f2 la citt\u00e0 romana di Gracurris."}
{"id": "138360", "revid": "110157", "url": "https://it.wikipedia.org/wiki?curid=138360", "title": "Alfarp", "text": "Alfarp \u00e8 un comune spagnolo di 1.543 abitanti situato nella comunit\u00e0 autonoma Valenzana."}
{"id": "138361", "revid": "767487", "url": "https://it.wikipedia.org/wiki?curid=138361", "title": "Alfarr\u00e0s", "text": "Alfarr\u00e0s \u00e8 un comune spagnolo di 2.968 abitanti situato nella comunit\u00e0 autonoma della Catalogna."}
{"id": "138362", "revid": "767487", "url": "https://it.wikipedia.org/wiki?curid=138362", "title": "Alfarras\u00ed", "text": "Alfarras\u00ed \u00e8 un comune spagnolo di 1.228 abitanti situato nella comunit\u00e0 autonoma Valenciana."}
{"id": "138364", "revid": "110157", "url": "https://it.wikipedia.org/wiki?curid=138364", "title": "Alfauir", "text": "Alfauir \u00e8 un comune spagnolo di 357 abitanti situato nella comunit\u00e0 autonoma Valenciana."}
{"id": "138365", "revid": "110157", "url": "https://it.wikipedia.org/wiki?curid=138365", "title": "Alf\u00e9s", "text": "Alf\u00e9s \u00e8 un comune spagnolo di 328 abitanti situato nella comunit\u00e0 autonoma della Catalogna."}
{"id": "138366", "revid": "110157", "url": "https://it.wikipedia.org/wiki?curid=138366", "title": "Alfondeguilla", "text": "Alfondeguilla \u00e8 un comune spagnolo situato nella comunit\u00e0 autonoma Valenciana."}
{"id": "138367", "revid": "110157", "url": "https://it.wikipedia.org/wiki?curid=138367", "title": "Alforja", "text": "Alforja \u00e8 un comune spagnolo di 1.344 abitanti situato nella comunit\u00e0 autonoma della Catalogna.\nStemma.\nEscut caironat: d'atzur, un castell d'argent tancat de gules sobremuntat d'una estrella de 6 puntes d'argent. Per timbre una corona mural de vila."}
{"id": "138368", "revid": "110157", "url": "https://it.wikipedia.org/wiki?curid=138368", "title": "Alforque", "text": "Alforque \u00e8 un comune spagnolo di 82 abitanti situato nella comunit\u00e0 autonoma dell'Aragona."}
{"id": "138369", "revid": "1761453", "url": "https://it.wikipedia.org/wiki?curid=138369", "title": "Continuit\u00e0 uniforme", "text": "In matematica, in particolare in analisi matematica, una funzione uniformemente continua \u00e8 una particolare funzione continua. Intuitivamente, una funzione formula_1 \u00e8 uniformemente continua se una piccola variazione del punto formula_2 comporta una piccola variazione dell'immagine formula_3 (quindi formula_1 \u00e8 continua), e la misura della variazione di formula_3 dipende solo dalla misura della variazione di formula_2, ma \"non\" dal punto formula_2 stesso.\nLa continuit\u00e0 uniforme \u00e8 quindi una propriet\u00e0 globale della funzione, contrariamente alla continuit\u00e0 semplice, che \u00e8 una propriet\u00e0 locale. Infatti, quando si dice che una funzione \u00e8 continua, si intende semplicemente che \u00e8 continua in ogni punto del suo dominio; non ha invece alcun senso affermare che una funzione \u00e8 uniformemente continua in un punto.\nDefinizione.\nNel caso specifico di una funzione formula_8, dove formula_9 \u00e8 un intervallo, si dice che formula_1 \u00e8 uniformemente continua se per ogni numero reale formula_11 esiste un numero reale formula_12 tale che per ogni formula_13 con formula_14 (cio\u00e8 \"sufficientemente vicini l'uno all'altro\") si ha\nDiversamente dalla continuit\u00e0 semplice la distanza formula_16 dipende quindi unicamente dalla distanza formula_17 e \"non\" dal punto formula_18 o formula_19.\nLa definizione di cui sopra si pu\u00f2 immediatamente generalizzare ad arbitrari spazi metrici: dati due spazi metrici formula_20 e formula_21, si dice che una funzione formula_22 \u00e8 uniformemente continua se per ogni formula_11 esiste un formula_12 tale che, comunque scelti due punti formula_25 che soddisfano formula_26, allora si ha:\nEsempi.\nLa funzione costante, l'identit\u00e0 o una qualsiasi funzione lineare sono funzioni uniformemente continue; altri esempi sono le funzioni derivabili in un insieme convesso la cui derivata \u00e8 limitata (ad esempio le funzioni seno e coseno).\nAl contrario, i polinomi di grado maggiore di formula_28 non sono funzioni uniformemente continue sull'intera retta reale, sebbene lo siano sugli insiemi limitati: data ad esempio la funzione formula_29, infatti, per ogni formula_30 la differenza:\ntende ad infinito per formula_32.\nUn analogo ragionamento pu\u00f2 essere usato per dimostrare che la funzione formula_33 non \u00e8 uniformemente continua nell'intervallo formula_34, mostrando che funzioni continue su un insieme limitato non sono necessariamente uniformemente continue. Neppure aggiungendo l'ipotesi che la funzione sia limitata si ottengono funzioni uniformemente continue: ad esempio la funzione formula_35 (sempre nell'intervallo formula_34) non \u00e8 uniformemente continua, perch\u00e9 in ogni intervallo formula_37 si possono trovare formula_38 tali che formula_39.\nCondizioni sufficienti per la continuit\u00e0 uniforme.\nIl teorema di Heine-Cantor afferma che le funzioni continue su un insieme compatto (in formula_40 un insieme chiuso e limitato) sono uniformemente continue su tale insieme compatto; il teorema pu\u00f2 essere esteso a comprendere anche insiemi non compatti, purch\u00e9 la funzione tenda (per formula_32) ad un limite finito oppure ammetta un asintoto obliquo.\nInoltre, ogni funzione lipschitziana formula_1 \u00e8 uniformemente continua: dato formula_11, si pu\u00f2 scegliere formula_44, dove formula_45 \u00e8 una costante di Lipschitz di formula_1. La lipschizianit\u00e0 \u00e8 una condizione sufficiente ma non necessaria per l'uniforme continuit\u00e0 (si veda il seguente esempio).\nEsempio.\nSi prenda formula_47. Essa non \u00e8 lipschitziana in formula_48, ma lo \u00e8 in qualunque insieme del tipo formula_49, con formula_50 (la sua derivata, infatti, si mantiene in questo caso limitata, il che \u00e8 sufficiente per la lipschitzianit\u00e0). Pertanto, formula_3 \u00e8 uniformemente continua in questi intervalli.\nD'altra parte, attorno a formula_52 (ossia in un intervallo del tipo formula_53, complementare degli intervalli suddetti), si pu\u00f2 garantire l'uniforme continuit\u00e0 di formula_3 (continua e definita in un compatto). \nCombinando questi risultati, otteniamo che formula_3 \"\u00e8\" uniformemente continua in formula_48, pur \"non essendo\" lipschitziana.\nAltre propriet\u00e0.\nUna funzione uniformemente continua in un insieme formula_57 lo \u00e8 anche in ogni sottoinsieme formula_58; non vale il viceversa (ad esempio, formula_59 \u00e8 uniformemente continua in ogni intervallo limitato ma non negli intervalli illimitati).\nL'immagine di un intervallo limitato attraverso una funzione uniformemente continua \u00e8 limitato."}
{"id": "138370", "revid": "110157", "url": "https://it.wikipedia.org/wiki?curid=138370", "title": "Alfoz", "text": " \nAlfoz \u00e8 un comune spagnolo di 2.382 abitanti situato nella comunit\u00e0 autonoma della Galizia."}
{"id": "138371", "revid": "2519", "url": "https://it.wikipedia.org/wiki?curid=138371", "title": "Alfoz de Bricia", "text": "Alfoz de Bricia \u00e8 un comune spagnolo di 70 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende le seguenti localit\u00e0:"}
{"id": "138372", "revid": "1745361", "url": "https://it.wikipedia.org/wiki?curid=138372", "title": "Alfoz de Lloredo", "text": "Alfoz de Lloredo \u00e8 un comune spagnolo di 2.502 abitanti situato nella comunit\u00e0 autonoma della Cantabria. Fa parte della comarca della Costa Occidental ed \u00e8 composto da sette centri abitati fra cui quello di Novales, capoluogo e sede municipale, distante 41\u00a0km da Santander e 7,5\u00a0km da Santillana del Mar.\nDurante la dominazione romana il territorio comunale era attraversato dalla Via Agrippa strada costiera che divenne nel medioevo parte del \"Camino de Santiago\". L'economia locale si basa essenzialmente sull'agricoltura, sull'allevamento del bestiame ed anche sul turismo.\nEssendo situato in una valle protetta da una cerchia di monti gode di un microclima mediterraneo per cui, cosa insolita negli altri comuni della Cantabria, si trovano qui alberi di aranci, limoni, palme e produzioni agricole proprie del sud della Spagna.\nIl comune si compone delle seguenti localit\u00e0: Cig\u00fcenza, C\u00f3breces, La Busta, Ore\u00f1a, Rudag\u00fcera, Tona\u00f1es e Novales che \u00e8 il capoluogo.\nStoria.\nDalle numerose grotte con graffiti rupestri e i resti ed oggetti presenti nel territorio comunale si evince che si aveva presenza umana fin dal paleolitico superiore. Gli stanziamenti umani stabili si ebbero pi\u00f9 tardi quando popoli celti detti Cantabri fissarono le loro dimore in queste zone. Erano trib\u00f9 semiselvagge, che non conoscevano la scrittura ma erano forti nell'uso delle armi e contrastarono a lungo i Romani, quando questi decisero d'impossessarsi di tutta la Spagna. I Cantabri esercitavano forme di guerriglia che approfittavano della loro conoscenza dei luoghi montani per attaccare di sorpresa pattuglie e reparti militari romani, tanto che dovette intervenire personalmente l'imperatore Augusto con le sue legioni per mettere fine alla guerra. Risale a quel periodo la mitica figura del capo militare Corocotta, sulla testa del quale era stata messa una taglia di 250.000 sesterzi per chi lo consegnasse ai Romani, che si present\u00f2 spontaneamente al campo di Augusto pretendendo il pagamento della taglia. Ammirato da tanto coraggio Augusto lo lasci\u00f2 andare libero.\nI Visigoti, che subentrarono ai Romani, non lasciarono tracce e poche ne lasciarono i successivi dominatori musulmani. Alla loro lingua per\u00f2 si fa risalire l'etimologia del nome: Alfoz si dice infatti che derivi dall'arabo \"al rawk\" che significa distretto. Lloredo \u00e8 un termine locale per indicare le piante di lauro e quindi Alfoz de Lloredo significa \"distretto dove cresce il lauro\", pianta che ha bisogno di un clima non troppo rigido e, crescendo in una regione settentrionale, rappresenta una rarit\u00e0 che distingue questo luogo.\nIntorno all'anno 1000 Alfoz de Lloredo fece parte della comunit\u00e0 delle \"Asturias de Santillana\" formata in buona parte dalle localit\u00e0 della \"Valle de Alfoz\". Poich\u00e9 allora i luoghi erano in mano ai signori, non si conosce quale fosse il legame fra la signoria e le singole comunit\u00e0 che risulta godessero del diritto di autogoverno, eleggendo gli abitanti i propri governanti. Di certo si sa che l'ammiraglio Diego Hurtado de Mendoza nominato duca di Liebana, nel 1444 s'impossess\u00f2 totalmente del potere della Valle de Alfoz. \u00c8 certo che i signori per la loro arroganza e gli abusi scontentarono i cittadini rivolgendosi prima al re e poi intentando un vero procedimento legale contro di loro, il cosiddetto \"Pleite de los Valles\", che, con fasi alterne, dur\u00f2 150 anni e si risolse nel 1556 con la sentenza della Real Chanciller\u00eda di Valladolid favorevole alle Valli e si ripristin\u00f2 l'autogoverno locale. Si istitu\u00ec la provincia delle \"Nueve Valles\" di cui fece parte anche Alfoz. Nel XIX secolo nel corso del riordino amministrativo della Spagna la valle di Alfoz fu divisa in tre comuni uno dei quali fu Alfoz de Lloredo con capoluogo Novales.\nMonumenti e luoghi d'interesse.\nOgnuno dei sette nuclei abitato di cui \u00e8 composto il comune presenta monumenti degni di essere ricordati.\nFeste.\nIn tutte le localit\u00e0 si svolgono le feste patronali; da segnalare le processioni della \"Settimana Santa\" e le feste nel mese di agosto a Novales."}
{"id": "138373", "revid": "2519", "url": "https://it.wikipedia.org/wiki?curid=138373", "title": "Alfoz de Quintanadue\u00f1as", "text": "Alfoz de Quintanadue\u00f1as \u00e8 un comune spagnolo di abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nQuintanadue\u00f1as \u00e8 il capoluogo del comune, che ha quattro frazioni: Arroyal, Marmellar de Arriba, Paramo Arroyo e Villarmero.\nPosizione.\nSituato a nord-ovest di Burgos e di un miglio (6\u00a0km) di questa citt\u00e0 si affaccia sulla riva destra Ubierna e gode oggi di una espansione evidente.\nSociet\u00e0.\nEvoluzione demografica.\nQuesta citt\u00e0 ha avuto una crescita senza precedenti della popolazione nella regione autonoma a cui appartiene per la sua vicinanza al capoluogo di provincia.\nFeste e Gastronomia.\nSi celebra la festa della Madonna del Rosario la prima domenica di ottobre.\nLa specialit\u00e0 del posto \u00e8 l'agnello arrosto."}
{"id": "138374", "revid": "2519", "url": "https://it.wikipedia.org/wiki?curid=138374", "title": "Alfoz de Santa Gadea", "text": "Alfoz de Santa Gadea \u00e8 un comune spagnolo di 104 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende le seguenti localit\u00e0:"}
{"id": "138375", "revid": "110157", "url": "https://it.wikipedia.org/wiki?curid=138375", "title": "Algadefe", "text": "Algadefe \u00e8 un comune spagnolo di 356 abitanti situato nella comunit\u00e0 autonoma di Castiglia e Le\u00f3n. Algadefe ha un'origine arabe"}
{"id": "138376", "revid": "110157", "url": "https://it.wikipedia.org/wiki?curid=138376", "title": "Algaida", "text": "Algaida \u00e8 un comune spagnolo di 5.050 abitanti situato nella comunit\u00e0 autonoma delle Baleari."}
{"id": "138377", "revid": "110157", "url": "https://it.wikipedia.org/wiki?curid=138377", "title": "Algar", "text": "Algar \u00e8 un comune spagnolo di 1.712 abitanti situato nella comunit\u00e0 autonoma dell'Andalusia.\nFamosa nel mondo per il tipico \"sabroso\": timballo di cavoli e fiori di zucca."}
{"id": "138378", "revid": "767487", "url": "https://it.wikipedia.org/wiki?curid=138378", "title": "Algar de Mesa", "text": "Algar de Mesa \u00e8 un comune spagnolo di 67 abitanti situato nella comunit\u00e0 autonoma di Castiglia-La Mancia."}
{"id": "138379", "revid": "110157", "url": "https://it.wikipedia.org/wiki?curid=138379", "title": "Algar de Palancia", "text": "Algar de Palancia \u00e8 un comune spagnolo di 424 abitanti situato nella comunit\u00e0 autonoma Valenciana."}
{"id": "138380", "revid": "110157", "url": "https://it.wikipedia.org/wiki?curid=138380", "title": "Algarinejo", "text": "Algarinejo \u00e8 un comune spagnolo di 4.020 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Genil, nel tratto compreso nel lago di Izn\u00e1jar."}
{"id": "138381", "revid": "767487", "url": "https://it.wikipedia.org/wiki?curid=138381", "title": "Algarrobo (Spagna)", "text": "Algarrobo \u00e8 un comune spagnolo di 4.812 abitanti situato nella comunit\u00e0 autonoma dell'Andalusia."}
{"id": "138382", "revid": "767487", "url": "https://it.wikipedia.org/wiki?curid=138382", "title": "Algatoc\u00edn", "text": "Algatoc\u00edn \u00e8 un comune spagnolo di 970 abitanti situato nella comunit\u00e0 autonoma dell'Andalusia."}
{"id": "138383", "revid": "729019", "url": "https://it.wikipedia.org/wiki?curid=138383", "title": "Algarra", "text": "Algarra \u00e8 un comune spagnolo di 36 abitanti situato nella comunit\u00e0 autonoma di Castiglia-La Mancia.\nGeografia fisica.\nClima.\nAlgarra ha un clima di alta montagna, freddo durante tutto l'anno, con nevicate abbondanti da met\u00e0 autunno alla fine della primavera"}
{"id": "138384", "revid": "110157", "url": "https://it.wikipedia.org/wiki?curid=138384", "title": "Algemes\u00ed", "text": "Algemes\u00ed \u00e8 un comune spagnolo di 28.308 abitanti situato nella comunit\u00e0 autonoma Valenzana.\nStoria.\nFondata durante la dominazione islamica come fattoria, il suo toponimo ha come significato \"luogo soleggiato\" (\"lloc asolellat\" in valenciano) per la mancanza di rilievi montuosi che la privino della luce solare. A partire dalla conquista da parte del re Giacomo I la zona fu popolata dai cristiani e viene citata per la prima volta nel \"Libro del Reparto\" nel 1243. Sino al 1473 fu parte del municipio di Alzira, quando ottenne l'indipendenza sulla giurisdizione criminale. Nel 1574 Filippo II le concesse la totale autonomia da Alzira dietro il pagamento di ottomila ducati. Nel 1608 le venne concesso il titolo di \"Villa Real\".\nCultura.\nEventi.\n\u00c8 famosa nella Comunit\u00e0 Valenzana per la \"\"Festa de la Mare de Deu de la Salut\" che si celebra l'8 di settembre da oltre 750 anni, in occasione della quale la cittadina \u00e8 animata da una processione folclostica caratterizzata da balli e dalla \"muixeranga\" (innalzamento di torri umane, pratica tipica del posto e che successivamente \u00e8 stata adottata in altre zone della Spagna. Nel 2005 \u00e8 stata trasmessa in diretta sulla rete nazionale spagnola di MTV) accompagnati da musiche tradizionali eseguite con strumenti tipici di origine arabesca.\nNell'ultima settimana di settembre Algemes\u00ec ospita \"la semana des bous\"\", settimana nella quale si svolgono giornalmente corride di tori \"novillos\" (si attribuisce a quei tori che hanno meno di 4 anni, et\u00e0 nella quale possono cominciare a toreare nelle corride nazionali) nell'arena costruita nella \"Plaza Mayor\" della citt\u00e0; questa manifestazione \u00e8 una delle due settimane taurine di tori novillos pi\u00f9 importanti della Spagna."}
{"id": "138385", "revid": "110157", "url": "https://it.wikipedia.org/wiki?curid=138385", "title": "Algerri", "text": "Algerri \u00e8 un comune spagnolo di 499 abitanti situato nella comunit\u00e0 autonoma della Catalogna.\nStemma.\nEscut caironat: de gules, un gerro d'or. Per timbre una corona de bar\u00f3."}
{"id": "138386", "revid": "110157", "url": "https://it.wikipedia.org/wiki?curid=138386", "title": "Algete", "text": "Algete \u00e8 un comune spagnolo di 15.870 abitanti situato nella comunit\u00e0 autonoma di Madrid, situato 30\u00a0km a nord della capitale."}
{"id": "138387", "revid": "121232655", "url": "https://it.wikipedia.org/wiki?curid=138387", "title": "Algimia de Alfara", "text": "Algimia de Alfara \u00e8 un comune spagnolo di 1047 abitanti situato nella comunit\u00e0 autonoma Valenciana."}
{"id": "138388", "revid": "110157", "url": "https://it.wikipedia.org/wiki?curid=138388", "title": "Algimia de Almonacid", "text": "Algimia de Almonacid \u00e8 un comune spagnolo di 299 abitanti situato nella comunit\u00e0 autonoma Valenciana."}
{"id": "138389", "revid": "110157", "url": "https://it.wikipedia.org/wiki?curid=138389", "title": "Alginet", "text": "Alginet () \u00e8 un comune spagnolo di 13.100 abitanti situato nella comunit\u00e0 autonoma Valenciana."}
{"id": "138390", "revid": "110157", "url": "https://it.wikipedia.org/wiki?curid=138390", "title": "Algodonales", "text": "Algodonales \u00e8 un comune spagnolo di 5.577 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Guadalete."}
{"id": "138391", "revid": "110157", "url": "https://it.wikipedia.org/wiki?curid=138391", "title": "Algodre", "text": "Algodre \u00e8 un comune spagnolo di 180 abitanti situato nella comunit\u00e0 autonoma di Castiglia e Le\u00f3n."}
{"id": "138392", "revid": "110157", "url": "https://it.wikipedia.org/wiki?curid=138392", "title": "Algora", "text": "Algora \u00e8 un comune spagnolo di 77 abitanti situato nella comunit\u00e0 autonoma di Castiglia-La Mancia."}
{"id": "138393", "revid": "110157", "url": "https://it.wikipedia.org/wiki?curid=138393", "title": "Algorfa", "text": "Algorfa \u00e8 un comune spagnolo situato nella comunit\u00e0 autonoma Valenciana."}
{"id": "138394", "revid": "110157", "url": "https://it.wikipedia.org/wiki?curid=138394", "title": "Alguaire", "text": "Alguaire \u00e8 un comune spagnolo di 2.724 abitanti situato nella comunit\u00e0 autonoma della Catalogna."}
{"id": "138395", "revid": "111319", "url": "https://it.wikipedia.org/wiki?curid=138395", "title": "Alguazas", "text": "Alguazas \u00e8 un comune spagnolo di 8.978 abitanti situato nella comunit\u00e0 autonoma di Murcia."}
{"id": "138396", "revid": "767487", "url": "https://it.wikipedia.org/wiki?curid=138396", "title": "Algue\u00f1a", "text": "Algue\u00f1a \u00e8 un comune spagnolo situato nella comunit\u00e0 autonoma Valenciana."}
{"id": "138397", "revid": "110157", "url": "https://it.wikipedia.org/wiki?curid=138397", "title": "Alhabia", "text": "Alhabia \u00e8 un comune spagnolo situato nella comunit\u00e0 autonoma dell'Andalusia."}
{"id": "138398", "revid": "110157", "url": "https://it.wikipedia.org/wiki?curid=138398", "title": "Alhama de Almer\u00eda", "text": "Alhama de Almer\u00eda \u00e8 un comune spagnolo situato nella comunit\u00e0 autonoma dell'Andalusia.\nStoria.\nAlhama era conosciuta come \u00abAlhama la Seca\u00bb fin dal secolo XVII. Alla fine del XIX secolo il suo nome fu cambiato in \u00abAlhama de Almer\u00eda\u00bb in considerazione del fatto che l'aggettivo \u00abla seca\u00bb contrastava con gli interessi della recente e prospera industria dei bagni termali della zona. Cos\u00ec sulla Gazzetta di Madrid del 21 aprile 1880 si pubblic\u00f2 un ordine reale con il quale si cambiava ufficialmente il nome del paese che diventava da allora \u00abAlhama de Almer\u00eda\u00bb.\nIl 10 aprile 1838 nacque a Alhama la Seca Nicol\u00e1s Salmer\u00f3n, illustre politico liberale che fu Presidente della Prima repubblica spagnola nel 1873.\nIn omaggio all'illustre politico liberale, nel corso della proclamazione della Seconda Repubblica spagnola nel 1931, fu accettata la proposta di cambiare il nome del paese in \u00abAlhama de Salmer\u00f3n\u00bb e ufficialmente formalizzata sulla Gazzetta di Madrid del 26 ottobre 1932.\nCaduta la seconda repubblica spagnola nello stesso mese di aprile del 1939 il Municipio di Alhama decise di ripristinare il nome di \u00abAlhama de Almer\u00eda\u00bb e questa decisione fu ufficiale dall'8 febbraio 1941."}
{"id": "138400", "revid": "110157", "url": "https://it.wikipedia.org/wiki?curid=138400", "title": "Alhama de Arag\u00f3n", "text": "Alhama de Arag\u00f3n \u00e8 un comune spagnolo di 1.145 abitanti situato nella comunit\u00e0 autonoma dell'Aragona.\nIl paese \u00e8 noto soprattutto per le sue acque termali, che, secondo alcuni storici, erano conosciute gi\u00e0 in epoca romana. Di grande suggestione barocca \u00e8 la \"iglesia de la Natividad\" (chiesa della Nativit\u00e0) edificata nel XVII secolo."}
{"id": "138401", "revid": "110157", "url": "https://it.wikipedia.org/wiki?curid=138401", "title": "Alhama de Granada", "text": "Alhama de Granada \u00e8 un comune spagnolo di 6.012 abitanti situato nella comunit\u00e0 autonoma dell'Andalusia. "}
{"id": "138402", "revid": "110157", "url": "https://it.wikipedia.org/wiki?curid=138402", "title": "Alhama de Murcia", "text": "Alhama de Murcia \u00e8 un comune spagnolo di 19.860 abitanti situato nella comunit\u00e0 autonoma di Murcia.\nAltri progetti.\nGeograf\u00eda\nIl territorio comunale di Alhama de Murcia, occupa una superficie di 311,55\u00a0km\u00b2, quasi al centro della Regione di Murcia. La sua altitudine sul livello del mare \u00e8 di 176 metri. Il confine municipale si estende dalle cime di Sierra Espu\u00f1a fino alla vetta della Sierra de Carrascoy, attraversando la parte centrale della pianura prelitoranea murciana, conosciuta come Valle del Guadalent\u00edn o Campo de Sangonera.\nIl capoluogo del municipio si trova a 30\u00a0km dalla capitale della Regione, Murcia, ed alla medesima distanza dalla citt\u00e0 di Lorca; a 50\u00a0km da Cartagena, 22\u00a0km da Fuente \u00c1lamo de Murcia ed a 30\u00a0km da Mula. In direzione sud, la separa la stessa distanza dalle spiagge di Mazarr\u00f3n."}
{"id": "138403", "revid": "1192245", "url": "https://it.wikipedia.org/wiki?curid=138403", "title": "Alhambra (Spagna)", "text": "Alhambra \u00e8 un comune spagnolo di 1.042 abitanti situato nella comunit\u00e0 autonoma di Castiglia-La Mancia. \u00c8 uno dei municipi pi\u00f9 estesi della Provincia di Ciudad Real ed \u00e8 anche uno dei pi\u00f9 densi a livello di patrimonio storico, specialmente dell'epoca tardo-romana e medievale.\nStoria.\nSi crede che Alhambra possa essere stata, in epoca romana, conosciuta con il nome \"Laminium\" e si crede che, durante questo periodo, possa essere stato un importante centro d'estrazione minerario della penisola iberica."}
{"id": "138404", "revid": "22475", "url": "https://it.wikipedia.org/wiki?curid=138404", "title": "Alhaur\u00edn de la Torre", "text": "Alhaur\u00edn de la Torre \u00e8 un comune spagnolo di 41.170 abitanti situato nella comunit\u00e0 autonoma dell'Andalusia.\nGeografia fisica.\nNella parte settentrionale del comune scorre il fiume Guadalhorce."}
{"id": "138405", "revid": "110157", "url": "https://it.wikipedia.org/wiki?curid=138405", "title": "Alhaur\u00edn el Grande", "text": "Alhaur\u00edn el Grande \u00e8 un comune spagnolo di 17.764 abitanti situato nella comunit\u00e0 autonoma dell'Andalusia."}
{"id": "138406", "revid": "110157", "url": "https://it.wikipedia.org/wiki?curid=138406", "title": "Alhend\u00edn", "text": "Alhend\u00edn \u00e8 un comune spagnolo di 4.578 abitanti situato nella provincia di Granada."}
{"id": "138407", "revid": "110157", "url": "https://it.wikipedia.org/wiki?curid=138407", "title": "Alh\u00f3ndiga", "text": "Alh\u00f3ndiga \u00e8 un comune spagnolo di 184 abitanti situato nella comunit\u00e0 autonoma di Castiglia-La Mancia."}
{"id": "138408", "revid": "22475", "url": "https://it.wikipedia.org/wiki?curid=138408", "title": "Al\u00eda", "text": "Al\u00eda \u00e8 un comune spagnolo di 1.272 abitanti situato nella comunit\u00e0 autonoma dell'Estremadura."}
{"id": "138409", "revid": "110157", "url": "https://it.wikipedia.org/wiki?curid=138409", "title": "Aliaga (Spagna)", "text": "Aliaga \u00e8 un comune spagnolo di 422 abitanti situato nella comunit\u00e0 autonoma dell'Aragona.\nCentro medievale, il paese \u00e8 celebre per il suo castello, che si dice fosse appartenuto al Cid. Fra gli edifici pi\u00f9 rappresentativi vanno segnalati la \"Iglesia de San Juan\" (Chiesa di San Giovanni), dalle connotazioni barocche (XVII secolo) e il santuario di \"Nuestra Se\u00f1ora de la Zarza\", anch'esso del '600."}
{"id": "138410", "revid": "767487", "url": "https://it.wikipedia.org/wiki?curid=138410", "title": "Aliaguilla", "text": "Aliaguilla \u00e8 un comune spagnolo di 698 abitanti situato nella comunit\u00e0 autonoma di Castiglia-La Mancia."}
{"id": "138411", "revid": "110157", "url": "https://it.wikipedia.org/wiki?curid=138411", "title": "Alic\u00fan", "text": "Alic\u00fan \u00e8 un comune spagnolo situato nella comunit\u00e0 autonoma dell'Andalusia."}
{"id": "138412", "revid": "287204", "url": "https://it.wikipedia.org/wiki?curid=138412", "title": "Alic\u00fan de Ortega", "text": "Alic\u00fan de Ortega \u00e8 un comune spagnolo di 638 abitanti situato nella provincia di Granada."}
{"id": "138413", "revid": "110157", "url": "https://it.wikipedia.org/wiki?curid=138413", "title": "Alija del Infantado", "text": "Alija del Infantado \u00e8 un comune spagnolo di 980 abitanti situato nella comunit\u00e0 autonoma di Castiglia e Le\u00f3n."}
{"id": "138414", "revid": "110157", "url": "https://it.wikipedia.org/wiki?curid=138414", "title": "Alins", "text": "Alins \u00e8 un comune spagnolo di 272 abitanti situato nella comunit\u00e0 autonoma della Catalogna.\nStemma.\nEscut caironat: d'argent, una vall de sinople sobremuntada d'un \u00f3s de sable passant armat, lampassat i vergat de gules. Per timbre una corona mural de vila."}
{"id": "138415", "revid": "767487", "url": "https://it.wikipedia.org/wiki?curid=138415", "title": "Ali\u00f3", "text": "Ali\u00f3 \u00e8 un comune spagnolo di 375 abitanti situato nella comunit\u00e0 autonoma della Catalogna."}
{"id": "138416", "revid": "110157", "url": "https://it.wikipedia.org/wiki?curid=138416", "title": "Alique", "text": "Alique \u00e8 un comune spagnolo di 18 abitanti situato nella comunit\u00e0 autonoma di Castiglia-La Mancia."}
{"id": "138417", "revid": "767487", "url": "https://it.wikipedia.org/wiki?curid=138417", "title": "Aliseda", "text": "Aliseda \u00e8 un comune spagnolo di 2.221 abitanti situato nella comunit\u00e0 autonoma dell'Estremadura."}
{"id": "138418", "revid": "767487", "url": "https://it.wikipedia.org/wiki?curid=138418", "title": "Aliud", "text": "Aliud \u00e8 un comune spagnolo di 33 abitanti situato nella comunit\u00e0 autonoma di Castiglia e Le\u00f3n."}
{"id": "138419", "revid": "110157", "url": "https://it.wikipedia.org/wiki?curid=138419", "title": "Aljaraque", "text": "Aljaraque \u00e8 un comune spagnolo di 12.026 abitanti situato nella comunit\u00e0 autonoma dell'Andalusia."}
{"id": "138420", "revid": "110157", "url": "https://it.wikipedia.org/wiki?curid=138420", "title": "Aljuc\u00e9n", "text": "Aljuc\u00e9n \u00e8 un comune spagnolo di 240 abitanti situato nella comunit\u00e0 autonoma dell'Estremadura."}
{"id": "138421", "revid": "2218033", "url": "https://it.wikipedia.org/wiki?curid=138421", "title": "Alkiza", "text": "Alkiza \u00e8 un comune spagnolo di 264 abitanti situato nella comunit\u00e0 autonoma dei Paesi Baschi. Si trova nel centro di Guip\u00fazcoa, a nord-ovest della regione di Tolosaldea, a 27\u00a0km a sud di San Sebastian. Nel 2016 contava 346 abitanti, di cui l'88,8 % di lingua basca. \u00c8 un comune indipendente dal 1731; in precedenza, dipendeva da Tolosa e San Sebastian.\nLa piazza del paese si trova a 340 metri sul livello del mare ed al suo interno si trovano la scuola, il municipio, il frontone de palla basca e la chiesa parrocchiale. Il comune ha pi\u00f9 di quaranta casali e case sparse.\n\u00c8 collegato ad Anoeta e Asteasu attraverso la Strada GI-3630. La diramazione di Asteasu fu inaugurata nel 1952 e la di Anoeta nel 1957. Fino allora le strade locali e rurali collegavano Alkiza con i paesi vicini.\nI suoi abitanti sono soprannominati \"oiloak\" (\u2018polli\u2019 in lingua basca).\nLa pi\u00f9 grande festa della citt\u00e0 \u00e8 l'8 settembre.\nGeografia fisica.\nAlkiza si trova all\u2019est della Sierra de Hernio. L'area comunale \u00e8 prevalentemente ripida, con l'area pi\u00f9 piatta del quartiere di Arana.\nHa un clima tipicamente oceanico.\nPoich\u00e9 la Sierra de Hernio \u00e8 una formazione calcarea, nelle terre di Alkiza ci sono numerose strutture carsiche come grotte, crepaci e doline. Inoltre, alcuni dei ruscelli che attraversano il comune rimangono asciutti se non piove molto. Lo stesso vale per la cascata Amixuri.\nIl complesso Leize Haundia 2 / Sabe-saia \u00e8 la struttura carsica pi\u00f9 importante di Alkiza. Le due grotte formano un sistema profondo 340 m con 2\u00a0km di gallerie e un ruscello all'interno.\nI picchi pi\u00f9 importanti sono Herniozabal (1,010 m), Herniotxiki (820 m), Enaizpuru (731 m), Alluts (687 m) e Beleburu (619 m) a ovest e Mendiola (431 m) a est.\nUn quarto della zona di conservazione speciale di Hernio-Gazume si trova nel comune di Alkiza.\nIdrografia.\nCome accennato in precedenza, Alkiza \u00e8 un'area carsica, quindi le acque di pioggia e disgelo vanno in gran parte sottoterra. Per questo motivo, alcuni ruscelli trasportano acqua solo in caso d\u2019intense precipitazioni e, in altre, vi sono acque superficiali solo in alcune sezioni del letto.\nCi sono due torrenti principali in Alkiza:\nComuni confinati.\nAlkiza limita il nord con Larraul e Asteasu; a sud con Hernialde, Tolosa, Albiztur e Bidania-Goiatz; ad est con Anoeta; e ad ovest con Errezil.\nStoria.\nLe prime impronte umane ad Alkiza risalgono all'et\u00e0 del bronzo. Ne sono un esempio i pezzi di ceramica nella grotta di Olatzazpi e il tumulo del luogo chiamato \"Itzuregi\".\nI primi riferimenti scritti ad Alkiza risalgono al 1348. Infatti, per ordine del re di Castiglia Alfonso XI, fu redatto l'elenco degli \"hidalgos\" di Tolosa. In questo elenco ci sono diversi casali di Alkiza, che \u00e8 menzionata amministrativamente associata a Tolosa. A causa delle tasse, Alkiza e altri paesi di Tolosaldea hanno avuto controversie con Tolosa dal 1435. All'interno di questo processo, nel 1450, Alkiza decise di unirsi a San Sebastian ma ci\u00f2 non si materializz\u00f2 legalmente fino a quando nel 1479 Tolosa e San Sebastian firmarono un accordo nella Casa Torre Berroeta de Andoain.\nTra il XV e il XVIII secolo, Alkiza si autogovern\u00f2 come un consiglio aperto a tutti i proprietari maschi, sebbene ufficiali fossero anche nominati per le decisioni quotidiane.\nAlla fine del primo terzo del XVIII secolo, arriv\u00f2 il momento pi\u00f9 importante della storia di Alkiza: diventare un comune. Il 21 gennaio 1731 fu dichiarata villa dal re Filippo V e separata da San Sebastian. La distanza da San Sebastian era il motivo pi\u00f9 importante per svolgere questa secessione. Miguel Irazusta \u00e8 stato il primo sindaco. Nello stesso anno, i confini di Alkiza con i paesi della zona furono ufficialmente definiti e ciascuno dei cippi fu designato. Il confine di Asteasu, ad esempio, \u00e8 stato delimitato dai cippi di Olatza, Arizmendi, Zalminaga e Arraiaga. 54 case e casali costituivano il nuovo comune.\nDiventando un comune indipendente, Alkiza ha acquisito il diritto di partecipare ai Consigli Generali di Guip\u00fazcoa. Ci\u00f2 aveva un costo economico e Alkiza ha proposto di unirsi ad Anoeta per condividere le spese. Nel 1742 i due comuni fondarono l'unione \"Ainssu\" per la loro rappresentanza nei Consigli Generali.\nNel 1815 Hernialde si un\u00ec ad Ainssu e l'unione allargata fu chiamata \"Ainssuberreluz\".\nAll'inizio del XIX secolo, la privatizzazione della terra comunale ebbe luogo ad Alkiza. Il primo movimento avvenne a causa dei debiti derivanti dalla Guerra della Convenzione, e cos\u00ec nel 1797 i cittadini hanno autorizzato il Consiglio Comunale a vendere terreni comunali. La prima asta di terra comunale si tenne nel 1799 e il Consiglio Comunale ha venduto cinquantatr\u00e9 lotti. Da quella data fino al 1814 il Consiglio Comunale ha tenuto sei aste per l'alienazione della terra comunale. Nel 1810 furono messe all'asta altre merci, come i mulini \"Olaa\" e \"Goiko Errota\" nel quartiere \"Aldapa\" e \"Igaran\" nel quartiere \"Arana\". Alla fine del XVIII secolo, met\u00e0 del territorio del comune era pubblica e tra il 1799 e il 1845 il Consiglio comunale vendette 682 particelle: 5,30\u00a0km\u00b2. La terra comunale fu ridotta a un'area di 0,40\u00a0km\u00b2.\nQuesta privatizzazione ha gravemente danneggiato l'economia del consiglio comunale. In effetti, egli stesso ottenne grandi risorse economiche vendendo legna da ardere, carbone, castagne e altri. Ci\u00f2 caus\u00f2, ad esempio, la perdita dei notaio residenti che Alkiza aveva dal 1749 nel 1801. Anche le guardie forestali responsabili delle foreste e dei vivai municipali scomparvero.\nLe due guerre carliste del XIX secolo ebbero scarso effetto su Alkiza. Durante la terza guerra carlista, il cosiddetto incontro di Alkiza ebbe luogo nel 1873. Il sacerdote e capo de guerriglia Santa Cruz era sospettato di trovarsi nell'area di Hernio e le truppe liberali andarono a cercarlo. Non trovarono nessuno, si decise di scendere il passo Zelatum ad Alkiza. All'ingresso in paese furono accolti con colpi, ma i liberali espulsi i Carlisti a baionetta. D'altra parte, era frequente che Santa Cruz si rifugiasse nella casa del prete di Alkiza, il cui parroco era un fervente carlista.\nIl servizio di posta inizi\u00f2 nel 1873 con due postini. Uno di questi ha fatto la rotta Azpeitia-Alkiza-Larraul-Asteasu e l'altro, Tolosa-Alkiza-Larraul-Asteasu.\nNel 1885 il consiglio comunale decise di portare il telegrafo e il telefono in paese. Questi servizi erano basati nella taverna comunale. Il telefono non fu esteso a tutte le case del comune fino agli inizi degli anni 1980. D'altra parte, il Consiglio Comunale decise nel 1896 di stabilire il sistema metrico di piani e misure.\nNel 1911 quattro vicini, Ignacio Urruzola, Eusebio Zubiaur, Markos Bengoa e Fermin Roteta costruirono una centrale idroelettrica nel torrente Mandabe. In questo modo, l'elettricit\u00e0 \u00e8 stata in grado di raggiungere le case di Alkiza. Questa pianta fu pioniera dell'attuale \"Elektralkiza\". L'elettricit\u00e0 di Alkiza fu prodotta dal torrente Mandabe fino al 1971, quando la compagnia \"Iberduero\" install\u00f2 due centri di trasformazione nel comune.\nLa prima macchina arriv\u00f2 ad Alkiza il 2 novembre 1930, guidata da uno dei proprietari della fabbrica di carta \"Echezarreta, Larrion e Aristi\" de Irura.\nOrganizzazione amministrativa.\nNel 1775 il consiglio comunale eman\u00f2 un decreto che organizzava la raccolta di felci, rifiuti di foglie e simili per i letti di bestiame su terra comunale. In esso, il comune era diviso in quattro quartieri: A\"zaldegi, Aldapa, Arana Behea\" e \"Arana Goikoa\". Il centro era situato nella casa \"Otsamendi\" e l'area municipale era divisa in quattro sale per effettuare questa distribuzione.\nAll'epoca in cui furono stabilite le quote per il pagamento del medico locale nel 1847, il comune fu nuovamente suddiviso in quattro quartieri: \"Azaldegi, Aldapa, Arana\" e \"Herriburua\". Nel 1884 il quartiere di \"Aldapa\" fu diviso in due: \"Aldapa\" e \"Hernio\". Il quartiere di \"Sakamidra\" fu organizzato nel 1940, riunendo diverse case e casale di \"Arana\" e \"Azaldegi\".\nOltre al nucleo urbano, chiamato \"Plaza\" (Piazza) dagli indigeni, Alkiza \u00e8 attualmente divisa ufficialmente in cinque quartieri: \"Aldapa\" (limiti con Larraul), \"Arana\" (area pianeggiante della strada di Anoeta), \"Azaldegi\" (su la strada di Asteasu), \"Hernio\" (ai piedi del massiccio di Hernio) e \"Sakamidra\" (adiacente al quartiere Goi-bailara di Anoeta).\nSociet\u00e0.\nEvoluzione demografica.\nAl momento della prima documentazione scritta su Alkiza, nel 14 \u00b0 secolo, si stima che avesse circa 60 abitanti; all'inizio del diciassettesimo secolo c'erano circa 230 e quando fu fondato come un comune, circa 270. All'inizio del diciannovesimo secolo, ad Alkiza vivevano pi\u00f9 di 350 persone. I primi dati esatti sul numero di abitanti risalgono alla met\u00e0 del XIX secolo. Il grafico seguente mostra l'evoluzione della popolazione di Alkiza dal 1851.&lt;graph&gt;{\"version\":2,\"width\":680,\"height\":301.7,\"data\":[{\"name\":\"table\",\"values\":[{\"x\":1851,\"y\":658},{\"x\":1860,\"y\":611},{\"x\":1900,\"y\":522},{\"x\":1920,\"y\":456},{\"x\":1940,\"y\":494},{\"x\":1960,\"y\":401},{\"x\":1970,\"y\":341},{\"x\":1981,\"y\":272},{\"x\":1991,\"y\":264},{\"x\":2000,\"y\":254},{\"x\":2011,\"y\":365},{\"x\":2020,\"y\":373}]}],\"scales\":[{\"name\":\"x\",\"type\":\"ordinal\",\"range\":\"width\",\"zero\":false,\"domain\":{\"data\":\"table\",\"field\":\"x\"}},{\"name\":\"y\",\"type\":\"linear\",\"range\":\"height\",\"nice\":true,\"domain\":{\"data\":\"table\",\"field\":\"y\"}}],\"axes\":[{\"type\":\"x\",\"scale\":\"x\"},{\"type\":\"y\",\"scale\":\"y\"}],\"marks\":[{\"type\":\"rect\",\"from\":{\"data\":\"table\"},\"properties\":{\"enter\":{\"x\":{\"scale\":\"x\",\"field\":\"x\"},\"y\":{\"scale\":\"y\",\"field\":\"y\"},\"y2\":{\"scale\":\"y\",\"value\":0},\"fill\":{\"value\":\"steelblue\"},\"width\":{\"scale\":\"x\",\"band\":\"true\",\"offset\":-1}}}}]}&lt;/graph&gt;\nDall'inizio del 20 \u00b0 secolo, la popolazione \u00e8 diminuita gradualmente, una diminuzione che ha accelerato dagli anni '60 alla fine del secolo. Il numero di abitanti ha raggiunto il minimo nel 2000, con solo 264.\nAll'inizio del 21 \u00b0 secolo, la popolazione di Alkiza era paragonabile a quella che aveva quando divenne un comune. Ci\u00f2 ha una semplice spiegazione dal punto di vista della struttura economica e familiare del comune. Dalla met\u00e0 del 20 \u00b0 secolo, l'agricoltura cess\u00f2 di essere il motore dell'economia locale. Gli alkizarri iniziarono a lavorare nell'industria e nei servizi situati nelle citt\u00e0 vicine come Asteasu, Anoeta o Tolosa. Allo stesso tempo, le famiglie numerose di cui l'economia rurale ha bisogno hanno iniziato a ridursi, da sei a sette figli a solo due o tre.\nEconomia.\nFino alla met\u00e0 del 20 \u00b0 secolo, la principale attivit\u00e0 economica di Alkiza \u00e8 stata l'agricoltura e le attivit\u00e0 correlate come le fucine o i mulini.\nL'attivit\u00e0 agricola \u00e8 stata organizzata intorno a l\u2019azienda ed \u00e8 stata in gran parte un'economia di sussistenza. Il necessario per vivere \u00e8 stato prodotto principalmente nella fattoria. A differenza di altre regioni di Guipuzcoa, non sembra che la pastorizia abbia avuto un grande peso nell'economia delle fattorie di Alkiza.\nStoricamente Alkiza ha avuto tre mulini: \"Igaran\", nel quartiere \"Arana\" sul torrente \"Mandabe\", e \"Olaa\" e \"Goiko Errota\" nel quartiere \"Aldapa\", sul torrente \"Aranguren\". Questi ultimi due mulini furono attivi fino al 1953. Mais e grano furono macinati.\nNel XVI secolo, vale la pena notare la fucina \"Egurrola\", che ebbe un'attivit\u00e0 molto importante tra il 1511 e il 1615. La fucina fuo distrutte da una grande alluvione.\nLe carbonaie sono state un importante supplemento monetario per gli agricoltori di Alkiza, che hanno venduto il carbone all'industria e alle case nei comuni vicini come Tolosa. Il legno delle foreste di Hernio \u00e8 una materia prima molto adatta per la produzione di carbone vegetale. Le carbonaie hanno modellato la struttura delle foreste di Alkiza, imponendo i faggi potati. L\u2019attivit\u00e0 del carbone \u00e8 sopravvissuta fino ai primi anni 1960.\nTra il 1945 e il 1950 un gruppo di imprenditori, tra cui il sindaco di Alkiza, Mateo Aranburu, costru\u00ec un sistema di cavi, carrucole e pali che abbassava il legno che pendeva dalle foreste di faggi della roccia di \"Zopite\", nel comune di Alkiza, alla fattoria \"Konporta\" ad Asteasu. Questo legno \u00e8 stato venduto ai panificii.\nNegli ultimi decenni del 20 \u00b0 secolo, Alkiza aveva una piccola zona industriale vicino al quartiere \"Umanea\" di Asteasu, che non \u00e8 pi\u00f9 attivo. \"Baldosas Jarri\" era la principale compagnia locale.\nAl momento, Alkiza ha una propria attivit\u00e0 economica molto debole e i residenti attivi lavorano principalmente fuori del comune, principalmente nell'industria e nei servizi della regione. Vale la pena notare la presenza di un importante gruppo di professori universitari tra i residenti di Alkiza.\nNel 2020, due fattorie, la casa de turismo rurale Lete, l\u2019azienda de Txakoli Inazio Urruzola, il bar comunale, la mini centrale idroelettrica \"Elektralkiza\" e un'azienda affilatrice compongono il tessuto produttivo di Alkiza.\nPolitica.\nQuando fu dichiarato comune, dovettero iniziare a scegliere i sindaci di Alkiza. Come accennato in precedenza, il primo \u00e8 stato Miguel de Irazusta, un architetto alkizarra con sede a Madrid. Le ordinanze municipali stabilirono che i sindaci successivi dovessero risiedere nel comune, in modo tale che Jer\u00f3nimo Alkizalete sostitu\u00ec Irazusta. Fino alla met\u00e0 del diciannovesimo secolo, i sindaci erano eletti nei primi giorni dell'anno e per essere candidati dovevano essere gentiluomini e proprietari di fattoria di prima classe. Sono stati scelti per un anno, anche se ci sono alcune eccezioni, ad esempio Gregorio Arantzabe \u00e8 stato scelto per il 1808 e il 1809.\nNel 1845, dopo la prima guerra carlista, il sistema elettorale cambi\u00f2 e, tra le altre cose, il mandato dei sindaci fu prolungato.\nNel 1931, nelle elezioni comunali che portarono alla proclamazione della Seconda Repubblica, Krispin Sorarrain fu eletto sindaco fino al 1934. Segu\u00ec Jos\u00e9 Tolosa. Il 27 agosto 1936, dopo lo scoppio della guerra civile spagnola, la Giunta de Burgos, fedele ai leader del colpo di Stato, procedette a licenziare Jos\u00e9 Tolosa e il resto dei consiglieri: Krispin Sorarrain, Jos\u00e9 Luis Iruretagoiena e Sim\u00f3n Ugalde, e nominato sindaco Mat\u00edas Aranburu.\nAlla fine del regime di Franco, nelle prime elezioni comunali del 1979, Bittor Sorarrain Lasa, nipote di Krispin, fu eletto sindaco della lista indipendente \"Alkizako Herriaren Alde\". Antonio Zubiaurre Otegi \u00e8 stato sindaco della citt\u00e0 dal 1983 fino alla sua morte nel 2004, per conto di Euskadiko Ezkerra prima e della lista indipendente \"Alkizako Abertzale Ezkertiarrak\" dal 1995. Nel 2004 Jon Roteta ha preso possesso dell'ufficio del sindaco e \u00e8 rimasto in carica fino al 2011. Alle elezioni del 2011 e del 2015, Jon Um\u00e9rez Urrezola \u00e8 stato eletto sindaco e Inaki Irazabalbeitia Fern\u00e1ndez alle elezioni del 2019. Dal 1995, tutte le elezioni comunali di Alkiza sono state elette come \"Alkizako Abertzale Ezkertiarrak\".\nNelle elezioni dei Consigli Generali, del Parlamento basco, delle Corti Generali e del Parlamento europeo, il voto per i candidati nazionalisti baschi supera notevolmente l'80% dei voti espressi.\nIstruzione.\nPoco dopo essere stato dichiarato villa, il consiglio comunale di Alkiza ha deciso di occuparsi dell'educazione dei suoi vicini. Nel 1749, nell'accordo con il primo notaio residente della citt\u00e0, Francisco Ignacio Larrunbide, si dice che detto notaio doveva insegnare a leggere e scrivere. Fu cos\u00ec fino al 1797 quando il consiglio comunale nomin\u00f2 il primo insegnante che non era un notaio: Juan Antonio Irazusta. L'accordo che ha firmato con il Consiglio Comunale dettaglia i suoi obblighi e diritti: insegnare ai bambini la dottrina cristiana e a leggere, scrivere e contare. Tranne nel caso di famiglie povere, tutte le famiglie hanno pagato l'insegnante con grano il cui ha anche ricevuto lo stipendio stabilito dal consiglio comunale. La scuola era situata nell'edificio del municipio. L'insegnante aveva anche la funzione di tenere l'orologio sulla torre della chiesa parrocchiale.\nNel 1816 i fratelli e i vicini del paese, Juan Bautista e Jos\u00e9 Antonio Legarra, edificarono la casa \"Migelena\", situata vicino al municipio. La scuola si trovava in quella casa e il parroco Juan Bautista Legarra fu insegnante tra il 1822 e il 1843. Nel 1823, Juana Mar\u00eda Aranburu fu nominata insegnante per insegnare alle ragazze. Nel testamento di Juan Bautista Legarra nel 1845, l'edificio scolastico, gi\u00e0 noto come \"Donjuanena\", fu ceduto al consiglio comunale per essere usato come scuola.\nLa scuola rimase in quell'edificio fino al 1930 quando ne fu costruita una nuova sul lotto della casa \"Madrigal\".\nNel marzo 2020, un nuovo edificio costruito dal Dipartimento della Pubblica Istruzione del governo basco \u00e8 stato aperto per l'uso, che viene a sostituire quello vecchio che era diventato piccolo e obsoleto.\nLa scuola elementare di Alkiza fornisce istruzione infantile e primaria. Nell'anno accademico 2019-2020, sono stati iscritti in totale cinquantatr\u00e9 studenti.\nLingua.\nAd Alkiza, secondo i dati del 2016, l'88,8% della popolazione \u00e8 di lingua basca e l'uso sociale della lingua \u00e8 dell'83,6%, dati misurati nel 2017. La scuola educa gli studenti nel modello D, in cui la lingua basca \u00e8 la lingua veicolare dell'insegnamento.\nIl consiglio comunale \u00e8 dal dicembre 2019 membro de l'Associazione dei Comuni di lingua basca (UEMA).\nAd Alkiza si parla della variante di Tolosaldea del dialetto guipuzcoano, ma come conseguenza dell'uso del basco unificato nell'istruzione e nei media e del contatto pi\u00f9 frequente con gli oratori di altri dialetti, le giovani generazioni hanno un discorso pi\u00f9 ibrido.\nNel portale \"Ahotsak\" ci sono registrazioni di otto persone, cinque uomini e tre donne nate tra il 1917 e il 1941, che sono esempi del basco tradizionale di Alkiza.\nCultura.\nAlkiza \u00e8 un comune di grande attivit\u00e0 culturale. Durante tutto l'anno sono organizzate molteplici attivit\u00e0 culturali come conferenze, spettacoli musicali, mostre e teatro. Sono organizzate anche due settimane culturali, una a San Isidoro e l'altra a San Martino.\nD'altra parte, va notato che tra il 2008 e il 2010 \u00e8 stato sviluppato un progetto culturale sviluppato dai residenti chiamato \"Itxurain\", che mirava a raccogliere il patrimonio socio-etnografico e culturale del paese e proiettarlo nel futuro come uno dei pilastri dei segni d\u2019identit\u00e0 comunitaria. Sono stati realizzati in totale quattro progetti con la partecipazione della scuola e dozzine di vicini.\nL'iniziativa \"Sormenaren Kabia\" (Nido della Creazione) \u00e8 in corso dal 2018. Ogni anno offre a due artisti una borsa di studio, uno spazio di creazione artistica e il consiglio di Koldobika Jauregi durante il loro soggiorno ad Alkiza.\nD'altra parte, accanto alla strada d\u2019Asteasu, nel quartiere Azaldegi, si trova il \"Museo Ur Mara\", progettato e gestito dallo scultore Koldobika Jauregi e da sua moglie, la progettista di gioielli Elena Cajarabille. Nel museo, oltre alle opere di Koldobika ed Elena, sono esposte anche le opere di altri artisti. Offre inoltre un programma annuale di concerti, mostre e workshop.\nIl pittore Juan Luis Goenaga ha il suo laboratorio nella fattoria \"Aritzategibarrena\" nel quartiere Hernio.\nMonumenti.\nCasa Alkizalete o Lete.\nLa casa Alkizalete o Lete \u00e8 stata dichiarata patrimonio culturale con la categoria Monumento. \u00c8 di origine medievale, ha un arco semicircolare e tessuti in stile gotico al piano terra, nonch\u00e9 colonne e travi di legno del XVI secolo. La data del 1212 \u00e8 incisa sullo stemma della facciata, mentre l'attuale casa colonica \u00e8 un edificio barocco del diciotto secolo.\nChiesa di San Martino de Tours.\nLa chiesa parrocchiale di San Martino de Tours \u00e8 in stile gotico ed \u00e8 stata acquisita nella sua forma attuale nella seconda met\u00e0 del XVI secolo. L'edificio originale mancava di una torre che fu costruita nel diciassette.\nLa prima pala d'altare della chiesa di San Martino \u00e8 stata considerata da alcuni come l'opera dello scultore Joanes Antxeta. Tuttavia, l'autore era lo scultore di Soravilla Joanes de Arbeiza. Pero, \u00e8 documentato che Antxeta \u00e8 stato chiamato ad Alkiza a parlare della pala d'altare. L'ipotesi principale \u00e8 che ha lavorato solo come consulente.\nDa quello stesso tempo \u00e8 il tabernacolo della chiesa, opera di Anbrosio Bengoetxea, figlio del paese. Attualmente \u00e8 ospitato nel Museo Diocesano di San Sebastian, dove fu portato per essere restaurato nei primi anni 1980.\nLa torre e la sagrestia della chiesa furono costruite tra il 1688 e il 1700.\nL'attuale pala d'altare della chiesa \u00e8 opera di Miguel de Irazusta, un architetto alkizarra con sede a Madrid. Ha ricevuto la commissione nel 1724 e l'ha conclusa con la sua nomina a primo sindaco della citt\u00e0. Al tempo del parroco Juan de Irazusta, cugino di Miguel, tra il 1755 e il 1772, furono fatti alcuni miglioramenti importanti nella chiesa: furono costruiti l'arco del coro, il nuovo piano della chiesa e il portico e fu installato un orologio nella torre. Quest\u2019orologio fu riformato nel 1841 e nel 1932. L'organo della chiesa risale al 1928. Tra il 1998 e il 2000 la chiesa di San Martino fu sottoposta a un profondo restauro, finanziato in parte con fondi dell'Unione Europea.\nCappelle di San Giacomo e della Santa Croce.\nNon ci sono dati sulla data di costruzione della cappella di San Giacomo. Attualmente costituisce un complesso con il cimitero, accanto al parcheggio locale. Nella vecchia documentazione \u00e8 stato anche chiamato un ospedale. La prima menzione documentata della cappella risale al 1528. Il nome dell'ospedale incoraggi\u00f2 Luis Pedro Pe\u00f1a Santiago a speculare sul fatto che qualche ramo del Camino de San Giacomo avrebbe potuto passare attraverso Alkiza.\nEra abbastanza comune per gli abitanti di Alkiza fare donazioni alla cappella con le loro volont\u00e0. D'altra parte, nel 1762 la parrocchia di San Martino commission\u00f2 all'architetto Mart\u00edn Carrera la costruzione di un calvario dalla chiesa alla cappella. Non ci sono dati su quando \u00e8 stato costruito, ma attualmente una mezza dozzina d\u2019incroci sono ancora in piedi.\nPochi anni dopo l'incarico a Carrera, il 22 giugno 1771, il vescovato di Pamplona proib\u00ec di celebrare la messa nella cappella perch\u00e9 si trovava in una situazione architettonica precaria. Tale divieto dur\u00f2 fino al 1832. Nello stesso anno il vescovato autorizz\u00f2 il restauro della cappella poich\u00e9 era stata presa la decisione di demolire l'altra cappella del paese, la cappella della Santa Croce.\nLe messe si sono tenute nella cappella di San Giacomo fino al 1977 e la processione del Venerd\u00ec Santo, iniziata dalla parrocchia e terminata alla cappella, \u00e8 proseguita fino al 1979. Attualmente la cappella \u00e8 sconsacrata.\nLa cappella della Santa Croce era situata a mezz'ora dal centro della piazza e 520 m sul livello del mare. Il vecchio percorso da Alkiza a Hernio passa dalle sue rovine. La prima menzione documentata di questa cappella risale al 1528. Nel 1832 la sua demolizione fu autorizzata dal vescovato di Pamplona, sostenendo che era lontano dal nucleo urbano e che aveva delle mura cadute.\nCimitero.\nFino all'inizio dello XVXIII secolo i morti furono sepolti nella chiesa di San Martino. Il cimitero stesso fu costruito nel 1708 accanto alla cappella de San Giacomo. Per pi\u00f9 di un secolo i morti furono sepolti, in modo intercambiabile, nella chiesa parrocchiale o nel cimitero. Dal 1828, il cimitero \u00e8 stato utilizzato esclusivamente per le sepolture.\nIl cimitero fu gestito dalla parrocchia di San Martino fino al 1885, quando il Consiglio Comunale invest\u00ec 550 pesete per la sua espansione. Da l\u00ec il consiglio comunale ha gestito l'infrastruttura. Nel 1945 il cimitero fu ampliato e acquisito con l'attuale configurazione.\nNel febbraio del 1926, le ossa delle persone che erano state sepolte l\u00ec furono trasferite dalla parrocchia di San Martino al cimitero.\nFrontone.\nIl gioco della palla basca \u00e8 stato praticato fin dall'antichit\u00e0 ad Alkiza, come indicato dalla toponomastica minore: ad esempio nei nomi di terreni come \"Pelotaleku\" (luogo in cui si gioca la palla) o \"Mendiolapelotalekuazpia\" (sotto il luogo in cui si gioca la palla a \"Mendiola\"). Il primo riferimento documentato appare nelle ordinanze del 1735, dove la pratica della palla era proibita nel portico della chiesa durante le ore di culto.\nTuttavia, il primo frontone a parete sinistra non fu costruito fino al 1922, finanziato dalla cartiera \"Echezarreta, Larrion e Aristi\" de Irura, nell'ambito dell'operazione per la costruzione della centrale idroelettrica \"Elektralkiza\". La parete sinistra fu costruita contro la chiesa di San Martino e la facciata di fronte alla fattoria \"Katalandegi\". Fu un lavoro importante, poich\u00e9 non c'era frontone con una parete sinistra in tutti i paesi vicini. Il giocatore de palla locale Telesforo Arregi commenta quanto segue in un'intervista effettuata nel 2003:'Nei paesi circostanti non c'erano frontoni con una parete sinistra e quella che aveva simpatia... tutti per Alkiza. Da Hernialde, da Asteasu. Ad Asteasu c'era solo un piccolo portico... '\nL'attuale frontone coperto fu inaugurato il 15 dicembre 1957. Fu costruito dal Consiglio provinciale di Guip\u00fazcoa nel contesto della Giornata dei Comuni di Guip\u00fazcoa. Nella partita inaugurale Atano X e Atano IX hanno battuto Atano III e Atano IV 20-17.\nEssendo uno dei pochi frontoni coperti di Guip\u00fazcoa, vi fu un grande afflusso di stranieri che vennero a suonare, fino a quando negli anni '80 non s\u2019inizi\u00f2 a costruire frontoni coperti in tutte le citt\u00e0 della provincia."}
{"id": "138423", "revid": "110157", "url": "https://it.wikipedia.org/wiki?curid=138423", "title": "Allande", "text": "Allande \u00e8 un comune spagnolo situato nella comunit\u00e0 autonoma delle Asturie, comarca del Narcea."}
{"id": "138424", "revid": "110157", "url": "https://it.wikipedia.org/wiki?curid=138424", "title": "Allariz", "text": "Allariz \u00e8 un comune spagnolo di 5.125 abitanti situato nella comunit\u00e0 autonoma della Galizia."}
{"id": "138425", "revid": "110157", "url": "https://it.wikipedia.org/wiki?curid=138425", "title": "Allepuz", "text": "Allepuz \u00e8 un comune spagnolo di 135 abitanti situato nella comunit\u00e0 autonoma dell'Aragona."}
{"id": "138426", "revid": "110157", "url": "https://it.wikipedia.org/wiki?curid=138426", "title": "Aller (Spagna)", "text": "Aller, in asturiano Ayer, \u00e8 un comune spagnolo situato nella comunit\u00e0 autonoma delle Asturie.\nIl comune \u00e8 suddiviso in 18 parrocchie:"}
{"id": "138427", "revid": "1983214", "url": "https://it.wikipedia.org/wiki?curid=138427", "title": "All\u00edn", "text": "All\u00edn (Allin in basco) \u00e8 un comune spagnolo di 872 abitanti situato nella comunit\u00e0 autonoma della Navarra."}
{"id": "138428", "revid": "1272592", "url": "https://it.wikipedia.org/wiki?curid=138428", "title": "Allo", "text": "Allo \u00e8 un comune spagnolo di 1.075 abitanti situato nella comunit\u00e0 autonoma della Navarra."}
{"id": "138429", "revid": "287204", "url": "https://it.wikipedia.org/wiki?curid=138429", "title": "Alloza", "text": "Alloza \u00e8 un comune spagnolo di 720 abitanti situato nella comunit\u00e0 autonoma dell'Aragona."}
{"id": "138430", "revid": "109006622", "url": "https://it.wikipedia.org/wiki?curid=138430", "title": "Allueva", "text": "Allueva \u00e8 un comune spagnolo di 29 abitanti situato nella comunit\u00e0 autonoma dell'Aragona."}
{"id": "138431", "revid": "110157", "url": "https://it.wikipedia.org/wiki?curid=138431", "title": "Almacelles", "text": "Almacelles \u00e8 un comune spagnolo di 5.623 abitanti situato nella comunit\u00e0 autonoma della Catalogna.\nStemma.\nEscut caironat truncat: al 1r. de sinople, la clamor d'Almacelles en forma de faixa d'argent ressaltada d'una m\u00e0 contrapalmellada de porpra; i al 2n. d'or, 4 pals de gules. Per timbre una corona de vila."}
{"id": "138432", "revid": "22475", "url": "https://it.wikipedia.org/wiki?curid=138432", "title": "Alm\u00e1char", "text": "Alm\u00e1char \u00e8 un comune spagnolo di 1.928 abitanti situato nella comunit\u00e0 autonoma dell'Andalusia."}
{"id": "138433", "revid": "1318658", "url": "https://it.wikipedia.org/wiki?curid=138433", "title": "Almad\u00e9n", "text": "Almad\u00e9n \u00e8 un comune spagnolo di 6.830 abitanti situato nella comunit\u00e0 autonoma di Castiglia-La Mancia, nella provincia di Ciudad Real a 80\u00a0km circa a SO di questa citt\u00e0, sul versante N della Sierra de Almad\u00e9n (contrafforte della Sierra Morena). Famosa per i suoi giacimenti di mercurio, tra i pi\u00f9 ricchi del mondo, sfruttati sin dall'epoca preromana. Vi ha sede una scuola mineraria.\nCultura.\nPatrimonio dell'Umanit\u00e0.\nIl 29 giugno 2012 le Miniere di Almad\u00e9n nella provincia di Ciudad Real e quelle di Idria (Slovenia) furono inserite nella lista del Patrimonio dell'umanit\u00e0 dell'UNESCO. La decisione sulla candidatura congiunta di questi due siti fu adottata dal Comitato del Patrimonio dell'UNESCO, che celebrava la sua 36\u00aa sessione a San Pietroburgo (Russia). Il Comitato ha riconosciuto il suo valore definendole come le miniere di mercurio pi\u00f9 grandi del mondo ed esempi unici dell'estrazione di questo metallo lungo i secoli."}
{"id": "138434", "revid": "110157", "url": "https://it.wikipedia.org/wiki?curid=138434", "title": "Almad\u00e9n de la Plata", "text": "Almad\u00e9n de la Plata \u00e8 un comune spagnolo situato nella comunit\u00e0 autonoma dell'Andalusia.\nAlmad\u00e9n de la Plata"}
{"id": "138435", "revid": "767487", "url": "https://it.wikipedia.org/wiki?curid=138435", "title": "Almadenejos", "text": "Almadenejos \u00e8 un comune spagnolo di 456 abitanti situato nella comunit\u00e0 autonoma di Castiglia-La Mancia."}
{"id": "138436", "revid": "110157", "url": "https://it.wikipedia.org/wiki?curid=138436", "title": "Almadrones", "text": "Almadrones \u00e8 un comune spagnolo di 59 abitanti situato nella comunit\u00e0 autonoma di Castiglia-La Mancia."}
{"id": "138437", "revid": "1305772", "url": "https://it.wikipedia.org/wiki?curid=138437", "title": "Almagro (Spagna)", "text": "Almagro \u00e8 un comune spagnolo di 9.074 abitanti situato nella comunit\u00e0 autonoma di Castiglia-La Mancia.\nDi origine romana, il paese, noto come centro di produzione di merletti, giace sulle rive del torrente Pellejero (corso d'acqua stagionale) nella grande pianura della Mancia.\n\u00c8 stato il quartier generale dei cavalieri dell\"Ordine di Calatrava,\" il pi\u00f9 antico e importante ordine militare-monastico di Spagna. L'ordine fu costituito nella vicina localit\u00e0 di Calatrava da Raimondo di Fideiro, abate cistercense, con lo scopo di combattere gli Arabi stanziati nel sud della penisola iberica. L'Ordine di Calatrava, abolito nel 1931, \u00e8 fortemente legato alla storia del paese.\nNel XVIII secolo, Almagro fu capoluogo della provincia, titolo che poi cedette a Ciudad Real.\nNella sua zona centrica, il comune \u00e8 ricco di edifici storici dei secoli XVI e XVII che gli permettono di formare parte dell'associazione \"Los pueblos m\u00e1s bonitos de Espa\u00f1a\".\nOrigine del nome.\nIl nome Almagro si pensa possa derivare dal termine arabo \u0627\u0644\u0645\u063a\u0631\u0629 (\"al-magra\"), ovvero \"argilla rossa\", riferendosi al tipico colore dei terreni che compongono il territorio che circonda Almagro. Un'altra possibile ipotesi \u00e8 che il nome derivi dal termine \u0627\u0644\u0645\u063a\u0631\u0628 (\"al-magrib\"), \"a ovest\", per indicare la posizione di Almagro rispetto al cammino Toledo-Cordova.\nGeografia.\nAlmagro \u00e8 situato tra piccole montagne paleozoiche con piccoli flussi d'acqua stagionali, come il torrente \"Pellejero\" e \"de Cuetos\". La terra che circonda Almagro \u00e8 di origine vulcanica, principalmente composta da quarzite e di colore rosso.\nMonumenti e luoghi d'interesse.\nNei dintorni di Almagro si pu\u00f2 trovare la Calzada de Calatrava a 24 km a sud con la chiesa parrocchiale del 1526 e il \"Castillo de Calatrava la Nueva,\" convento fortificato del secolo XIII costituito dalla chiesa in stile gotico-cistercense, un chiostro del XV secolo e alcuni altri ambienti d'uso cittadino.\nInfrastrutture.\nAlmagro \u00e8 connessa alla vicina Ciudad Real da una linea ferroviaria regionale. Questa \u00e8 stata costruita a met\u00e0 del XIX secolo per poi essere inaugurata il 21 gennaio del 1861 dalla compagnia MZA (\"ferrocarril de Madrid a Zaragoza y Alicante\") per far parte della connessione Daimiel-Almagro dentro la linea progettata per unire Alc\u00e1zar de San Juan con Ciudad Real.\nEconomia.\nL'attivit\u00e0 economica di Almagro si concentra principalmente sul settore primario: esistono coltivazioni di melanzane, cereali (principalmente di grano), ulivi, mandorli e vigneti intorno a tutto il paese, oltre a terreni dedicati all'allevamento di pecore e maiali. Nelle vicinanze esistono inoltre miniere di basalto, manganese e gesso.\nUn altro settore molto importante per Almagro \u00e8 la produzione di merletti (\"encaje\"), un'antica tradizione della zona.\nIn estate, Almagro si riempie di turisti attratti dalle attivit\u00e0 teatrali organizzate.\nGastronomia.\nIl prodotto pi\u00f9 tipico di Almagro \u00e8 la melanzana che si prepara con un condimento d'origine araba a base di aglio, sale, paprica, cumino e aceto e che \u00e8 famoso in tutta Spagna.\nAltri prodotti tipici sono i \"duelos\", i \"quebrantos\", il \"tiznao\", il \"somallao\", l\"asadillo manchego\", le \"gachas\" e il \"pisto manchego\".\nFeste.\nDal 23 al 28 di agosto si celebra la festa in onore di San Bartolomeo (\"feria de San Bartolom\u00e9\"), mentre il 5 di agosto si festeggia la Vergine delle Nevi (\"Virgen de las Nieves\"): in quest'occasione, la statua della Vergine conservata nella \"Iglesia de la Madre de Di\u00f3s\" viene portata in processione per le strade del paese.\nAlmagro \u00e8 conosciuta in tutta Spagna per il suo Festival Internazionale del Teatro Classico (\"Festival Internacional de Teatro Cl\u00e1sico\"), celebrato dal 1978 e dedicato al teatro barocco e del Siglo de Oro.\nGemellaggi.\nAlmagro \u00e8 gemellata con:"}
{"id": "138438", "revid": "767487", "url": "https://it.wikipedia.org/wiki?curid=138438", "title": "Almajano", "text": "Almajano \u00e8 un comune spagnolo di 191 abitanti situato nella comunit\u00e0 autonoma di Castiglia e Le\u00f3n."}
{"id": "138439", "revid": "767487", "url": "https://it.wikipedia.org/wiki?curid=138439", "title": "Almaluez", "text": "Almaluez \u00e8 un comune spagnolo di 264 abitanti situato nella comunit\u00e0 autonoma di Castiglia e Le\u00f3n."}
{"id": "138440", "revid": "110157", "url": "https://it.wikipedia.org/wiki?curid=138440", "title": "Almansa", "text": "Almansa \u00e8 un comune spagnolo situato nella comunit\u00e0 autonoma di Castiglia-La Mancia.\nAmministrazione.\nGemellaggi.\n\u00c8 gemellato con:"}
{"id": "138441", "revid": "697352", "url": "https://it.wikipedia.org/wiki?curid=138441", "title": "Almanza", "text": "Almanza \u00e8 un comune spagnolo di 715 abitanti situato nella comunit\u00e0 autonoma di Castiglia e Le\u00f3n."}
{"id": "138442", "revid": "110157", "url": "https://it.wikipedia.org/wiki?curid=138442", "title": "Almaraz", "text": "Almaraz \u00e8 un comune spagnolo di 1.480 abitanti situato nella comunit\u00e0 autonoma dell'Estremadura."}
{"id": "138443", "revid": "110157", "url": "https://it.wikipedia.org/wiki?curid=138443", "title": "Almaraz de Duero", "text": "Almaraz de Duero \u00e8 un comune spagnolo di 452 abitanti situato nella comunit\u00e0 autonoma di Castiglia e Le\u00f3n."}
{"id": "138444", "revid": "110157", "url": "https://it.wikipedia.org/wiki?curid=138444", "title": "Almargen", "text": "Almargen \u00e8 un comune spagnolo di 2.111 abitanti situato nella Provincia di M\u00e1laga, parte della comunit\u00e0 autonoma dell'Andalusia nel sud della Spagna. La citt\u00e0 dista 105\u00a0km da Malaga. I nativi sono chiamati Almarge\u00f1os."}
{"id": "138445", "revid": "767487", "url": "https://it.wikipedia.org/wiki?curid=138445", "title": "Almarza", "text": "Almarza \u00e8 un comune spagnolo di 572 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune, oltre al capoluogo, comprende le seguenti localit\u00e0:"}
{"id": "138446", "revid": "767487", "url": "https://it.wikipedia.org/wiki?curid=138446", "title": "Almarza de Cameros", "text": "Almarza de Cameros \u00e8 un comune spagnolo di 35 abitanti situato nella comunit\u00e0 autonoma di La Rioja."}
{"id": "138447", "revid": "110157", "url": "https://it.wikipedia.org/wiki?curid=138447", "title": "Alm\u00e0ssera", "text": "Alm\u00e0ssera \u00e8 un comune spagnolo di 7.135 abitanti situato nella comunit\u00e0 autonoma Valenzana."}
{"id": "138448", "revid": "110157", "url": "https://it.wikipedia.org/wiki?curid=138448", "title": "Almatret", "text": "Almatret \u00e8 un comune spagnolo di 463 abitanti situato nella comunit\u00e0 autonoma della Catalogna.\nStemma.\nScudo a losanga: d'azzurro, alla mano contrappalmata d'argento vestita di nero. Timbro: corona murata di villaggio."}
{"id": "138449", "revid": "287204", "url": "https://it.wikipedia.org/wiki?curid=138449", "title": "Almaz\u00e1n", "text": "Almaz\u00e1n (voce di origine araba, \"luogo fortificato\") \u00e8 un comune spagnolo di 5.546 abitanti (2001), situato sulla riva sinistra del Duero a 950 metri di altitudine s.l.m. nella comunit\u00e0 autonoma di Castiglia e Le\u00f3n in Provincia di Soria, citt\u00e0 dalla quale dista 32\u00a0km.\nGeografia fisica.\n\u00c8 a capo del distretto giudiziario e della comarca che porta il suo nome. Gli abitanti del comune sono concentrati nel capoluogo e l'attivit\u00e0 principale nella comarca \u00e8 rappresentata dall'agricoltura e dall'allevamento del bestiame e sono presenti anche alcune industrie alimentari e, soprattutto, della costruzione di mobili in legno per cui Almazan \u00e8 detta \"citt\u00e0 del mobile\".\nStoria.\nAlmaz\u00e1n \u00e8 una citt\u00e0 di fondazione araba che fu conquistata nel 1128 dal re Alfonso I il Battagliero e assunse nel Medio Evo un ruolo importante come si evince dal fatto che aveva dieci parrocchie, nove chiese non parrocchiali (\"ermitas\"), due ospedali e quattro monasteri.\nNel 1395 vi si firm\u00f2 la pace fra la Castiglia e l'Aragona da parte di Enrico II re di Castiglia e Pietro IV il Cerimonioso re di Aragona. Enrico IV di Castiglia la diede in signoria a Juan Hurtado de Mendoza che nel 1392 era maggiordomo maggiore del re Enrico III e la citt\u00e0 fu retta da un \"alcalde mayor\" e da sei assessori, tre della classe degli \"hidalgos\" (nobili e professionisti di rilievo) e tre del popolo.\nFu poi un marchesato dei \"conti di Altamira\" essendo questo un titolo degli Hurtado de Mendoza e tale rimase fino alla prima met\u00e0 del secolo XIX quando furono aboliti i privilegi feudali. Segu\u00ec poi le sorti della Castiglia e dopo la riunificazione quelle della Spagna senza alcun protagonismo.\nDintorni.\nA 38\u00a0km Medinaceli antico villaggio della potente casata dei Medinaceli.\nFeste.\nLe feste religiose sono accompagnate, com'\u00e8 tradizione in Spagna, da divertimenti, gare sportive e danze tipiche."}
{"id": "138450", "revid": "74801", "url": "https://it.wikipedia.org/wiki?curid=138450", "title": "Almazora", "text": "Almazora in \"castigliano\" e Almassora in \"valenciano\", \u00e8 un comune spagnolo di abitanti situato nella comunit\u00e0 autonoma Valenciana."}
{"id": "138451", "revid": "767487", "url": "https://it.wikipedia.org/wiki?curid=138451", "title": "Almazul", "text": "Almazul \u00e8 un comune spagnolo di 148 abitanti situato nella comunit\u00e0 autonoma di Castiglia e Le\u00f3n."}
{"id": "138452", "revid": "110157", "url": "https://it.wikipedia.org/wiki?curid=138452", "title": "Almed\u00edjar", "text": "Almed\u00edjar \u00e8 un comune spagnolo di 270 abitanti situato nella comunit\u00e0 autonoma Valenciana."}
{"id": "138453", "revid": "110157", "url": "https://it.wikipedia.org/wiki?curid=138453", "title": "Almedina", "text": "Almedina \u00e8 un comune spagnolo di 572 abitanti situato nella comunit\u00e0 autonoma di Castiglia-La Mancia."}
{"id": "138454", "revid": "110157", "url": "https://it.wikipedia.org/wiki?curid=138454", "title": "Almeg\u00edjar", "text": "Almeg\u00edjar \u00e8 un comune spagnolo di 387 abitanti situato nella comunit\u00e0 autonoma dell'Andalusia."}
{"id": "138455", "revid": "110157", "url": "https://it.wikipedia.org/wiki?curid=138455", "title": "Almeida de Sayago", "text": "Almeida de Sayago \u00e8 un comune spagnolo di 657 abitanti situato nella comunit\u00e0 autonoma di Castiglia e Le\u00f3n."}
{"id": "138456", "revid": "767487", "url": "https://it.wikipedia.org/wiki?curid=138456", "title": "Almenar", "text": "Almenar \u00e8 un comune spagnolo di 3.464 abitanti situato nella comunit\u00e0 autonoma della Catalogna."}
{"id": "138457", "revid": "110157", "url": "https://it.wikipedia.org/wiki?curid=138457", "title": "Almenara (Spagna)", "text": "Almenara \u00e8 un comune spagnolo di 4.947 abitanti situato nella comunit\u00e0 autonoma Valenciana.\nStoria.\nIn questa localit\u00e0 Giacomo I d'Aragona sconfisse i Mori nel 1238 e conquist\u00f2 Valencia. Nei dintorni si trovano numerosi resti di costruzioni romane, tra cui un insediamento del 217 a.C., nota come \"Monte del Cid\"."}
{"id": "138458", "revid": "110157", "url": "https://it.wikipedia.org/wiki?curid=138458", "title": "Almenara de Adaja", "text": "Almenara de Adaja \u00e8 un comune spagnolo di 26 abitanti situato nella comunit\u00e0 autonoma di Castiglia e Le\u00f3n."}
{"id": "138459", "revid": "767487", "url": "https://it.wikipedia.org/wiki?curid=138459", "title": "Almenara de Tormes", "text": "Almenara de Tormes \u00e8 un comune spagnolo di 238 abitanti situato nella comunit\u00e0 autonoma di Castiglia e Le\u00f3n."}
{"id": "138460", "revid": "767487", "url": "https://it.wikipedia.org/wiki?curid=138460", "title": "Almenar de Soria", "text": "Almenar de Soria \u00e8 un comune spagnolo di 352 abitanti situato nella comunit\u00e0 autonoma di Castiglia e Le\u00f3n."}
{"id": "138461", "revid": "767487", "url": "https://it.wikipedia.org/wiki?curid=138461", "title": "Almendra (Spagna)", "text": "Almendra \u00e8 un comune spagnolo di 205 abitanti situato nella comunit\u00e0 autonoma di Castiglia e Le\u00f3n."}
{"id": "138462", "revid": "110157", "url": "https://it.wikipedia.org/wiki?curid=138462", "title": "Almendral", "text": "Almendral \u00e8 un comune spagnolo di 1.262 abitanti situato nella comunit\u00e0 autonoma dell'Estremadura.\nIl nome vuol dire \"mandorleto\"."}
{"id": "138463", "revid": "287204", "url": "https://it.wikipedia.org/wiki?curid=138463", "title": "Almendral de la Ca\u00f1ada", "text": "Almendral de la Ca\u00f1ada \u00e8 un comune spagnolo di 339 abitanti situato nella comunit\u00e0 autonoma di Castiglia-La Mancia."}
{"id": "138464", "revid": "110157", "url": "https://it.wikipedia.org/wiki?curid=138464", "title": "Almendralejo", "text": "Almendralejo (in estremegno \"Almendraleju\") \u00e8 un comune spagnolo di 33.177 abitanti situato nella comunit\u00e0 autonoma dell'Estremadura, comarca Tierra de Barros, della quale \u00e8 il capoluogo."}
{"id": "138465", "revid": "110157", "url": "https://it.wikipedia.org/wiki?curid=138465", "title": "Almendros", "text": "Almendros \u00e8 un comune spagnolo di 272 abitanti situato nella comunit\u00e0 autonoma di Castiglia-La Mancia."}
{"id": "138466", "revid": "110157", "url": "https://it.wikipedia.org/wiki?curid=138466", "title": "Almensilla", "text": "Almensilla \u00e8 un comune spagnolo di 3.368 abitanti situato nella comunit\u00e0 autonoma dell'Andalusia."}
{"id": "138468", "revid": "1044797", "url": "https://it.wikipedia.org/wiki?curid=138468", "title": "Almer\u00eda", "text": "Almer\u00eda \u00e8 un comune spagnolo di 201.322 abitanti situato nella comunit\u00e0 autonoma dell'Andalusia bagnato dal Mediterraneo. Il comune comprende anche l'isola di Albor\u00e1n tra la Spagna e il Marocco. Vanta 3000 ore di sole all'anno ed \u00e8 considerata la patria delle famose \"tapas\".\nAttorniata da una cerchia di sierras (montagne) affacciate sul mare \u00e8 un importante porto commerciale, uno dei principali della Spagna mediterranea dopo Barcellona, che serve per l'esportazione di minerali di ferro delle miniere delle Sierre e dalle rinomate uve da tavola coltivate nell'entroterra. Celebre tra gli amanti del cinema per essere stata teatro di riprese di molti spaghetti-western (quelli di Sergio Leone in primis), durante il 2019 \u00e8 stata capitale spagnola della gastronomia.\nLa citt\u00e0 \u00e8 raggiungibile in aereo grazie al piccolo aeroporto situato a 10\u00a0km dal centro. Viaggiando via terra si pu\u00f2 raggiungere in treno (con Renfe ma attualmente non risulta ancora ben servita) e in autobus (principalmente con la compagnia Alsa e BusBam) fermandosi alla \"Estaci\u00f3n Intermodal\": ristrutturata nel 2005 \u00e8 diventata la prima stazione di tutta la Spagna a offrire scali sia per autobus che per treni nella medesima struttura.\nAlmeria \u00e8 l'unica citt\u00e0 dell'Europa continentale a non aver mai registrato temperature sotto lo zero.\nStoria.\nInsediamento fenicio fu poi un importante porto romano e venne chiamata Portus Magnus. Il suo nome attuale deriva dall'arabo \"al-Miriya\" (\"lo specchio\") o \"al-Meraya\" (\"torre di osservazione\"), grazie al magnifico castello moresco, l'Alcazaba: tra le fortezze musulmane dell'Andalusia, solo l'Alhambra di Granada \u00e8 pi\u00f9 grande. La citt\u00e0 venne fondata dal califfo Abd al-Rahman III di Cordova nel 955 come principale porto del suo dominio e per rinforzare le sue difese nel Mediterraneo contro il califfato dei Fatimidi, in Tunisia.\nFiorente mercato di schiavi bianchi (detti \"saqaliba\") durante il dominio islamico, divenne un emirato indipendente e centro di cultura e d'arte. Del lungo periodo di dominazione moresca che va dal 711 al 1489 conserva ancora gli aspetti oltre che in alcuni monumenti nell'intricata planimetria. Entrata a far parte della Castiglia ne segu\u00ec le sorti. Nel 1522 fu distrutta da un terremoto e ricostruita. \u00c8 sede vescovile.\nMonumenti e luoghi d'interesse.\nLa Costa di Almeria sul golfo omonimo ha bei centri balneari come Moj\u00e1car, Almerimar (nella citt\u00e0 di El Ejido) e Roquetas de Mar.\nSport.\nNella citt\u00e0 ha sede la societ\u00e0 calcistica Uni\u00f3n Deportiva Almer\u00eda, impegnata nella Segunda Divisi\u00f3n spagnola. La squadra ha come teatro delle sue partite casalinghe lo Stadio dei Giochi del Mediterraneo, costruito in occasione dei XV Giochi del Mediterraneo, disputatisi dal 24 giugno al 3 luglio del 2005 ad Almer\u00eda.\nLa Unicaja Almer\u00eda Voleibol \u00e8 la squadra principale di pallavolo maschile della citt\u00e0: militante nella Superliga Masculina della Real Federaci\u00f3n Espa\u00f1ola de Voleibol, ne detiene il record di titoli (11), equivalente al numero di vittorie della Copa del Rey (11). La squadra, che disputa le sue gare casalinghe presso il Pabell\u00f3n Mois\u00e9s Ruiz, vanta inoltre 7 Supercopas de Espa\u00f1a."}
{"id": "138469", "revid": "110157", "url": "https://it.wikipedia.org/wiki?curid=138469", "title": "Almiser\u00e0", "text": "Almiser\u00e0 \u00e8 un comune spagnolo di 247 abitanti situato nella comunit\u00e0 autonoma Valenciana."}
{"id": "138470", "revid": "110157", "url": "https://it.wikipedia.org/wiki?curid=138470", "title": "Almochuel", "text": "Almochuel \u00e8 un comune spagnolo di 50 abitanti situato nella comunit\u00e0 autonoma dell'Aragona."}
{"id": "138471", "revid": "22475", "url": "https://it.wikipedia.org/wiki?curid=138471", "title": "Alm\u00f3cita", "text": "Alm\u00f3cita \u00e8 un comune spagnolo situato nella comunit\u00e0 autonoma dell'Andalusia."}
{"id": "138472", "revid": "767487", "url": "https://it.wikipedia.org/wiki?curid=138472", "title": "Almod\u00f3var del Campo", "text": "Almod\u00f3var del Campo \u00e8 un comune spagnolo di 6.477 abitanti situato nella comunit\u00e0 autonoma di Castiglia-La Mancia.\nIl comune comprende, oltre al capoluogo, dieci centri abitati minori:"}
{"id": "138473", "revid": "110157", "url": "https://it.wikipedia.org/wiki?curid=138473", "title": "Almod\u00f3var del Pinar", "text": "Almod\u00f3var del Pinar \u00e8 un comune spagnolo di 447 abitanti situato nella comunit\u00e0 autonoma di Castiglia-La Mancia."}
{"id": "138474", "revid": "110157", "url": "https://it.wikipedia.org/wiki?curid=138474", "title": "Almod\u00f3var del R\u00edo", "text": "Almod\u00f3var del R\u00edo \u00e8 un comune spagnolo di 7.016 abitanti situato nella comunit\u00e0 autonoma dell'Andalusia.\nMerita la visita il ben conservarto e possente castello che lo sovrasta.\nGeografia fisica.\n\u00c8 attraversato dal Guadalquivir, a cui confluisce nel comune il Guadiato.\nMedia.\nIl castello medievale \u00e8 stato utilizzato nella serie TV \"Il trono di Spade\" per rappresentare le mura di Alto Giardino della Casa Tyrell."}
{"id": "138475", "revid": "110157", "url": "https://it.wikipedia.org/wiki?curid=138475", "title": "Almog\u00eda", "text": "Almog\u00eda \u00e8 un comune spagnolo di 4.201 abitanti situato nella comunit\u00e0 autonoma dell'Andalusia."}
{"id": "138476", "revid": "110157", "url": "https://it.wikipedia.org/wiki?curid=138476", "title": "Almoguera", "text": "Almoguera \u00e8 un comune spagnolo di 1.401 abitanti situato nella comunit\u00e0 autonoma di Castiglia-La Mancia."}
{"id": "138477", "revid": "109078119", "url": "https://it.wikipedia.org/wiki?curid=138477", "title": "Almohaja", "text": "Almohaja \u00e8 un comune spagnolo di 16 abitanti situato nella comunit\u00e0 autonoma dell'Aragona."}
{"id": "138478", "revid": "767487", "url": "https://it.wikipedia.org/wiki?curid=138478", "title": "Almohar\u00edn", "text": "Almohar\u00edn \u00e8 un comune spagnolo di 2.081 abitanti situato nella comunit\u00e0 autonoma dell'Estremadura."}
{"id": "138479", "revid": "110157", "url": "https://it.wikipedia.org/wiki?curid=138479", "title": "Almoines", "text": "Almoines \u00e8 un comune spagnolo di 1.709 abitanti situato nella comunit\u00e0 autonoma Valenciana."}
{"id": "138480", "revid": "110157", "url": "https://it.wikipedia.org/wiki?curid=138480", "title": "Almonacid de la Cuba", "text": "Almonacid de la Cuba \u00e8 un comune spagnolo di 325 abitanti situato nella comunit\u00e0 autonoma dell'Aragona."}
{"id": "138481", "revid": "110157", "url": "https://it.wikipedia.org/wiki?curid=138481", "title": "Almonacid de la Sierra", "text": "Almonacid de la Sierra \u00e8 un comune spagnolo di 881 abitanti situato nella comunit\u00e0 autonoma dell'Aragona."}
{"id": "138483", "revid": "110157", "url": "https://it.wikipedia.org/wiki?curid=138483", "title": "Almonacid del Marquesado", "text": "Almonacid del Marquesado \u00e8 un comune spagnolo di 453 abitanti situato nella comunit\u00e0 autonoma di Castiglia-La Mancia."}
{"id": "138484", "revid": "110157", "url": "https://it.wikipedia.org/wiki?curid=138484", "title": "Almonacid de Toledo", "text": "Almonacid de Toledo \u00e8 un comune spagnolo di 865 abitanti situato nella comunit\u00e0 autonoma di Castiglia-La Mancia.\nNotevole il Castello che domina l'abitato dall'alto, di origine musulmana, con bastioni e mura merlate, oggi in rovina."}
{"id": "138485", "revid": "110157", "url": "https://it.wikipedia.org/wiki?curid=138485", "title": "Almonacid de Zorita", "text": "Almonacid de Zorita \u00e8 un comune spagnolo di 760 abitanti situato nella comunit\u00e0 autonoma di Castiglia-La Mancia.\nIl comune comprende la localit\u00e0 di Salto de Bolarque.\nVi si trova la Centrale nucleare Jos\u00e9 Cabrera, oggi spenta."}
{"id": "138486", "revid": "110157", "url": "https://it.wikipedia.org/wiki?curid=138486", "title": "Almonaster la Real", "text": " \nAlmonaster la Real \u00e8 un comune spagnolo di 1.947 abitanti situato nella comunit\u00e0 autonoma dell'Andalusia."}
{"id": "138487", "revid": "1782831", "url": "https://it.wikipedia.org/wiki?curid=138487", "title": "Spennacchiotto", "text": "Spennacchiotto (in originale \"Emil Eagle\") \u00e8 un personaggio dei fumetti della Walt Disney. Venne creato dallo sceneggiatore Vic Lockman e definito nella fisionomia dal disegnatore Jack Bradbury; esord\u00ec negli Stati Uniti d'America nel 1966 nella storia \"Archimede Contrattacca e Vince\" (\"The Evil Inventor\") nel n. 63 della serie \"Uncle Scrooge\". Le sue fattezze sono fin dall'inizio quelle di un rapace dal becco adunco pur incorrendo in numerose rivisitazioni di disegnatori di varie nazioni, i quali lo dipingono a volte con un piumaggio rosa, marrone o verde, oltre al pi\u00f9 canonico bianco.\nCaratterizzazione del personaggio.\nComincia la sua carriera come inventore rivale di Archimede Pitagorico per poi spostare il suo obiettivo soprattutto su Super Pippo.\nPeculiarit\u00e0 del personaggio \u00e8 quella di partecipare a entrambi i due universi dei personaggi disneyani, cio\u00e8 quello dei paperi e quello dei topi, potendo quindi interagire sia con i personaggi di Paperopoli che di Topolinia. Nelle storie prodotte in Sud America, specie in Brasile, \u00e8 stato spesso messo a confronto con Paper Bat. Il suo scopo principale \u00e8 arricchirsi attraverso l'utilizzo illegale di invenzioni sue e altrui, facendo anche da fornitore di pericolosi marchingegni a criminali di ogni sorta. Pi\u00f9 volte si riduce a copiare le invenzioni di Archimede anche se col tempo riuscir\u00e0 a migliorare le sue abilit\u00e0.\nTornato in azione in contemporanea al ritorno di Superpippo nella storia \"Super Pippo e il ritorno di Spennacchiotto\" (pubblicata su \"Topolino\" n. 2295) del 1999, prima di una serie di storie dove appare come scienziato arricchito e ha due complici: Mac Smith e MacJohn. In una storia gli autori ci presentano la madre: una dolce anziana che tratta il figlio come se fosse ancora un bambino. Spennacchiotto, se da una parte \u00e8 infastidito da tali apprensioni, dall'altra \u00e8 incapace di staccarsi dalla madre. Il personaggio dopo una lunga assenza \u00e8 riapparso nel n. 2576 nella serie \"Ultraheroes\". Nel 2013 \u00e8 ritornato nella storia a quattro puntate \"Paperinik sull'oceano scombinato\" (pubblicata su \"Topolino\" n. 3006, 3007, 3008 e 3009) dove ruba dei progetti di invenzioni scartate da Archimede perch\u00e9 quest'ultimo le riteneva troppo pericolose. Rubati i progetti comincia a creare armi per fini illegali per poi venderle ai criminali di Paperopoli ma verr\u00e0 fermato in seguito da Paperinik che lo sconfigger\u00e0 con l'astuzia. Nel 2014 \u00e8 ritornato nella storia dalla quarta puntata di \"Paperinik e la macchina del Fangus: Problemi d'immagine\". Questa volta Spennacchiotto, non solo confronta Paperinik, ma dovr\u00e0 anche vedersela con il burbero kiwi giornalista Angus Fangus."}
{"id": "138488", "revid": "110157", "url": "https://it.wikipedia.org/wiki?curid=138488", "title": "Almonte", "text": "Almonte \u00e8 un comune spagnolo di 22.525 abitanti situato nella comunit\u00e0 autonoma dell'Andalusia.\nGeografia fisica.\nIl comune comprende parte del Parco nazionale di Do\u00f1ana, che ha per confine orientale la foce del Guadalquivir."}
{"id": "138489", "revid": "767487", "url": "https://it.wikipedia.org/wiki?curid=138489", "title": "Almorad\u00ed", "text": "Almorad\u00ed \u00e8 un comune spagnolo situato nella comunit\u00e0 autonoma Valenciana."}
{"id": "138490", "revid": "110157", "url": "https://it.wikipedia.org/wiki?curid=138490", "title": "Almorox", "text": "Almorox \u00e8 un comune spagnolo di 2.248 abitanti situato nella comunit\u00e0 autonoma di Castiglia-La Mancia."}
{"id": "138491", "revid": "671029", "url": "https://it.wikipedia.org/wiki?curid=138491", "title": "Almoster", "text": "Almoster \u00e8 un comune spagnolo di 945 abitanti situato nella comunit\u00e0 autonoma della Catalogna."}
{"id": "138492", "revid": "110157", "url": "https://it.wikipedia.org/wiki?curid=138492", "title": "Almudaina", "text": "Almudaina \u00e8 un comune spagnolo situato nella comunit\u00e0 autonoma Valenciana."}
{"id": "138493", "revid": "110157", "url": "https://it.wikipedia.org/wiki?curid=138493", "title": "Almud\u00e9var", "text": "Almud\u00e9var \u00e8 un comune spagnolo di 2.280 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138494", "revid": "110157", "url": "https://it.wikipedia.org/wiki?curid=138494", "title": "Almu\u00f1\u00e9car", "text": "Almu\u00f1\u00e9car \u00e8 un comune spagnolo di 21.420 abitanti situato fra la montagna e il mare nella provincia di Granada, sul Rio Verde, nella parte granadina della Costa del Sol nella comarca della Costa Tropical a uguale distanza di 75\u00a0km da Granada e da Malaga.\n\u00c8 un porto di pesca e centro balneare con le sue 29 spiagge nei 16\u00a0km di costa del territorio comunale nel cosiddetto \"Tropico d'Europa\" perch\u00e9 la sua temperatura media di 29\u00b0 in estate e di 18\u00b0 in inverno e le condizioni climatiche subtropicali consentono all'agricoltura della comarca, unica in Europa, di dedicarsi alla coltivazione della canna da zucchero e di frutti tropicali come mango, banane, papaia, avocado e cirimoia (\"Annona cherimola\").\nL'economia, oltre che sulla pesca e sull'agricoltura, si basa sul turismo non solo balneare e degli sport nautici per il quale il comune si \u00e8 dotato di un porto sportivo, ma anche sul turismo culturale con l'istituzione di corsi di lingua, letteratura e storia della Spagna e dei paesi latino-americani in grado di soddisfare tutte le esigenze: di durata breve o lunga, per principianti o di livello superiore, di lingua commerciale, medica o turistica, per gruppi o per persone singole.\nStoria.\n\u00c8 certa la presenza umana nella zona almeno nell'Et\u00e0 del Bronzo. In epoca storica i popoli stanziali di cultura argarica furono colonizzati alla fine del IX secolo a.C. dai Fenici che diedero il nome di \"Ex\" alla localit\u00e0 che divenne poi con l'avvento di Roma nel III secolo d.C. il municipio romano di \"Sexi Firmum Iulium\". I Romani trovarono una citt\u00e0 gi\u00e0 strutturata con economia basata sulla pesca e la salatura del pesce e battente moneta propria e la dotarono di un acquedotto, di templi e di un teatro romano.\nCon la fine dell'Impero e la calata dei popoli barbari la citt\u00e0 decadde e gli Arabi che se ne impossessarono nel 755, con le truppe guidate da \u02bfAbd al-Ra\u1e25m\u0101n I, trovando solo rovine degli edifici romani. La citt\u00e0 fu posta dai musulmani entro la \"cora\" (dall'arabo \"qaryat\", \"villaggio, circoscrizione\") di Elvira (pi\u00f9 tardi Granada) e prese il nome di \"\u1e24i\u1e63n al-munakkab\", cio\u00e8 \" castello protetto\". Gli Arabi si dedicarono alla pesca costiera e all'agricoltura introducendo la coltivazione della canna da zucchero oltre a quelle tradizionali mediterranee degli agrumi, della vite, dell'olivo e dei cereali, costruirono l\"Alc\u00e1zar\". e la Moschea cattedrale Quando il Califfato si frantum\u00f2 nei diversi regni, detti \"Taifas\", Almu\u00f1\u00e9car fece parte del Sultanato di Granada.\nDopo la caduta di \"Baza\" nel 1489 la Costa di Granada si arrese alle truppe cristiane e la firma del relativo atto ufficiale avvenne ad Almu\u00f1\u00e9car nel dicembre dello stesso anno. Il re Carlos III che regn\u00f2 dal 1759 al 1788 le concesse il titolo di \"citt\u00e0\" con lo stemma che ha le teste di tre pirati saraceni che galleggiano sulle onde del mare e sopra di loro una barca a vela a strisce bianche e rosse.\nNei secoli successivi non si ebbero per la citt\u00e0 eventi particolari se non l'introduzione di nuove colture tropicali e lo sviluppo turistico accentuato a partire dalla met\u00e0 del Novecento con la costruzione di adeguate infrastrutture.\nLa dominazione araba.\nLa Prima invasione araba del sud della Spagna inizi\u00f2 nel 711 d.C. vicino a Gibilterra. La citt\u00e0 ricorda il 15 agosto 755 quando Omeya Abd ar-Rahman I da Damasco, il fondatore dell'emirato di Cordoba, arriv\u00f2 dal Nordafrica e stabil\u00ec il suo regno arabo proprio in questo luogo.\nDintorni.\nA 4\u00a0km La Herradura, baia protetta dalle montagne, localit\u00e0 balneare del comune di Almu\u00f1ecar con porto sportivo.\nA 20\u00a0km Salobre\u00f1a sovrastata dalle rovine del castello arabo.\nA 23\u00a0km Motril centro di coltivazione della canna da zucchero e di raffinerie di petrolio.\nA 30\u00a0km Lanjar\u00f3n centro idro-minerale e di villeggiatura ai piedi del Cerro del Caballo.\nA 30\u00a0km la Grotta di Nerja, serie di grotte calcaree, ricche di concrezioni, con una buona illuminazione e resti di pitture rupestri.\nGeografia fisica.\nClima.\nIl clima di Almu\u00f1\u00e9car \u00e8 Mediterraneo subtropicale e l'OMS ha riconosciuto la Costa Tropicale spagnola come il secondo luogo pi\u00f9 sano al mondo dove vivere. Normalmente si hanno 340 giorni di sole all'anno e una temperatura mite, sempre sopra i 12\u00a0\u00b0C e con una media annuale di 17,6\u00a0\u00b0C. Le estati sono calde e umide ma grazie alla vicinanza del mare e alla valle tropicale, durante la notte le correnti fanno scendere la temperatura offrendo un clima molto piacevole.\nLe Spiagge di Almu\u00f1\u00e9car.\nAlmu\u00f1\u00e9car offre ai visitatori 19\u00a0km di costa con lunghe spiagge di sabbia e sassi. Sono 15 le spiagge che si potranno visitare e la maggior parte di queste offre tutti i servizi necessari. Le spiagge pi\u00f9 celebri sono Velilla, San Crist\u00f3bal e La Herradura. Sono molte le spiagge nascoste da scoprire che si possono trovare in questa parte di costa : tra queste \u00e8 possibile trovare luoghi nei quali pescare e passare il tempo con attivit\u00e0 sottomarine. Fra le attrazioni principali della citt\u00e0 troviamo e la natura incontaminata del Cerro Gordo-Maro, una delle attrazioni principali a livello turistico.\nGastronomia.\nLa gastronomia di Almu\u00f1\u00e9car si focalizza fondamentalmente sul pesce fresco e i frutti tropicali. Sono molti i pesci di qualit\u00e0 che possono essere trovati nei mercati e di conseguenza la paella non potrebbe che essere un esempio tipico della cucina locale con frutti di mare. Sono molti i ristoranti a disposizione dei visitatori, sia sulla spiaggia che all'interno della citt\u00e0.\nFeste.\n\"Festival del jazz\", \"Festival internacional de circos\", \"certamen internacional de guitarra Andres Segura\", \"El dia de la Cruz\", \"Semana Santa\", \"Feria gastronomica\", \"Noche de San Juan\"."}
{"id": "138495", "revid": "110157", "url": "https://it.wikipedia.org/wiki?curid=138495", "title": "Almunia de San Juan", "text": "Almunia de San Juan \u00e8 un comune spagnolo di 678 abitanti situato nella comunit\u00e0 autonoma dell'Aragona."}
{"id": "138496", "revid": "110157", "url": "https://it.wikipedia.org/wiki?curid=138496", "title": "Almuniente", "text": "Almuniente \u00e8 un comune spagnolo di 587 abitanti situato nella comunit\u00e0 autonoma dell'Aragona."}
{"id": "138497", "revid": "110157", "url": "https://it.wikipedia.org/wiki?curid=138497", "title": "Almuradiel", "text": "Almuradiel \u00e8 un comune spagnolo di 843 abitanti situato nella comunit\u00e0 autonoma di Castiglia-La Mancia."}
{"id": "138498", "revid": "110157", "url": "https://it.wikipedia.org/wiki?curid=138498", "title": "Almussafes", "text": "Almussafes \u00e8 un comune spagnolo di 7.070 abitanti situato nella comunit\u00e0 autonoma Valenciana. Situato nella provincia orientale di Valencia, nella regione della Ribera Baixa.\nHa 8.189 abitanti (INE 2008).\nNella citt\u00e0 di Almusafes c'\u00e8 una delle pi\u00f9 grandi fabbriche di auto in Spagna, di propriet\u00e0 di Ford."}
{"id": "138500", "revid": "109079460", "url": "https://it.wikipedia.org/wiki?curid=138500", "title": "Alobras", "text": "Alobras \u00e8 un comune spagnolo di 62 abitanti situato nella comunit\u00e0 autonoma dell'Aragona."}
{"id": "138501", "revid": "697352", "url": "https://it.wikipedia.org/wiki?curid=138501", "title": "Aloc\u00e9n", "text": "Aloc\u00e9n \u00e8 un comune spagnolo di 168 abitanti situato nella comunit\u00e0 autonoma di Castiglia-La Mancia."}
{"id": "138502", "revid": "110157", "url": "https://it.wikipedia.org/wiki?curid=138502", "title": "Alonsotegi", "text": "Alonsotegi \u00e8 un comune spagnolo di 2.662 abitanti situato nella comunit\u00e0 autonoma dei Paesi Baschi."}
{"id": "138503", "revid": "22475", "url": "https://it.wikipedia.org/wiki?curid=138503", "title": "\u00c1lora", "text": "\u00c1lora \u00e8 un comune spagnolo di 16.307 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Guadalhorce."}
{"id": "138504", "revid": "2173588", "url": "https://it.wikipedia.org/wiki?curid=138504", "title": "Triacetato di cellulosa", "text": "Con triacetato (o anche con \"acetilcellulosa\" o semplicemente \"acetato\") viene indicato il triacetato di cellulosa (CTA, dall'inglese \"Cellulose TriAcetate\"), cio\u00e8 il materiale che ha sostituito, verso il 1940, la celluloide (o nitrato di cellulosa), che, a causa della sua estrema infiammabilit\u00e0, si era rivelata troppo pericolosa come supporto per le pellicole foto-cinematografiche.\nIl triacetato nacque come evoluzione del diacetato di cellulosa, gi\u00e0 usato come supporto per le pellicole amatoriali. \nIl CTA, oltre alla non infiammabilit\u00e0, presenta anche altre caratteristiche favorevoli per l'uso foto-cinematografico: la sua alta stabilit\u00e0 dimensionale consente di fabbricare pellicole molto poco deformabili. A met\u00e0 del Novecento questa fu una innovazione molto importante nella cinematografia; una traccia di questo fatto si trova nel film Nuovo cinema Paradiso: il proiezionista Alfredo (interpretato da Philippe Noiret) viene accecato dall'incendio della celluloide e rimane molto angosciato nel sapere della nuova pellicola di acetato che all'epoca era gi\u00e0 diffusa in altri paesi.\nOggi il triacetato \u00e8 usato sempre meno, essendo sostituito dal polietilene tereftalato (PET).\nIl triacetato di cellulosa \u00e8 anche usato nelle arti grafiche, nel disegno e per la fabbricazione di lucidi da proiezione per lavagne luminose.\nUsi tessili.\nIl triacetato rappresenta una fibra di modesto interesse tessile. \u00c8 significativo rilevare come la totale sostituzione dei gruppi ossidrilici della cellulosa con gruppi acetilici comporti sulla fibra un progressivo minor carattere \"cellulosico\" e un maggior carattere \"sintetico\" (riduzione delle caratteristiche idrofile, difficolt\u00e0 di tintura, possibilit\u00e0 di termofissaggio).\nIl triacetato costituisce il prodotto intermedio del processo di produzione dell'acetato e viene precipitato dalla massa di reazione con diluizione in acqua, lavato ed essiccato.\nIl materiale viene disciolto in cloruro di metilene (p.e 42\u00a0\u00b0C) e la soluzione viene filata a secco con processo analogo a quello dell'acetato.\nNella legge sulla etichettatura tessile le fibre di triacetato sono cos\u00ec definite \"Fibra di acetato di cellulosa di cui almeno il 92% dei gruppi ossidrilici \u00e8 acetilato\" ben distinte da acetato in cui i gruppi ossidrilici acetilati sono tra il 74% e il 92%. Come sigla ha TA."}
{"id": "138505", "revid": "110157", "url": "https://it.wikipedia.org/wiki?curid=138505", "title": "Alosno", "text": "Alosno \u00e8 un comune spagnolo di 4.562 abitanti situato nella comunit\u00e0 autonoma dell'Andalusia."}
{"id": "138506", "revid": "22475", "url": "https://it.wikipedia.org/wiki?curid=138506", "title": "Abilit\u00e0", "text": "Per abilit\u00e0 si intende la capacit\u00e0 di portare a termine compiti e di risolvere problemi.\nPu\u00f2 riferirsi ad una capacit\u00e0 innata o acquisita nel tempo con l'esperienza o per mezzo di altre forme di apprendimento. Si pu\u00f2 descrivere in termini generali, oppure con riferimento ad uno specifico \u00e0mbito, o disciplina.\nIl termine si usa in genere in pedagogia (ad esempio abilit\u00e0 linguistica, nel disegno, di lettura), in attivit\u00e0 sportive e ludiche ma anche nel mondo del lavoro.\n\u00c8 utilizzato anche il termine inglese \"skill\" per indicare il medesimo concetto, in particolare nel campo dell'informatica per indicare il livello di preparazione tecnica di cui gode un individuo o nei videogiochi.\nAbile/disabile.\nIl termine abile si pu\u00f2 riferire anche alla differenziazione della condizione delle persone, abile cio\u00e8 non disabile, utilizzato per comprendere il fatto che una persona \u00e8 quindi abile, autonoma ed autosufficiente a differenza del disabile che per sua condizione non ha appunto libert\u00e0 di movimento e/o di azione quanto e come quella delle persone abili."}
{"id": "138507", "revid": "287204", "url": "https://it.wikipedia.org/wiki?curid=138507", "title": "Province dell'antico Giappone", "text": "Prima che fosse stabilito il sistema moderno delle prefetture, il Giappone era diviso in decine di \"kuni\" (\u56fd, paesi). Per riferirsi ad esse viene utilizzato il termine occidentale \"province\". Ogni provincia era divisa in \"gun\" o ancora prima in \"k\u014dri\" (\u90e1, contee). \nLe province vennero originariamente stabilite sia come unit\u00e0 amministrative, che come regioni geografiche. Durante il periodo Asuka (538\u2013710 d.C.) il Giappone fu organizzato nel sistema denominato \"gokishichid\u014d\" (, \"cinque provincie e sette circuiti\"). Nel tardo periodo Muromachi, le loro funzioni come unit\u00e0 amministrative vennero gradatamente soppiantate dai domini dei daimy\u014d sengoku. Sotto il governo di Toyotomi Hideyoshi, le province come unit\u00e0 amministrative vennero totalmente rimpiazzate con i feudi dei daimyo. Nel periodo Edo i feudi divennero conosciuti come \"han\". Le province restarono come unit\u00e0 geografica e le persone si riferivano spesso ad un luogo indicandolo con la coppia provincia/han.\nDurante la restaurazione Meiji gli \"han\" vennero legittimati come unit\u00e0 amministrative ma furono rapidamente rimpiazzati dai \"fu\" (prefetture urbane) e \"ken\" (prefetture rurali). Allo stesso tempo le province come parte del sistema di indirizzi non furono abolite, ma al contrario aumentate. Alla data del 1871 il numero di prefetture era di 304, mentre quello delle province era di 68, senza includere l'Hokkaid\u014d e la provincia di Ry\u016bky\u016b. I confini tra le molte prefetture erano non solo molti complicati, ma non corrispondevano a quelli delle province. Le prefetture furono gradualmente fuse fino a ridurre il loro numero a 37 nel 1881; alcune di queste furono allora nuovamente divise portando il totale a 45 nel 1885. L'aggiunta delle prefetture dell'Hokkaid\u014d e di Okinawa portarono al totale corrente di 47 prefetture.\nFino ad oggi (2005) non \u00e8 stato emesso alcuno ordine ufficiale che abolisca le province. Nonostante ci\u00f2 sono oggi considerate obsolete. Comunque i loro nomi sono ancora spesso usati come parte dei nomi di luoghi naturali, di compagnie e di marchi. All'inizio del 2000 il governatore della prefettura di Nagano ha proposto di rinominare la sua prefettura come \"Shinshu\" (un nome derivato dalla provincia di Shinano).\nLe province sono classificate in \"kinai\" (con la capitale), ed in sette o otto \"do\" (circuiti). Notate comunque che i \"do\" in questo contesto non devono essere confusi con le moderne linee di traffico come il T\u014dkaid\u014d da Tokyo a Ky\u014dto o K\u014dbe. Inoltre l\"'Hokkaid\u014d\" in questo contesto non deve essere confuso con la prefettura di Hokkaid\u014d, sebbene queste due entit\u00e0 si sovrappongano geograficamente.\nOggigiorno.\nCon l'abolizione del sistema han nel 1871 il Giappone si \u00e8 dotato di nuovi enti territoriali che hanno preso il posto delle vecchie province; queste per\u00f2 non sono state esplicitamente abolite per legge: teoricamente sono quindi ancora attive, ma nella pratica hanno ormai solo un valore e interesse storico.\nCollegamenti esterni.\nMappe dettagliate delle province in diverse epoche possono essere reperite a:"}
{"id": "138508", "revid": "2139271", "url": "https://it.wikipedia.org/wiki?curid=138508", "title": "Alovera", "text": "Alovera \u00e8 un comune spagnolo situato nella comunit\u00e0 autonoma di Castiglia-La Mancia.\nLa sua posizione strategica al centro della penisola iberica e la sua vicinanza a Madrid (40\u00a0km) ha provocato un'importante crescita demografica. Negli anni novanta i residenti erano 1.500 persone, nel 2003 circa 5.000 e nel 2015 hanno superato i 12.000.\nGeografia fisica.\nTerritorio.\nAlovera si trova nel \"Corredor del Henares\", che \u00e8 la zona compresa tra le citt\u00e0 di Madrid e Guadalajara intorno al fiume Henares. Il Corredor del Henares rappresenta una delle aree industriali pi\u00f9 importanti della Spagna. \nNel Comune vengono coltivate cereali, frutti e prodotti ortofrutticoli. Ma negli ultimi decenni \u00e8 sempre cresciuta di pi\u00f9 l'attivit\u00e0 industriale e diminuita l'agricoltura.\nAlovera ha i suoi origini all'inizio del XIV secolo (1300), ed apparteneva al comune di Guadalajara, quindi alla Corona di Castiglia. Nel 1626 Filippo IV la dichiar\u00f2 \"Villa\" e la vendette alla Marchesa di Villahermosa chi cambi\u00f2 il nome a Villahermosa di Alovera.\nLa Piazza del paese (Plaza Mayor) ha una struttura tradizionale Castigliana e qui si trova la Chiesa di San Miguel (San Michele)."}
{"id": "138509", "revid": "110157", "url": "https://it.wikipedia.org/wiki?curid=138509", "title": "Alozaina", "text": "Alozaina \u00e8 un comune spagnolo di 2231 abitanti situato nella comunit\u00e0 autonoma dell'Andalusia."}
{"id": "138510", "revid": "1305772", "url": "https://it.wikipedia.org/wiki?curid=138510", "title": "Alp (Spagna)", "text": "Alp \u00e8 un comune spagnolo di 1.219 abitanti situato nella comunit\u00e0 autonoma della Catalogna. Fa parte della regione storica nota come Cerdagna."}
{"id": "138512", "revid": "767487", "url": "https://it.wikipedia.org/wiki?curid=138512", "title": "Alpandeire", "text": "Alpandeire \u00e8 un comune spagnolo di 307 abitanti situato nella comunit\u00e0 autonoma dell'Andalusia.\n\u00c8 il villaggio in cui nel 1864 nacque fra Leopoldo da Alpandeire, beatificato nel 2010."}
{"id": "138513", "revid": "767487", "url": "https://it.wikipedia.org/wiki?curid=138513", "title": "Alpanseque", "text": "Alpanseque \u00e8 un comune spagnolo di 98 abitanti situato nella comunit\u00e0 autonoma di Castiglia e Le\u00f3n."}
{"id": "138514", "revid": "110157", "url": "https://it.wikipedia.org/wiki?curid=138514", "title": "Alpartir", "text": "Alpartir \u00e8 un comune spagnolo di 609 abitanti situato nella comunit\u00e0 autonoma dell'Aragona."}
{"id": "138515", "revid": "110157", "url": "https://it.wikipedia.org/wiki?curid=138515", "title": "Alpedrete", "text": " \nAlpedrete \u00e8 un comune spagnolo di 8.514 abitanti situato nella comunit\u00e0 autonoma di Madrid, parte della comarca di Cuenca del Guadarrama."}
{"id": "138517", "revid": "108889306", "url": "https://it.wikipedia.org/wiki?curid=138517", "title": "Alpe\u00f1\u00e9s", "text": "Alpe\u00f1\u00e9s \u00e8 un comune spagnolo di 22 abitanti situato nella comunit\u00e0 autonoma dell'Aragona."}
{"id": "138518", "revid": "110157", "url": "https://it.wikipedia.org/wiki?curid=138518", "title": "Alpens", "text": "Alpens \u00e8 un comune spagnolo di 278 abitanti situato nella comunit\u00e0 autonoma della Catalogna.\nStemma.\nEscut caironat: d'atzur, un mont de penyes d'argent movent de la punta sobremuntat d'un b\u00e0cul d'abat d'or posat en pal. Per timbre una corona mural de poble."}
{"id": "138519", "revid": "110157", "url": "https://it.wikipedia.org/wiki?curid=138519", "title": "Alpera", "text": "Alpera \u00e8 un comune spagnolo situato nella comunit\u00e0 autonoma di Castiglia-La Mancia.\nLuoghi di interesse.\nCaverne rupestri.\nLe caverne rupestri localizzate nei pressi di Alpera vennero scoperte nel 1910 dall'archeologo spagnolo P. Serrano e dall'abate Breuil. I soggetti dipinti, di piccola dimensione e generalmente trattati in colore piatto monocromo (rosso, nero) rappresentano scene di caccia, di combattimento, di vita domestica. Mentre gli animali (stambecchi, cervi, cavalli) sono di stile naturalista, le persone tendono a una certa stilizzazione detta del \"tipo di Alpera\". Il movimento \u00e8 espresso con abilit\u00e0, in particolare nella caverna della \"Cueva de la Vieja\", ove arcieri acconciati con piume, dai corpi agili e nudi e dalle gambe muscolose, e donne vestite con lunghe gonne rigate, vengono rappresentati in vari atteggiamenti.\nQuest'arte del Levante spagnolo sarebbe, secondo l'abate Breuil, in parte contemporanea delle opere delle caverne della Francia e della Cantabria; per gli studiosi attuali di preistoria sarebbe invece pi\u00f9 recente, precisamente neolitica. neolitica. Alcuni vi hanno riconosciuto un influsso dell'arte rupestre africana, ma l'ipotesi non ha avuto seguito ."}
{"id": "138520", "revid": "110157", "url": "https://it.wikipedia.org/wiki?curid=138520", "title": "Alpicat", "text": "Alpicat \u00e8 un comune spagnolo di 4.416 abitanti situato nella comunit\u00e0 autonoma della Catalogna.\nNel 1996 il territorio comunale venne suddiviso e parte di esso divenne del nuovo comune di Gimenells i el Pla de la Font.\nStemma.\nEscut caironat: d'or, un pi de copa alta arrencat de sinople acompanyat d'un ganivet d'atzur manegat de sable a la destra, i d'una palma de sinople a la sinistra, ambd\u00f3s posats en pal. Per timbre una corona mural de poble."}
{"id": "138521", "revid": "110157", "url": "https://it.wikipedia.org/wiki?curid=138521", "title": "Alpuente", "text": "Alpuente \u00e8 un comune spagnolo di 911 abitanti situato nella comunit\u00e0 autonoma Valenciana."}
{"id": "138522", "revid": "110157", "url": "https://it.wikipedia.org/wiki?curid=138522", "title": "Alpujarra de la Sierra", "text": "Alpujarra de la Sierra \u00e8 un comune spagnolo di 1.153 abitanti situato nella comunit\u00e0 autonoma dell'Andalusia."}
{"id": "138523", "revid": "110157", "url": "https://it.wikipedia.org/wiki?curid=138523", "title": "Alquer\u00eda de la Condesa", "text": "Alquer\u00eda de la Condesa in \"castigliano\" e L'Alqueria de la Comtessa in \"valenciano\", \u00e8 un comune spagnolo di 1.421 abitanti situato nella comunit\u00e0 autonoma Valenciana."}
{"id": "138524", "revid": "110157", "url": "https://it.wikipedia.org/wiki?curid=138524", "title": "Les Alqueries", "text": "Les Alqueries, in catalano e ufficialmente (Alquer\u00edas del Ni\u00f1o Perdido in spagnolo), \u00e8 un comune spagnolo situato nella comunit\u00e0 autonoma valenciana."}
{"id": "138525", "revid": "110157", "url": "https://it.wikipedia.org/wiki?curid=138525", "title": "Alqu\u00e9zar", "text": "Alqu\u00e9zar \u00e8 un comune spagnolo di 290 abitanti situato nella comunit\u00e0 autonoma dell'Aragona.\nFa parte della comarca del Somontano de Barbastro.\nFortezza mora, conosciuta come al-Qasr, fu fatta erigere dallo sceicco Jalaf Ibn Rasid all'inizio del IX secolo. Fu riconquistata dalle armi cristiane nel 1083. Successivamente, nel 1148 Alqu\u00e9zar fu ceduta dal re Ram\u00f3n Berenguer IV alla diocesi di Tortosa per tornare definitivamente a quella di Huesca nel 1242. Sia il celebre castello, che la chiesa di Santa Maria, edificata al suo interno, sono dell'XI secolo. La chiesa tuttavia fu quasi interamente ricostruita nel XVI secolo."}
{"id": "138526", "revid": "110157", "url": "https://it.wikipedia.org/wiki?curid=138526", "title": "Alquife", "text": "Alquife \u00e8 un comune spagnolo di 896 abitanti situato nella comunit\u00e0 autonoma dell'Andalusia."}
{"id": "138527", "revid": "110157", "url": "https://it.wikipedia.org/wiki?curid=138527", "title": "Alsodux", "text": "Alsodux \u00e8 un comune spagnolo situato nella comunit\u00e0 autonoma dell'Andalusia."}
{"id": "138528", "revid": "2519", "url": "https://it.wikipedia.org/wiki?curid=138528", "title": "Altable", "text": "Altable \u00e8 un comune spagnolo di 46 abitanti situato nella comunit\u00e0 autonoma di Castiglia e Le\u00f3n."}
{"id": "138529", "revid": "1543377", "url": "https://it.wikipedia.org/wiki?curid=138529", "title": "Altafulla", "text": "Altafulla \u00e8 un comune spagnolo di 3.293 abitanti situato nella comunit\u00e0 autonoma della Catalogna. Appartiene alla comarca del Tarragon\u00e8s, con capoluogo Tarragona ed \u00e8 un fiorente centro balneare.\nVi si trova la villa romana di \"Els Munts\". La villa, occupata fin dalla met\u00e0 del I secolo, fu considerevolmente ampliata e lussuosamente ornata alla met\u00e0 del II secolo. Distrutta da un incendio nel 260, fu parzialmente rioccupata per poi venire definitivamente abbandonata nel V secolo. Si \u00e8 ipotizzato che sia stata la sede del governatore della provincia dell\"Hispania Tarraconensis\", che aveva come capitale \"Tarraco\", la vicina Tarragona.\nStoria.\nIl feudo di Altafulla e La Nou, almeno fin da XII secolo, rimase vincolato alla Corona d'Aragona e, pertanto, ne furono signori i conti di Barcellona, che vi esercitavano la propria giurisdizione. A met\u00e0 del XIV secolo, il re Pietro il Cerimonioso cedette la signoria su Altafulla e La Nou al nobile Berenguer de Requesens che, nel 1358 ne risulta come il primo signore feudale e, di conseguenza, a partire da questa data, il feudo risulta essere stato patrimoniale di pertinenza dei Requesens. Il titolo baronale e l'esercizio del potere civile e penale sulla baronia, dopo di loro, pass\u00f2 delle altre famiglie aristocratiche che la governarono con \"mero e misto impero\" fino all'abolizione del feudalesimo nel 1836. Queste famiglie furono: i Castellet, proprietari della baronia dalla prima decade del 1500, che la governarono solo per pochi decenni dato che la figlia del primo barone Castellet, Violant, la port\u00f2 in eredit\u00e0 al marito, un Corbera-Santcliment, ed \u00e8 proprio questa la famiglia catalana, gi\u00e0 titolare della baronia di Llinars, che resse la baronia al passaggio dal XVI al XVII secolo, dalla met\u00e0 del XVI secolo i Corbera-Santcliment furono infatti signori del feudo di Altafulla fino al 1672 quando, ormai oberati dai debiti, furono costretti a venderla a Francesc de Montserrat (episodio singolare, visto quest'ultimo non aveva, con loro, alcun legame di parentela), successivamente marchese di Tamarit; i Montserrat saranno gli ultimi signori feudali del piccolo Stato.\nCasa di Requesens.\nI Requesens, come gi\u00e0 detto, tennero la baronia dalla met\u00e0 del XIV secolo, quando ne ottennero concessione, da parte di Pietro il Cerimonioso, nella persona di Berenguer de Requesens (morto dopo il 1374); a Berenguer successe il figlio Llu\u00eds de Requesens i de Montoliu (morto dopo il 1382) il quale spos\u00f2 la nobildonna Elfa de Relat, che gli port\u00f2 in dote le signorie di Vallvidrera e Olorde; loro figlio primogenito fu Llu\u00eds de Requesens i de Relat, marito di Constan\u00e7a de Santacoloma e padre, tra gli altri, di Bernat de Requesens i de Santacoloma, suo figlio primogenito ed erede: costui spos\u00f2 Caterina de Cardona ed ebbe Llu\u00eds de Requesens i de Cardona (morto verso il 1499), che nel 1472 vendette la baronia ad un suo cugino, Pere de Castellet i de Requesens.\nCasa di Castellet.\nI Castellet mantennero la baronia solo per pochi decenni, infatti, a seguito del matrimonio, nel 1538, di Violant de Castellet \u2013 figlia di Pere\u00a0\u2013 con Riambau I de Corbera-Santcliment, la signoria su Altafulla e La Nou pass\u00f2 ai Corbera-Santcliment.\nCasa di Corbera-Santcliment.\nI Corbera-Santcliment ressero la baronia dalla prima met\u00e0 del XVI secolo, quando Riambau I de Corbera-Santcliment ne assunse, \"maritali nomine\", la guida. A Riambau, II barone di Llinars e I barone di Altafulla successe il figlio Riambau Miguel de Corbera-Santcliment e il nipote Luis de Corbera-Santcliment che mor\u00ec nel 1637 e fu, oltre che IV barone di Llinars e III barone di Altafulla, anche barone di Balsareny, titolo questo che non pass\u00f2 in eredit\u00e0 al figlio Francesc de Corbera-Santcliment, padre dell'ultimo barone di Altafulla, Josep de Corbera-Santcliment; poco dopo la morte del padre infatti, quest'ultimo, nel 1672, in accordo con sua madre Elisabet Pons e la propria moglie Maria de Blanes vendette infine la baronia a Francesc de Montserrat, barone di Ribelles, per 6106 lire. Il 23 dicembre 1672, costui prese possesso effettivo della baronia e del potere giurisdizionale, penale e civile ad essa collegato.\nCasa di Montserrat.\nDopo la morte di Francesc de Montserrat - che il 13 febbraio 1681 aveva ricevuto dal re Carlo II di Spagna il titolo di marchese di Tamarit - la baronia pass\u00f2 ai suoi discendenti che ne furono i signori feudali fino alla sua abolizione, insieme a quella delle altre giurisdizioni signorili, negli anni trenta del XIX secolo."}
{"id": "138530", "revid": "110157", "url": "https://it.wikipedia.org/wiki?curid=138530", "title": "Alt \u00c0neu", "text": "Alt \u00c0neu \u00e8 un comune spagnolo di 407 abitanti situato nella comunit\u00e0 autonoma della Catalogna, costituito nel 1970 unificando i comuni di \"Isil\", \"Son\", \"Sorpe\" e \"Valencia de Areo\"."}
{"id": "138532", "revid": "767487", "url": "https://it.wikipedia.org/wiki?curid=138532", "title": "Altarejos", "text": "Altarejos \u00e8 un comune spagnolo di 325 abitanti situato nella comunit\u00e0 autonoma di Castiglia-La Mancia."}
{"id": "138533", "revid": "110157", "url": "https://it.wikipedia.org/wiki?curid=138533", "title": "Altorric\u00f3n", "text": "Altorric\u00f3n \u00e8 un comune spagnolo di 1.457 abitanti situato nella comunit\u00e0 autonoma dell'Aragona\nAppartiene a una subregione denominata Frangia d'Aragona. La lingua pi\u00f9 diffusa, \u00e8, da sempre, una variet\u00e0 del catalano occidentale con chiare influenze castigliane."}
{"id": "138534", "revid": "110157", "url": "https://it.wikipedia.org/wiki?curid=138534", "title": "Alsasua", "text": "Alsasua in \"castigliano\" e Altsasu in \"basco\", \u00e8 un comune spagnolo di 7.571 abitanti situato nella comunit\u00e0 autonoma della Navarra."}
{"id": "138536", "revid": "110157", "url": "https://it.wikipedia.org/wiki?curid=138536", "title": "Altura (Spagna)", "text": "Altura \u00e8 un comune spagnolo di 3.140 abitanti situato nella comunit\u00e0 autonoma Valenciana."}
{"id": "138537", "revid": "110157", "url": "https://it.wikipedia.org/wiki?curid=138537", "title": "Altzaga", "text": "Altzaga \u00e8 un comune spagnolo di 159 abitanti situato nella comunit\u00e0 autonoma dei Paesi Baschi."}
{"id": "138538", "revid": "767487", "url": "https://it.wikipedia.org/wiki?curid=138538", "title": "Altzo", "text": "Altzo \u00e8 un comune spagnolo di 326 abitanti situato nella comunit\u00e0 autonoma dei Paesi Baschi."}
{"id": "138539", "revid": "110157", "url": "https://it.wikipedia.org/wiki?curid=138539", "title": "Alustante", "text": "Alustante \u00e8 un comune spagnolo di 236 (2008) abitanti situato nella comunit\u00e0 autonoma di Castiglia-La Mancia."}
{"id": "138540", "revid": "110157", "url": "https://it.wikipedia.org/wiki?curid=138540", "title": "Alzira (Spagna)", "text": "Alzira \u00e8 un comune spagnolo di 44.690 abitanti situato nella comunit\u00e0 autonoma Valenciana. \nGeografia.\n\u00c8 il capoluogo della Ribera Alta, una comarca conosciuta per la sua produzione di arance e riso, ma \u00e8 anche un importante centro industriale (carta, chimica, alimenti) e di servizi."}
{"id": "138541", "revid": "767487", "url": "https://it.wikipedia.org/wiki?curid=138541", "title": "Amavida", "text": "Amavida \u00e8 un comune spagnolo di 192 abitanti situato nella comunit\u00e0 autonoma di Castiglia e Le\u00f3n."}
{"id": "138542", "revid": "767487", "url": "https://it.wikipedia.org/wiki?curid=138542", "title": "Amayuelas de Arriba", "text": "Amayuelas de Arriba \u00e8 un comune spagnolo situato nella comunit\u00e0 autonoma di Castiglia e Le\u00f3n."}
{"id": "138543", "revid": "110157", "url": "https://it.wikipedia.org/wiki?curid=138543", "title": "Ambel (Spagna)", "text": "Ambel \u00e8 un comune spagnolo di 339 abitanti situato nella comunit\u00e0 autonoma dell'Aragona."}
{"id": "138544", "revid": "124562344", "url": "https://it.wikipedia.org/wiki?curid=138544", "title": "Altea (Spagna)", "text": "Altea \u00e8 un comune spagnolo situato nella comunit\u00e0 autonoma Valenzana. Da esso deriva il nome della SEAT Altea, ma non di quella XL."}
{"id": "138545", "revid": "110157", "url": "https://it.wikipedia.org/wiki?curid=138545", "title": "Ambite", "text": "Ambite \u00e8 un comune spagnolo di 310 abitanti situato nella comunit\u00e0 autonoma di Madrid."}
{"id": "138546", "revid": "1522738", "url": "https://it.wikipedia.org/wiki?curid=138546", "title": "Amer (comune)", "text": "Amer \u00e8 un comune spagnolo di 2.256 abitanti situato nella comunit\u00e0 autonoma della Catalogna, noto, tra le altre cose, per il suo monastero."}
{"id": "138547", "revid": "110157", "url": "https://it.wikipedia.org/wiki?curid=138547", "title": "A Merca", "text": "A Merca \u00e8 un comune spagnolo di 2.419 abitanti situato nella comunit\u00e0 autonoma della Galizia."}
{"id": "138548", "revid": "767487", "url": "https://it.wikipedia.org/wiki?curid=138548", "title": "Ames (Spagna)", "text": "Ames \u00e8 un comune spagnolo di 24.553 abitanti situato nella comunit\u00e0 autonoma della Galizia. Il suo territorio \u00e8 attraversato dal fiume Tambre.\n\u00c8 suddivisa in 11 parrocchie:"}
{"id": "138549", "revid": "2519", "url": "https://it.wikipedia.org/wiki?curid=138549", "title": "Ameyugo", "text": "Ameyugo \u00e8 un comune spagnolo di 113 abitanti situato nella comunit\u00e0 autonoma di Castiglia e Le\u00f3n."}
{"id": "138550", "revid": "110157", "url": "https://it.wikipedia.org/wiki?curid=138550", "title": "Amezketa", "text": "Amezketa \u00e8 un comune spagnolo di 980 abitanti situato nella comunit\u00e0 autonoma dei Paesi Baschi."}
{"id": "138551", "revid": "110157", "url": "https://it.wikipedia.org/wiki?curid=138551", "title": "A Mezquita", "text": "A Mezquita \u00e8 un comune spagnolo di 1.429 abitanti situato nella comunit\u00e0 autonoma della Galizia."}
{"id": "138552", "revid": "1305772", "url": "https://it.wikipedia.org/wiki?curid=138552", "title": "Amieva", "text": "Amieva \u00e8 un comune spagnolo situato nella comunit\u00e0 autonoma delle Asturie."}
{"id": "138553", "revid": "110157", "url": "https://it.wikipedia.org/wiki?curid=138553", "title": "Amoeiro", "text": "Amoeiro \u00e8 un comune spagnolo di 2.298 abitanti situato nella comunit\u00e0 autonoma della Galizia."}
{"id": "138554", "revid": "110157", "url": "https://it.wikipedia.org/wiki?curid=138554", "title": "Amorebieta-Etxano", "text": " \nAmorebieta-Etxano \u00e8 un comune spagnolo di 16.182 abitanti situato nella comunit\u00e0 autonoma dei Paesi Baschi."}
{"id": "138555", "revid": "110157", "url": "https://it.wikipedia.org/wiki?curid=138555", "title": "Amoroto", "text": "Amoroto \u00e8 un comune spagnolo di 376 abitanti situato nella comunit\u00e0 autonoma dei Paesi Baschi."}
{"id": "138556", "revid": "110157", "url": "https://it.wikipedia.org/wiki?curid=138556", "title": "Amposta", "text": "Amposta \u00e8 un comune spagnolo di 18.841 abitanti (2005) situato nella comunit\u00e0 autonoma della Catalogna."}
{"id": "138557", "revid": "110157", "url": "https://it.wikipedia.org/wiki?curid=138557", "title": "Ampudia", "text": "Ampudia \u00e8 un comune spagnolo di 590 abitanti situato nella comunit\u00e0 autonoma di Castiglia e Le\u00f3n, comarca di Tierra de campos."}
{"id": "138558", "revid": "439868", "url": "https://it.wikipedia.org/wiki?curid=138558", "title": "Ampuero", "text": "Ampuero \u00e8 un comune spagnolo di 4.052 abitanti situato nella comunit\u00e0 autonoma della Cantabria, comarca di As\u00f3n-Ag\u00fcera.\n\u00c8 costituito da 24 nuclei abitati fra cui il capoluogo Ampuero che d\u00e0 il nome al comune, che \u00e8 stato costituito unendo due preesistenti comuni: Ampuero e Marr\u00f3n. Il territorio comunale \u00e8 attraversato dal fiume As\u00f3n e dal suo affluente Vallino: il capoluogo Ampuero dista 50\u00a0km da Santander e 85 da Bilbao. Il nome si ritiene derivi da \"Emporium\" esistendo in passato in questa localit\u00e0 un importante mercato.\nLa sua economia si basa sull'agricoltura e sul turismo, il suo ambiente si presta infatti all'esercizio di sport come la pesca sia dei salmoni che sono numerosi alla foce dell'Ason sia delle trote nella parte pi\u00f9 alta, il canoismo nei due fiumi, la speleologia e, inoltre, le passeggiate sulle colline. La sola distanza di 10\u00a0km permette inoltre di alloggiare nel comune di Ampuero e utilizzare la spiaggia di Laredo, importante centro balneare.\nNell'ultimo decennio, grazie anche alle facilitazioni concesse dall'amministrazione comunale, si \u00e8 avuto un incremento notevole dell'attivit\u00e0 edilizia per ospitare nuove imprese industriali e si prevede che l'industria manifatturiera raggiunga nei prossimi anni un peso notevole nell'economia locale.\nAd Ampuero si trova il Santuario de la Virgen de la Bien Aparecida. Questa Madonna \u00e8 la patrona della Comunit\u00e0 autonoma. Secondo la tradizione, la Madonna apparve nel 1605 ad alcuni giovani pastori sulla collina che dista 5\u00a0km dal centro della citt\u00e0 dove fu poi costruito il santuario.\nStoria.\nNella grande grotta \"Cueva Honda\" \u00e8 stato trovato materiale archeologico risalente al paleolitico, sicch\u00e9 a questo periodo risale la presenza umana nella zona, i primi insediamenti stabili furono ad opera di popoli celti provenienti dal centro Europa fusi con le primitive trib\u00f9 locali. Della dominazione romana e visigota non restano tracce n\u00e9 documenti che facciano riferimento ad Ampuero.\nQuando Alfonso nell'XI secolo decise lo spopolamento della Valle del Duero che divenne confine fra musulmani e cristiani, molte famiglie furono costrette ad emigrare altrove dove costruirono anche nuovi centri abitati. Fra questi risulterebbero essere sia Ampuero che Marron.\nIl nome di Ampuero appare citato ai fini fiscali per la prima volta nel 1351 come appartenente alla \"Merindad de Vecio\", in un elenco di alcune localit\u00e0. \nNel Medioevo cominciarono ad imporsi le famiglie nobili e si formarono le fazioni contrapposte, ad Ampuero una di queste fu quella dei Marron, sulle cui origini si hanno scarse notizie. Si sa che Sanchez Marron fu assassinato come militante nella fazione dei Negretes, mentre suo figlio Pedro Sanchez Marron si associ\u00f2 alla potente famiglia dei Velasco. Altro personaggio importante fu Pedro Sanchez de la Piedra il cui nipote con lo stesso nome costru\u00ec la Torre de Ampuero. In epoca moderna una famiglia importante di Ampuero fu quella degli Espina, il cui palazzo and\u00f2 distrutto in un incendio del 1765. \nAmpuero costitu\u00ec per\u00f2 in questo periodo un proprio consiglio pur restando terra della monarchia governata dal \"real corregidor de cuatro villas\" residente a Laredo. Dalla raccolta delle deliberazioni del consiglio risultano chiaramente le proprie competenze nella regolamentazione della vita economica, nel potere amministrativo, nel vettovagliamento della popolazione, nel mantenimento dell'ordine pubblico. In una ordinanza si disponeva che ogni cittadino che fosse in possesso di armi, doveva partecipare alla difesa della citt\u00e0 in caso di attacchi nemici. Un'altra ordinanza consigliare imponeva a tutti i cittadini l'obbligo di assistere a tutte le riunioni aperte del Consiglio. Era escluso dalle prerogative del consiglio il potere giudiziale esercitato dal re per mezzo del corregidor che era anche \"Juez ordinario\" (giudice ordinario).\nSecondo una tradizione, non si sa quanto corrispondente alla realt\u00e0, ad Ampuero fu costruita la famosa Pinta una delle tre caravelle utilizzate da Cristoforo Colombo nella sua scoperta dell'America. Nello stemma comunale figura infatti anche l'immagine di questa caravella.\nNel 1499 i \"Re Cattolici\" ampliarono la rete stradale della Castiglia, in particolare la strada che univa Burgos a Laredo che passava da Ampuero che favor\u00ec la crescita d'importanza come centro commerciale di Ampuero.\nLa presenza ad Ampuero e nei dintorni in quantit\u00e0 abbondanti delle materie prime occorrenti favor\u00ec nel Medioevo l'impianto di alcune ferriere lungo le rive dell'Ason le cui acque fornivano la necessaria forza motrice. \u00c8 del 1335 il cosiddetto \"Fuero de las Ferrerias\" col quale si concedeva l'esenzione dal pagamento di imposte per le ferriere. elargito da re di Castiglia e Le\u00f3n Alfonso XI detto \"il giustiziere\".\nNel XVI secolo Ampuero sub\u00ec processi inquisitori per stregoneria ed eresia.\nNel 1704 il re Filippo V concesse l'effettuazione di fiere e mercati al santuario della Bien Aparicida.\nNel 1728 lo stesso re concesse ad Ampuero il titolo di citt\u00e0 con poteri civili e giudiziari, questi ultimi fino ad allora appartenevano a Laredo. \nNel 1818 si consolida il mercato e la citt\u00e0 diventa un importante centro commerciale per tutta la zona.\nNel 1868 Marron si unisce ad Ampuero dando luogo al comune che porta questo nome; le comunicazioni fra i due centri sono rese difficoltose dalla presenza delle foci del fiume Ason che li separa e il passaggio da uno all'altro di cose e persone deve avvenire con barche, difficolt\u00e0 che vengono eliminate con la costruzione dal 1872 al 1876 del ponte sul fiume.\nNel 1901 s'impianta una impresa di distilleria per la produzione di liquori che ha un buon successo. Nel XIX secolo Ampuero godeva ancora di una grande ricchezza forestale, abbondanza di bestiame d'allevamento e qualche attivit\u00e0 industriale, che sta incrementandosi mediante l'insediamento progressivo di imprese nell'area predisposta dal Comune.\nFeste.\nLe feste della citt\u00e0 si celebrano in settembre, mese nel quale si svolge anche un \"encierro\" molto conosciuto in Cantabria, dove Ampuero viene spesso chiamata la \"Pamplona chica\" (la piccola Pamplona).\nLa festa in occasione della quale si svolge l'encierro, cio\u00e8 la libera corsa sfrenata di giovani tori per le vie transennate della citt\u00e0 affrontati da giovani che cercano di arrestarli ed atterrarli eccitandoli sempre di pi\u00f9 fino allo sfinimento. Per questo avvenimento Ampuero si riempie di tanti giovani desiderosi di cimentarsi e mostrare il loro coraggio e di turisti, e la festa \u00e8 considerata fra le migliori della Cantabria. Si svolge a cavallo dell'8 settembre ed \u00e8 preparata dal comune nelle sue varie manifestazioni nel corso dell'intero anno.\nL'inizio avviene il 7 settembre con l'annuncio dal balcone del municipio, brindisi, musica, balli e grande confusione in attesa della notte in cui si svolge la processione dopo la messa solenne in onore della \"Virgen Ni\u0148a\". L'immagine della Madonna \u00e8 portata in giro per le strade del centro storico nella suggestiva processione e fiaccolata detta \"de las Antorchas\" cio\u00e8 delle fiaccole. Partecipano alla processione, oltre alle persone munite delle fiaccole, gruppi folcloristici montanari in costumi locali.\nL'encierro avviene il giorno successivo ed anche, a volte, il 9 settembre. L'introduzione di questa manifestazione taurina simile anche se in forma un po' ridotta a quella notissima di Pamplona risale al 1941.\nLe feste patronali delle diverse parrocchie e la \"romeria\" al santuario della bien Aparecida si svolgono in date diverse. Molte sono le manifestazioni sportive che si svolgono nel comune, fra queste le pi\u00f9 importanti e di risonanza anche internazionale sono la gara di discesa in canoa del fiume Ason e la corsa automobilistica in salita al Santuario della Bien Aparecida, che richiamano molti partecipanti e spettatori."}
{"id": "138559", "revid": "74801", "url": "https://it.wikipedia.org/wiki?curid=138559", "title": "Amurrio", "text": "Amurrio \u00e8 un comune spagnolo di abitanti (2007) situato nella comunit\u00e0 autonoma dei Paesi Baschi. \u00c8 formato da 10 nuclei abitati con propri consigli dei quali Amurrio \u00e8 il pi\u00f9 popolato e sede del municipio. Si trova all'incrocio di due importanti strade: una che va da Vitoria-Gasteiz a Balmaseda e l'altra da Bilbao a Pancorbo. Il capoluogo del comune, posto all'altitudine di , dista da Bilbao.\nLa distribuzione degli occupati secondo il tipo di lavoro assegna il 45,6% all'industria, il 43% ai servizi, l'8.2% alle costruzioni edili e il 3,2% all'agricoltura. L'industria e formata da medie aziende metalmeccaniche, alimentari, ferroviarie, del legno con piccole fabbriche di mobili e artigianato di oreficeria. L'agricoltura presente solo nella parte bassa del territorio comunale per la difficolt\u00e0 di praticarla nella parte montana boscosa e scoscesa, \u00e8 dedita alla coltivazione del mais, delle patate, della frutta e solo in parte dell'uva e del grano. Importante \u00e8 l'allevamento del bestiame ovino e bovino.\nStoria.\nNella regione ci fu certamente una presenza umana nel Neolitico come si evince dai resti archeologici. I Romani la conquistarono insediandosi nelle terre occupate da trib\u00f9 di diverse etnie in Ayala e loro vestigia si trovano anche ad Amurrio.\nLa fondazione del primo nucleo abitato di Amurrio risale al 1040 ad opera di Garcia III che la inglob\u00f2 nel regno di Navarra e in questo il paese rimase nei secoli XI e XII, importante per la sua posizione geografica all'incrocio di strade che collegavano il mare e la Cantabria alla Castiglia. Oltre a ci\u00f2 con i pellegrinaggi verso Santiago di Compostela il suo territorio fu attraversato dal cosiddetto Camino Franc\u00e9s. Per aiutare i pellegrini fu costruito l'Hospital de San Anton. Dal 1373 fece parte della \"Tierra de Ayala\" creata da Pedro L\u00f3pez de Ayala ed ebbe il privilegio per cui i suoi abitanti non erano soggetti alla leva militare, privilegio che perse solo nel 1875. Nel 1463 entr\u00f2 nelle \"Hermandades de Ayala\" col privilegio di conservare i propri usi e costumi oltre a quelli di cui gi\u00e0 godeva. \nNel 1793 contava solo 194 abitanti e dovette sopportare durante la guerra d'indipendenza le angherie e i soprusi inflitti agli abitanti dalle truppe francesi che occuparono il paese. Nel 1835 fu sede del quartier generale delle truppe di don Carlos impegnate nella cosiddetta guerra carlista durante la quale da parte delle truppe isabelline furono incarcerati i reggitori della cosa pubblica ed anche il parroco incolpati di simpatie carliste.\nCon la rivoluzione industriale cominciarono a formarsi le prime imprese industriali e artigiane ma lo sviluppo industriale si ebbe soprattutto a partire dalla met\u00e0 del secolo scorso quando si ebbe di conseguenza una immigrazione operaia consistente con aumento rapido della popolazione come si evince dai dati relativi a partire dal 1826 anno in cui il numero di abitanti fu di , salendo a nel 1900, a nel 1930, a nel 1970, a nel 2001, agli attuali intorno ai . Questo arrivo di persone da altri centri anche lontani che non parlavano e non capivano il basco sconvolse i tradizionalisti che si preoccuparono di questa perdita d'identit\u00e0 insistendo perch\u00e9 nelle scuole fin dalle prime classi si parlasse nella lingua basca e si desse maggiore spazio allo studio della cultura, della storia e del folclore locale.\nNel 1904 fu costruito il municipio (\"Ayuntamiento\") e nel 1919 il re Alfonso XII le concesse il titolo di \"Villa\".\nMonumenti e luoghi d'interesse.\n\"Iglesia Parroquial de Santa Maria\" risalente al XII secolo rimodellata nel XVI, \"Iglesia de San Martin\" romanica restaurata nel XVIII secolo, \"Ermita de San Antoni\" del XIII secolo, \"Ermita de N. S. de la Pietad\" del XVII secolo, \"Ermita de san Roque\" del XVIII secolo, \"Ermita de San Man\u00e9s\" del XVIII secolo, \"Casa-torre Ugarte\" del 1718, \"Torre Mariaca\" del XIII secolo, \"Torre Urrutia\" del XVI secolo, \"Torre Saerin\" del XVI secolo, \"Torre de Menaijur\" del XV secolo, \"Torre de Artoma\u00f1a\" del XIV secolo, \"Palacio de Larrako\" del 1540, \"Casa fuerte\" del secolo XVI. Ci sono poi parchi di \"San Roque\", di \"Juan de Urrutia\", \"El Salvador\", complesso di campi sportivi, dell\"Alto Lopez\" e il \"Ca\u00f1on Delika\".\nFeste.\n\"San Anton\" il 17 gennaio, \"Santa Ageda\" il 4 febbraio, il \"Carnaval\" con feste pubbliche e con protagonista il \"Kakarro\", maschera locale negli ultimi giorni sabato, domenica e marted\u00ec, \"San Prudencio\" il 27 aprile e \"San Juan\" il 23 giugno."}
{"id": "138560", "revid": "110157", "url": "https://it.wikipedia.org/wiki?curid=138560", "title": "Amusco", "text": "Amusco \u00e8 un comune spagnolo di 456 abitanti situato nella comunit\u00e0 autonoma di Castiglia e Le\u00f3n a 773 m s.l.m., nella comarca di Tierra de Campos a 20\u00a0km da Palencia, capitale della provincia di cui fa parte.\nStoria.\nLa zona in cui si trova Amusco era abitata da popoli celtiberi assoggettati dai Romani ai quali seguirono i Visigoti e gli Arabo-Berberi. Il paese si pu\u00f2 identificare con la localit\u00e0 romana di nome Famusco.\nNel medioevo godette di una certa prosperit\u00e0 economica per la coltivazione dei cereali e per l'industria laniera e molitoria tanto che fu a capo di una coalizione difensiva di 9 comuni.\nOgnuno di questi paesi si autogovernava con un proprio consiglio e doveva provvedere a fortificarsi costruendo le cinte murarie e dei rifugi sotterranei. Per procurarsi il denaro necessario venivano applicate imposte e dazi sul macinato dei mulini.\nNel 1130 Alfonso I di Le\u00f3n conferm\u00f2 i privilegi di governo elargiti dai re che l'avevano preceduto e concesse il \"Fuero\", lo statuto, che li prevedeva. Questi privilegi furono inoltre confermati dai successori fino al all'inizio del XV secolo quando Amusco fu preso in signoria dai Manrique e non fu pi\u00f9 capo della coalizione. Da allora il paese non fu pi\u00f9 un protagonista della sua storia che fu quella della famiglia dei duchi Manrique de Lara della Castiglia e poi della Spagna.\nOggi il paese vive di agricoltura e allevamento del bestiame.\nMonumenti e luoghi d'interesse.\nSono diversi i monumenti degni di attenzione: la chiesa di \"San Pedro\" dei secoli XVI-XVII costruita sopra i resti di una chiesa precedente, la \"Ermita de Nuestra Se\u00f1ora de las Fuentes\" romanica dei secoli XII-XIII. La \"Sinagoga\" del XIV secolo seminterrata perch\u00e9 in Castiglia vigeva la legge che vietava ai luoghi di culto non cristiani di superare in altezza le chiese. La sinagoga di notevoli dimensioni dimostra l'importanza della numerosa comunit\u00e0 ebraica residente ad Amusco nel Medio Evo. Oggi, restaurata ed opportunamente adattata \u00e8 stata trasformata in ristorante.\nDintorni.\nA 7\u00a0km Monz\u00f3n de Campos con un castello adattato ad albergo, a 12\u00a0km Fr\u00f3mista antica cittadina gi\u00e0 tappa del \"Camino de Santiago\", a 30\u00a0km Carri\u00f3n de los Condes borgo dal passato glorioso, dai molti monumenti e importante tappa del \"Camino\".\nFeste.\nFesta di \"San Pietro\" il 29 giugno, di \"N.tra S.ra de Nieves\" il 16 agosto, festa dei \"pastori\"\nl'8 settembre, festa dei \"coscritti\" il terzo fine settimana di febbraio."}
{"id": "138561", "revid": "110157", "url": "https://it.wikipedia.org/wiki?curid=138561", "title": "Amusquillo", "text": "Amusquillo \u00e8 un comune spagnolo di 163 abitanti situato nella comunit\u00e0 autonoma di Castiglia e Le\u00f3n."}
{"id": "138562", "revid": "110157", "url": "https://it.wikipedia.org/wiki?curid=138562", "title": "Anad\u00f3n", "text": "Anad\u00f3n \u00e8 un comune spagnolo di 18 abitanti situato nella comunit\u00e0 autonoma dell'Aragona."}
{"id": "138563", "revid": "110157", "url": "https://it.wikipedia.org/wiki?curid=138563", "title": "A\u00f1ana", "text": "A\u00f1ana \u00e8 un comune spagnolo situato nella comunit\u00e0 autonoma dei Paesi Baschi."}
{"id": "138564", "revid": "767487", "url": "https://it.wikipedia.org/wiki?curid=138564", "title": "Anaya (comune)", "text": "Anaya \u00e8 un comune spagnolo di 132 abitanti situato nella comunit\u00e0 autonoma di Castiglia e Le\u00f3n."}
{"id": "138565", "revid": "767487", "url": "https://it.wikipedia.org/wiki?curid=138565", "title": "Anaya de Alba", "text": "Anaya de Alba \u00e8 un comune spagnolo di 286 abitanti situato nella comunit\u00e0 autonoma di Castiglia e Le\u00f3n."}
{"id": "138566", "revid": "767487", "url": "https://it.wikipedia.org/wiki?curid=138566", "title": "Anchuelo", "text": "Anchuelo \u00e8 un comune spagnolo di 608 abitanti situato nella comunit\u00e0 autonoma di Madrid."}
{"id": "138567", "revid": "767487", "url": "https://it.wikipedia.org/wiki?curid=138567", "title": "Anchuras", "text": "Anchuras \u00e8 un comune spagnolo di 343 abitanti situato nella comunit\u00e0 autonoma di Castiglia-La Mancia.\nIl territorio comunale costituisce un'exclave della provincia di Ciudad Real all'interno delle province di Toledo e Badajoz."}
{"id": "138568", "revid": "767487", "url": "https://it.wikipedia.org/wiki?curid=138568", "title": "Anc\u00edn", "text": "Anc\u00edn (o Antzin in basco) \u00e8 un comune spagnolo di 375 abitanti situato nella comunit\u00e0 autonoma della Navarra."}
{"id": "138569", "revid": "767487", "url": "https://it.wikipedia.org/wiki?curid=138569", "title": "Andav\u00edas", "text": "Andav\u00edas \u00e8 un comune spagnolo di 480 abitanti situato nella comunit\u00e0 autonoma di Castiglia e Le\u00f3n."}
{"id": "138571", "revid": "110157", "url": "https://it.wikipedia.org/wiki?curid=138571", "title": "Andilla", "text": "Andilla \u00e8 un comune spagnolo di 372 abitanti situato nella comunit\u00e0 autonoma Valenciana."}
{"id": "138572", "revid": "110157", "url": "https://it.wikipedia.org/wiki?curid=138572", "title": "Andoain", "text": "Andoain \u00e8 un comune spagnolo di 13.814 abitanti situato nella comunit\u00e0 autonoma dei Paesi Baschi."}
{"id": "138573", "revid": "110157", "url": "https://it.wikipedia.org/wiki?curid=138573", "title": "Andosilla", "text": "Andosilla \u00e8 un comune spagnolo di 2.899 abitanti situato nella comunit\u00e0 autonoma della Navarra."}
{"id": "138574", "revid": "110157", "url": "https://it.wikipedia.org/wiki?curid=138574", "title": "Andratx", "text": "Andratx \u00e8 un comune spagnolo di 11.685 abitanti situato sull'isola di Maiorca nella comunit\u00e0 autonoma delle Baleari."}
{"id": "138575", "revid": "287204", "url": "https://it.wikipedia.org/wiki?curid=138575", "title": "And\u00fajar", "text": "And\u00fajar \u00e8 un comune spagnolo di 38.662 abitanti situato nella comunit\u00e0 autonoma dell'Andalusia, provincia di Ja\u00e9n, comarca di Campi\u00f1a de Ja\u00e9n (della quale \u00e8 il capoluogo), sulle rive del Guadalquivir.\n\u00c8 un centro artigianale per la produzione delle ceramiche ed un importante mercato agricolo.\nGeografia fisica.\nOltre al Guadalquivir, nel territorio comunale scorrono due suoi affluenti di destra, i fiumi J\u00e1ndula e Yeguas.\nStoria.\nRitrovamenti archeologici nella zona documentano che gi\u00e0 nel Paleolitico c'era una presenza umana, i primi insediamenti stabili furono dei Celtoiberi che chiamarono \"Iliturgis\" un villaggio nel posto dove oggi si trova Andujar.\nSi stabilirono poi in quei territori Fenici e Greci e infine i Cartaginesi, che dovettero per\u00f2 lasciare la Spagna ai Romani all'epoca della seconda guerra punica. La romanizzazione della Spagna s'intensific\u00f2 a Partire da Augusto sotto il quale nel 19 a.C. la penisola iberica venne divisa in tre province e la citt\u00e0 fece parte della provincia Betica con capitale a Cordova. Con lo sfaldarsi dell'impero romano la Spagna dal 409 fu percorsa da Alani, Svevi, Vandali (il nome Andalusia deriva da \"Vandalusia\") e, soprattutto, dai Visigoti gi\u00e0 cristianizzati e passati dall'Arianesimo al Cattolicesimo. I Visigoti crearono un vasto regno che comprendeva tutta la penisola che per\u00f2 si frantum\u00f2, a causa di discordie e lotte intestine, in tanti regni che non seppero organizzare una difesa efficace contro l'invasione degli Arabi, chiamati in aiuto da una delle fazioni in lotta nel 711. In poco tempo, dopo la battaglia decisiva di Guadalete, in cui mor\u00ec l'ultimo re visigoto Roderico, i Musulmani occuparono le terre visigote e in soli sette anni s'impadronirono di tutta la penisola iberica; un solo residuo goto-romano pot\u00e9 rimanere indipendente sui Monti Cantabrici nel nord della Spagna e da l\u00ec poi part\u00ec la \"Reconquista\".\nL'antica Iliturgis fece parte dell'emirato di Cordoba e nell'853 sotto il governo dell'emiro Muhammad V prese il nome Andujar. Nell'888 l'emiro Abd Allah fece fortificare diversi centri e fra questi Andujar che risult\u00f2 uno dei pi\u00f9 muniti col castello su una collina. Gli \"Almohadi\"\nnel XII secolo la fortificarono ulteriormente, ma nel 1155 Alfonso III di Castiglia la conquist\u00f2 e negli anni successivi i Musulmani la riconquistarono e si continu\u00f2 ad avere passaggi di potere finch\u00e9 nel 1224 Ferdinando III di Castiglia la conquist\u00f2 definitivamente. A partire da questa data fu legata all'Ordine di Calatrava; nel 1389 Giovanni I di Castiglia la cedette al re dell'Armenia Leone V per tutto il tempo in cui sarebbe stato in vita ma senza diritto alcuno di successione. Nel 1467 Enrico IV di Castiglia le assegn\u00f2 il titolo di \"citt\u00e0\" con i privilegi che comportava.\nI Francesi l'occuparono nel 1818. Durante il periodo della dittatura franchista la citt\u00e0 fu vittima di un episodio di repressione violenta e molti cittadini di And\u00fajar furono imprigionati ed uccisi.\nMonumenti e luoghi d'interesse.\nI monumenti di maggior interesse sono: il \"Castillo\", cio\u00e8 il castello dell'888 di cui restano alcune vestigia, il Ponte romano del I secolo sul Guadalquivir con 15 archi, la \"Plaza del mercado\", pittoresca piazza attorno alla quale sono le \"Casas consistoriales \"del '600 e la chiesa gotica di Santa Maria la Mayor del secolo XV con facciata plateresca che ha all'interno il quadro di El Greco \"Orazione nell'Orto\", l\"Ayuntamiento\" del XVII-XVIII secolo costruito sopra la \"Casa de Comedias\" di cui conserva il patio e parte della facciata, il \"Convento de Capuchinos\" del XVI secolo che ha all'interno il Museo di Arte plastica,\nil \"Convento de Capuchinas\" del XVI secolo, il \"Convento de las Trinitarias Descalzas\" del 1587, il \"Convento de los Carmelitos Descalzos \" del 1590.\nDintorni.\nInteressante \u00e8 il \"Parque natural de la Sierra de And\u00fajar\".\nA 20 km Linares, cittadina industriale. A 33 km sulla collina del Cabezo c'\u00e8 il famoso santuario di Nostra Signora della Cabeza al quale sale da And\u00fajar una \"romer\u00eda\" (pellegrinaggio) descritto anche dai famosi scrittori spagnoli Miguel de Cervantes Saavedra (1547- 1616), F\u00e9lix Lope de Vega (1562-1635) e Pedro Calder\u00f3n de la Barca (1600-1681). Secondo la tradizione, nella notte fra l'11 e il 12 agosto del 1227, un pastore vide su una collina una luce nella notte e sent\u00ec un rintocco di campana, sal\u00ec allora sul colle e trov\u00f2 l'immagine della Vergine che si rivel\u00f2 miracolosa. Sul colle venne poi costruita una cappella.\nOltre al pellegrinaggio che si svolge secondo le consuetudini che prevedono dopo i riti religiosi una gioiosa festa, anche in citt\u00e0 si celebra una festa dedicata a questa Madonna con processioni, conferenze sui cavalli e un \"Certamen de coros romeros\".\nA 27\u00a0km Bail\u00e9n, centro industriale e luogo ove nel 1808 le truppe napoleoniche subirono la loro prima sconfitta in Europa.\nFauna.\nIl pesce \"Iberocypris palaciosi\" \u00e8 endemico delle acque dolci dei dintorni di And\u00fajar.\nFeste.\nAltre feste si svolgono ad And\u00fajar oltre alla \"romer\u00eda\" al santuario della Madonna della Cabeza, durante l'intero mese di aprile si svolgono infatti manifestazioni varie e feste in onore della Vergine che si concludono all'ultima domenica con il pellegrinaggio al santuario.\nIl 5 gennaio notte si svolge la \"Cabalgata de los Reyes Magos\" con l'arrivo dei Re Magi seguiti da un corteo di cavalieri in costume e carrozze con personaggi che rappresentano la corte dei re.\nIl carnevale prevede alcune feste pubbliche e la conclusione con l\"Entierro de la Sardina\" con un corteo funebre rappresentato dalla statuetta di una sardina entro una rustica bara che viene poi sepolta fra lo scherzoso compianto dei presenti.\nI riti e le processioni della \"Settimana Santa\" sono conformi a quelli che si svolgono in tutti i centri dell'Andalusia. In maggio si svolgono le feste e il concorso delle \"Cruces de Mayo\" in cui in ogni quartiere si innalza un'alta croce ornata con fiori attorno alla quale si fa festa ed un'apposita giuria attribuisce i premi alle croci giudicate le migliori.\nDurante il mese di luglio in ogni quartiere e in giorni diversi ci sono le \"verbenas\" feste popolari notturne, inoltre il 15 luglio c'\u00e8 la Festa della Madonna del Carmine e il 25 luglio la festa di San Giacomo apostolo e la \"Feria y Fiestas de And\u00fajar\" dal 7 al 12 settembre con fiera del bestiame, feste taurine, gare sportive, esibizioni musicali e concorsi ippici. Altre feste sono Ognissanti il 1\u00ba novembre, la festa di Santa Cecilia il 18 novembre e la festa dell'Immacolata dell'8 dicembre."}
{"id": "138576", "revid": "22475", "url": "https://it.wikipedia.org/wiki?curid=138576", "title": "A\u00f1e", "text": "A\u00f1e \u00e8 un comune spagnolo di 126 abitanti situato nella comunit\u00e0 autonoma di Castiglia e Le\u00f3n."}
{"id": "138577", "revid": "110157", "url": "https://it.wikipedia.org/wiki?curid=138577", "title": "Anento", "text": "Anento \u00e8 un comune spagnolo di 116 abitanti situato nella comunit\u00e0 autonoma dell'Aragona."}
{"id": "138578", "revid": "1305772", "url": "https://it.wikipedia.org/wiki?curid=138578", "title": "Angl\u00e8s (Spagna)", "text": "Angl\u00e8s \u00e8 un comune spagnolo di 5.446 abitanti situato nella comunit\u00e0 autonoma della Catalogna.\nHa dato i natali alla pittrice Remedios Varo."}
{"id": "138579", "revid": "110157", "url": "https://it.wikipedia.org/wiki?curid=138579", "title": "Anglesola", "text": "Anglesola \u00e8 un comune spagnolo di 1.219 abitanti situato nella comunit\u00e0 autonoma della Catalogna.\nStemma.\nEscut caironat: d'or, 3 faixes viperades de sable. Per timbre una corona de marqu\u00e8s."}
{"id": "138580", "revid": "110157", "url": "https://it.wikipedia.org/wiki?curid=138580", "title": "Ang\u00f3n", "text": "Ang\u00f3n \u00e8 un comune spagnolo di 15 abitanti situato nella comunit\u00e0 autonoma di Castiglia-La Mancia."}
{"id": "138581", "revid": "228333", "url": "https://it.wikipedia.org/wiki?curid=138581", "title": "Attilio Veraldi", "text": "Nonostante la scarsit\u00e0 di pubblicazioni, per l'eleganza della scrittura e la maestria delle descrizioni taglienti, a volte impietose e mai folkloristiche, Veraldi \u00e8 considerato uno dei padri del giallo italiano.\nBiografia.\nAttilio Veraldi cominci\u00f2 a scrivere romanzi gialli relativamente tardi, su insistenza dell'allora direttore editoriale della Rizzoli Mario Spagnol che lo convinse, pare con qualche difficolt\u00e0, a mettere mano a \"La mazzetta\", pubblicato dalla stessa casa editrice nel 1976. Fino ad allora Veraldi era stato soprattutto traduttore raffinato ed elegante dall'inglese e da lingue scandinave, lavorando e viaggiando tra Milano, la Scandinavia, l'America del Sud e del nord.\nCon \"La mazzetta\", dal quale fu tratto anche un fortunato film, Veraldi cre\u00f2 il personaggio di \"Sas\u00e0 Jovine\", un ambiguo ma simpatico faccendiere di mezza tacca dedito al disbrigo di incombenze poco pulite al servizio di personaggi compromessi con la camorra, sempre in bilico tra legalit\u00e0 e illegalit\u00e0, in un'ambientazione da hard boiled californiano, senza nulla concedere alla macchietta partenopea. Iovine torn\u00f2 poi in \"Uomo di conseguenza\"; un altro fortunato personaggio di Veraldi \u00e8 il commissario Apicella, presente sia in \"Naso di cane\" (anche questo diventato un film) che in \"L'amica degli amici\". \nCon Veraldi Napoli entr\u00f2 cos\u00ec a pieno titolo nella geografia del giallo italiano contemporaneo; e con \"Il Vomerese\" l'autore fu uno dei primi a porre al centro di un romanzo il fenomeno del terrorismo rosso.\nVeraldi mor\u00ec a Montecarlo nel 1999."}
{"id": "138582", "revid": "108924848", "url": "https://it.wikipedia.org/wiki?curid=138582", "title": "Ang\u00fc\u00e9s", "text": "Ang\u00fc\u00e9s \u00e8 un comune spagnolo di 367 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138583", "revid": "767487", "url": "https://it.wikipedia.org/wiki?curid=138583", "title": "Anguiano", "text": "Anguiano \u00e8 un comune spagnolo di 570 abitanti situato nella comunit\u00e0 autonoma di La Rioja."}
{"id": "138584", "revid": "110157", "url": "https://it.wikipedia.org/wiki?curid=138584", "title": "Anguita", "text": "Anguita \u00e8 un comune spagnolo di 205 abitanti situato nella comunit\u00e0 autonoma di Castiglia-La Mancia.\nIl comune comprende, oltre al capoluogo omonimo, i nuclei abitati di Aguilar de Anguita, Santa Mar\u00eda del Espino, Padilla del Ducado e Villarejo de Medina."}
{"id": "138585", "revid": "2519", "url": "https://it.wikipedia.org/wiki?curid=138585", "title": "Anguix", "text": "Anguix \u00e8 un comune spagnolo di 155 abitanti situato nella comunit\u00e0 autonoma di Castiglia e Le\u00f3n."}
{"id": "138586", "revid": "31886", "url": "https://it.wikipedia.org/wiki?curid=138586", "title": "Anievas", "text": "Anievas \u00e8 piccolo comune spagnolo situato nella zona centrale della comunit\u00e0 autonoma della Cantabria, comarca di Besaya. Il territorio comunale \u00e8 solcato dal fiume Besaya e dalla sua valle, nonch\u00e9 dall'affluente Casares.\nQuattro sono i centri abitati che costituiscono il comune: Barriopalacio, Calga, Villasuso e Cotillo. Quest'ultimo \u00e8 il capoluogo con la sede comunale, e dista 54\u00a0km da Santander.\nL'ambiente \u00e8 collinare con altitudini che vanno dal minimo di 210 metri al massimo dei 965 (l'altitudine di Cotillo \u00e8 di 268 metri) e il paesaggio \u00e8 dominato da prati foraggeri e pascoli. La fonte principale dell'economia \u00e8 data dall'agricoltura e principalmente dall'allevamento del bestiame. Diversi sono i cittadini che lavorano nelle industrie dei paesi vicini. . A causa dell'emigrazione giovanile verso localit\u00e0 che offrono migliori possibilit\u00e0 di lavoro si nota da alcuni decenni un invecchiamento della popolazione e un calo del numero di abitanti, fenomeno comune anche ad altri centri della Cantabria.\nStoria.\nIn Cantabria i numerosi ritrovamenti archeologici evidenziano la presenza umana nel Paleolitico, favorita dalle caratteristiche del territorio ricco di grotte e caverne naturali. I primi insediamenti stabili si verificarono con l'arrivo di popoli celti dall'Europa centrale che si fusero con le trib\u00f9 locali dando luogo a quelle popolazioni cantabriche che si opposero duramente all'invasione romana per diversi anni. Durante le guerre cantabriche la valle del Besaya ebbe un'importanza strategica notevole come via di passaggio delle legioni romane dalla Meseta al litorale. Nel medioevo i paesi della valle Anievas del Besaya godettero di una certa autonomia sotto il potere della Monarchia e della Chiesa. La pi\u00f9 antica citazione di Anievas si trova in un atto del 1345 in cui si precisava che queste terre passavano in signoria a Garcilaso de la Vega che aveva acquistato diversi beni nella zona. Agli inizi del XV secolo la giurisdizione sul territorio della valle pass\u00f2 all'ammiraglio Diego de Mendoza, uno degli uomini pi\u00f9 ricchi dei suoi tempi che aveva sposato Leonor de la Vega che aveva il possesso di circa la met\u00e0 della Cantabria. Nei tempi successivi la signoria pass\u00f2 alla casata degli Infantado. Nella prima met\u00e0 del XV secolo i paesi delle Valli si contrapposero al sistema di potere feudale instauratosi anche per la debolezza del re, stanchi di essere governati autoritariamente dai feudatari che li avevano privati di ogni privilegio di autogoverno di cui godevano per il passato quando il re si valeva di propri governatori lasciando per\u00f2 ai consigli popolari alcune prerogative nell'amministrazione civile dei propri centri.\nNacque cos\u00ec, dopo l'insuccesso della protesta ufficiale al re, il \"Pleito de los Valles\" conflitto soprattutto legale fra i consigli dei paesi delle valli e i signori che si trascin\u00f2 per circa un secolo e si chiuse con la sentenza della Real Chanciller\u00eda di Valladolid emessa nel 1581. Con questa sentenza favorevole alle valli si disposero il ritorno al potere diretto del re sia giudiziario che civile con le nomine degli \"alcalde\" e dei governatori delle province e ai privilegi di governo amministrativo delle singole popolazioni. I paesi della Valle Anievas del Besaya riottennero perci\u00f2 i propri consigli popolari con il potere di amministrare direttamente i beni comunali, di eleggere i propri governanti e di difendere i propri interessi, anche se rest\u00f2 la signoria dei Vega - Infantado.\nNegli anni fra il 1645 e il 1778 la Valle di Anievas ebbe la potest\u00e0 di nominare propri rappresentanti nelle \"Juntas\" della \"Marindad de las Asturias de Santillana\" destinata a diventare poi la provincia di Cantabria attuale.\nNel 1822 i centri della Valle del Besaya si unirono nel comune costituzionale di Anievas con gli stessi confini attuali.\nMonumenti e luoghi d'interesse.\nInoltre sono da notare in tutti e quattro i centri del comune le file 2, 3, 4 case in pietra di architettura tipica della zona ben conservate e risalenti al XVIII secolo.\nA Villasuso c'\u00e8 l'unico H\u00f3rreo tipico della Cantabria ancora in piedi dei tanti che costellavano le campagne di Anievas e degli altri comuni vicini. Si tratta di magazzini o granai rurali che servivano a pi\u00f9 persone per il ricovero e la conservazione di grano o altri prodotti agricoli. Pur essendo una costruzione in legno l\"'horreo\" cantabrico, che si differenzia dagli horreos asturiani e della Galizia, ha la caratteristica di non avere alcun chiodo; la struttura \u00e8 formata da quattro tronchi verticali di castagno o di rovere, vertici del perimetro della costruzione in legno, che sorreggono il tetto a quattro acque di pietre del fiume.\nFeste.\nLe feste di Anievas sono composte da attivit\u00e0 ludiche, sportive, musicali e di danze assieme a celebrazioni religiose e si concludono con la \"verbena\" cio\u00e8 con la festa notturna. Tradizionali sono le esibizioni dei \"piteros\" suonatori di zufolo e dei \"tamborilleros\" di tamburo particolarmente abili.\nIl calendario delle feste prevede: \"Santa Ana\" il 2 luglio a Calga, \"La Virgen de la Nieves\" il 6 agosto a Cotillo, \"Nuestra Se\u00f1ora de la Asuncion\" il 15 agosto a Barriopalacio, \"San Roque\" il 16 agosto a Villasuso."}
{"id": "138587", "revid": "110157", "url": "https://it.wikipedia.org/wiki?curid=138587", "title": "Andorra (Spagna)", "text": "Andorra (in aragonese \"Andorra\") \u00e8 un comune spagnolo di 7.816 abitanti situato nella comunit\u00e0 autonoma dell'Aragona; \u00e8 il capoluogo della comarca di Andorra-Sierra de Arcos, nella provincia di Teruel.\nNon va confusa con l'omonimo principato, confinante con la Spagna: con quest'ultimo non ha nessuna relazione se non l'omonimia derivante tra l'altro da radici etimologiche sicuramente non coincidenti. Il Principato d'Andorra dista dal comune di Andorra pi\u00f9 di 300\u00a0km e non confina nemmeno con la regione di cui il comune fa parte.\nGeografia fisica.\nAndorra si trova tra le valli del Rio Martin e del Rio Guadalopillo entrambi tributari dell'Ebro. Da Andorra \u00e8 visibile il monte Montalbos (956 m)."}
{"id": "138588", "revid": "110157", "url": "https://it.wikipedia.org/wiki?curid=138588", "title": "Ani\u00f1\u00f3n", "text": "Ani\u00f1\u00f3n \u00e8 un comune spagnolo di 855 abitanti situato nella comunit\u00e0 autonoma dell'Aragona."}
{"id": "138589", "revid": "767487", "url": "https://it.wikipedia.org/wiki?curid=138589", "title": "Anoeta", "text": " \nAnoeta \u00e8 un comune spagnolo di 1.709 abitanti situato nella comunit\u00e0 autonoma dei Paesi Baschi."}
{"id": "138590", "revid": "767487", "url": "https://it.wikipedia.org/wiki?curid=138590", "title": "A\u00f1\u00f3n de Moncayo", "text": "A\u00f1\u00f3n de Moncayo (Fino al 1991 si chiamava A\u00f1\u00f3n) \u00e8 un comune spagnolo di 288 abitanti situato nella comunit\u00e0 autonoma dell'Aragona."}
{"id": "138591", "revid": "110157", "url": "https://it.wikipedia.org/wiki?curid=138591", "title": "A\u00f1ora", "text": "A\u00f1ora \u00e8 un comune spagnolo di 1.579 abitanti situato nella comunit\u00e0 autonoma dell'Andalusia, nella provincia di Cordova. Fa parte della comarca di Los Pedroches.\nCollegamenti esterni.\nA\u00f1ora, coraz\u00f3n de Los Pedroches"}
{"id": "138593", "revid": "110157", "url": "https://it.wikipedia.org/wiki?curid=138593", "title": "A\u00f1orbe", "text": "A\u00f1orbe \u00e8 un comune spagnolo di 467 abitanti situato nella comunit\u00e0 autonoma della Navarra."}
{"id": "138595", "revid": "110157", "url": "https://it.wikipedia.org/wiki?curid=138595", "title": "A\u00f1over de Tajo", "text": "A\u00f1over de Tajo \u00e8 un comune spagnolo di 5.191 abitanti situato nella comunit\u00e0 autonoma di Castiglia-La Mancia."}
{"id": "138596", "revid": "22475", "url": "https://it.wikipedia.org/wiki?curid=138596", "title": "A\u00f1over de Tormes", "text": "A\u00f1over de Tormes \u00e8 un comune spagnolo di 103 abitanti situato nella comunit\u00e0 autonoma di Castiglia e Le\u00f3n."}
{"id": "138597", "revid": "110157", "url": "https://it.wikipedia.org/wiki?curid=138597", "title": "Anquela del Ducado", "text": "Anquela del Ducado \u00e8 un comune spagnolo di 69 abitanti situato nella comunit\u00e0 autonoma di Castiglia-La Mancia."}
{"id": "138598", "revid": "110157", "url": "https://it.wikipedia.org/wiki?curid=138598", "title": "Anquela del Pedregal", "text": "Anquela del Pedregal \u00e8 un comune spagnolo di 19 abitanti situato nella comunit\u00e0 autonoma di Castiglia-La Mancia."}
{"id": "138599", "revid": "1745361", "url": "https://it.wikipedia.org/wiki?curid=138599", "title": "Orizia", "text": "Orizia (in greco antico \u1f68\u03c1\u03b5\u03af\u03b8\u03c5\u03b9\u03b1 \"\u014cr\u00e8ith\u00fcia\"), conosciuta anche come Oritia, \u00e8 un personaggio della mitologia greca, figlia di Eretteo re di Atene e di Prassitea. Aveva secondo la tradizione diverse sorelle, tra cui Creusa, Ctonia e Procri.\nMitologia.\nSi narra che Orizia fu rapita da Borea, il vento del Nord, mentre stava danzando nei pressi del fiume Ilisso o mentre raccoglieva fiori sulle rive del fiume Cefiso e ne divenne la moglie. Fu portata in Tracia e questo la salv\u00f2 dalla morte che spett\u00f2 invece alle sue sorelle che furono sacrificate affinch\u00e9 Atene potesse vincere la guerra contro Eleusi.\nEbbe diversi figli tra cui Chione, Emo e Cleopatra e i maschi Calaide e Zete, rappresentati con piedi alati (noti sotto il nome di Boreadi o Boreidi).\nOrizia divenne poi la personificazione della brezza leggera che segue il violento vento settentrionale e che mitiga gli ardori del sole.\nPare che Eschilo avesse scritto un dramma satiresco sul rapimento di Orizia, che \u00e8 per\u00f2 andato perduto.\nPlatone ne riprende il mito nel Fedro, suggerendo che la storia di Orizia potrebbe essere stata ispirata alla morte di una fanciulla, precipitata dalle rocce a causa di una folata di vento boreale. Il nome stesso di Orizia -dal greco \"oros\" (montagna) e \"thyein\" (sacrificare)- sembrerebbe alludere alla circostanza\nFortuna dell'episodio.\nIl mito venne successivamente ripreso anche da Fabrizio De Andr\u00e9 nella celeberrima \"La canzone di Marinella\"."}
{"id": "138600", "revid": "110157", "url": "https://it.wikipedia.org/wiki?curid=138600", "title": "Ans\u00f3", "text": "Ans\u00f3 \u00e8 un comune spagnolo situato nella comunit\u00e0 autonoma dell'Aragona, nella provincia d Huesca. Fa parte della comarca della Jacetania. Si trova nel corso medio del Veral, nei Pirinei occidentali aragonesi.\nIn paese \u00e8 ancora piuttosto diffuso, soprattutto fra le persone pi\u00f9 anziane, l'uso dell'aragonese, sia come prima che come seconda lingua (dopo il castigliano).\nStoria.\nNel 1272, il re Giacomo I d'Aragona, il \"Conquistatore\" concesse ad Ans\u00f3 privilegi vari, che spiegano il lungo confine che Ans\u00f3 ha con la Francia, attribuendo il ruolo di custode di una delle vie di accesso alla valle del fiume Arag\u00f3n, tra i quali il libero accesso ai pascoli nella zona di frontiera.\nIl 6 ottobre di 1375, gli abitanti di Ans\u00f3 emanarono una sentenza, come arbitri, in un giudizio per i confini e i diritti di pascolo tra la popolazione b\u00e9arnese del Baretous nella valle di Aspe e quella navarra di Roncal. Il risultato, incarnato nel Tributo delle tre mucche, stabil\u00ec i diritti di facer\u00edas e fiss\u00f2 il cosiddetto \"Tributo dalle tre mucche\" annuale che si impegnarono a pagare (ancora oggi) gli agricoltori b\u00e9arnaisi."}
{"id": "138601", "revid": "110157", "url": "https://it.wikipedia.org/wiki?curid=138601", "title": "Anso\u00e1in", "text": "Anso\u00e1in (Antsoain in basco) \u00e8 un comune spagnolo di 10.340 abitanti situato nella comunit\u00e0 autonoma della Navarra.\nNel 1996 il territorio comunale venne suddiviso dando luogo a due nuovi comuni: Berrioplano e Berriozar."}
{"id": "138602", "revid": "110157", "url": "https://it.wikipedia.org/wiki?curid=138602", "title": "Antas (Almer\u00eda)", "text": "Antas \u00e8 un comune spagnolo situato nella comunit\u00e0 autonoma dell'Andalusia."}
{"id": "138603", "revid": "110157", "url": "https://it.wikipedia.org/wiki?curid=138603", "title": "Antas de Ulla", "text": " \nAntas de Ulla \u00e8 un comune spagnolo di 2.695 abitanti situato nella comunit\u00e0 autonoma della Galizia."}
{"id": "138604", "revid": "110157", "url": "https://it.wikipedia.org/wiki?curid=138604", "title": "Antella (Spagna)", "text": "Antella \u00e8 un comune spagnolo di 1.498 abitanti situato nella comunit\u00e0 autonoma Valenciana."}
{"id": "138605", "revid": "237216", "url": "https://it.wikipedia.org/wiki?curid=138605", "title": "Antequera", "text": "Antequera \u00e8 un comune spagnolo di 41.318 abitanti situato nella comunit\u00e0 autonoma dell'Andalusia.\nSorge ai piedi del \"Torcal de Antequera\" di 1.369 metri all'incrocio d'importanti vie di comunicazione. Di origine romana chiamata \"Anticuaria\", fu poi un importante centro arabo col nome di \"Medina Antakira\". Riconquistata nel 1410 \u00e8 oggi un moderno centro agricolo dedicato soprattutto alla coltivazione dell'ulivo e dei cereali.\nNel centro storico detto \"El coso viejo\" si trovano diversi monumenti: \nLa chiesa di \"Santa Maria la Mayor\" dei secoli XV-XVI ha una facciata plateresca e interno con fastose cappelle. A lato della chiesa s'innalza l\"Arco de los Gigantes\" eretto nel 1585 per il re Filippo II. \nIn alto sulla citt\u00e0 ci sono le rovine dell\"alcazaba\" di origine romana, rifatta dai Visigoti e poi dagli Arabi: resta solo una torre quadrata del XIII secolo detta del \"Papabellotas\".\nL\"Iglesia del Carmen\" dichiarata monumento nazionale, \u00e8 stata costruita dal 1583 al 1633 in stile mudejar con soffitto a cassettoni; all'interno vanta un bel retablo in stile churriguerresco.\nNella periferia della citt\u00e0, sulla strada per Granada, sorgono tre grandi \"dolmen\" chiamati rispettivamente Dolmen de Menga, Dolmen de Viera e, poco distante, Dolmen de El Romeral. Di questi, il \"Dolmen de Menga\" \u00e8 il pi\u00f9 vasto essendo profondo circa 17 m, largo circa 7 ed alto mediamente 3,45 m. All'interno vi sono due pilastri con incisioni antropomorfe, mentre altre incisioni sono presso l'ingresso.\nA 16\u00a0km a sud c'\u00e8 il \"Parque Natural del Torcal de Antequera\", istituito nel 1978, vasto territorio di 1200 ettari in cui sono sparsi blocchi di marmo rosso erosi dalla pioggia e dai venti in forme strane che lo fanno assomigliare ad una citt\u00e0 pietrificata.\nGeografia fisica.\nL'altimetria di quasi tutto il comune risulta compresa tra i 400 e i 600 metri, la massima altezza \u00e8 il Cerro de la Cruz nella Sierra de Camarolos, di 1.443 metri. La pianura dove si trova Antequera \u00e8 piatta, fatta eccezione per la Pe\u00f1a de los Enamorados, scoglio solitario di 880 metri. Il territorio comunale \u00e8 attraversato da est a ovest dal Guadalhorce, mentre nella parte sudorientale scorre il Guadalmedina.\nLuoghi d'interesse.\nAltri edifici.\nAlcazaba, fortezza di Antequera, Spagna. Venne eretta sulle rovine romane nel XIV secolo per contrastare l'avanzata cristiana dal Nord. La fortezza ha forma rettangolare, con due torri. Una di queste, la Torre del homenaje \u00e8 databile attorno al XV secolo ed \u00e8 considerata tra le pi\u00f9 grandi del regno Moro al-Andalus. \u00c8 circondata da un campanile cattolico e una cappella (Templete del Papabellotas) aggiunta nel 1582."}
{"id": "138606", "revid": "110157", "url": "https://it.wikipedia.org/wiki?curid=138606", "title": "Antig\u00fcedad", "text": "Antig\u00fcedad \u00e8 un comune spagnolo di 407 abitanti situato nella comunit\u00e0 autonoma di Castiglia e Le\u00f3n, comarca di El Cerrato."}
{"id": "138607", "revid": "110157", "url": "https://it.wikipedia.org/wiki?curid=138607", "title": "Antill\u00f3n", "text": "Antill\u00f3n \u00e8 un comune spagnolo di 160 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138608", "revid": "767487", "url": "https://it.wikipedia.org/wiki?curid=138608", "title": "Arcturus", "text": "Gli Arcturus (originariamente chiamati Mortem) sono una band norvegese formata nel 1987 dai tre musicisti Steinar Sverd Johnsen, Hellhammer e Marius, questi ultimi due conosciuti con i loro pseudonimi.\nStoria degli Arcturus.\nAll'inizio della propria storia come Mortem la band era ancora incentrata su un sound black metal, che mut\u00f2 al momento del cambio del nome in Arcturus nel 1993.\nIn quell'anno, infatti, vengono reclutati Samoth (proveniente dagli Emperor) nel ruolo di chitarrista e Kristoffer Rygg (noto con lo pseudonimo Garm con gli Ulver) in quello di cantante al posto di Marius.\nLa band registra un mini cd dal titolo \"Constellation\" che viene pubblicato nel 1994 e nello stesso anno entra Carl August Tidemann per rimpiazzare il chitarrista Samoth e la band registra il proprio debut album \"Aspera Hiems Symfonia\" nel 1995. Alla fine del 1996 gli Arcturus iniziano a registrare il nuovo album dal titolo \"La Masquerade Infernale\". Impiegheranno sei mesi e la nuova opera verr\u00e0 accolta con enorme entusiasmo e sorpresa da pubblico e critica, che la bolleranno da quel momento come un'uscita storica. Nel 1999 esce un album di remix de \"La Masquerade Infernale\" contenente l'inedito \"Deception Genesis\".\nNel 2002 pubblicano invece \"The Sham Mirrors\", vero e proprio album che vedr\u00e0 per l'ultima volta Garm alla voce. Nel 2003 \u00d8yvind H\u00e6geland, cantante degli Spiral Architect, entra nella band per poi lasciarla nel dicembre del 2004 dopo pochi concerti in Europa, con il supporto della band Necroart. Nel 2005 la band recluta I.C.S. Vortex (Dimmu Borgir, Borknagar), che gi\u00e0 aveva cantato come guest ne \"La Masquerade Infernale\", e pubblica in questo modo il nuovo album \"Sideshow Symphonies\".\nA met\u00e0 aprile del 2007 sia Hellhammer che ICS Vortex abbandonano la band per dedicarsi interamente ai Dimmu Borgir e, cos\u00ec, i restanti componenti della band decidono di prendersi una pausa, a tempo indeterminato.\nDurante l'estate 2009, Hellhammer annuncia quindi in un'intervista al magazine tedesco \"Sickdrummer Magazine\" il ritorno sulle scene della band, che poi si verifica senza il ritorno di Garm alla voce ma con il solo ICS Vortex come cantante.\nNel 2011, infatti, il gruppo si riunisce e inizia una serie di concerti che culmineranno con l'uscita del nuovo album nel 2015, dal titolo \"Arcturian\"."}
{"id": "138609", "revid": "767487", "url": "https://it.wikipedia.org/wiki?curid=138609", "title": "Antzuola", "text": "Antzuola \u00e8 un comune spagnolo di 1.899 abitanti situato nella comunit\u00e0 autonoma dei Paesi Baschi."}
{"id": "138610", "revid": "106908", "url": "https://it.wikipedia.org/wiki?curid=138610", "title": "Anue", "text": "Anue \u00e8 un comune spagnolo di 410 abitanti situato nella comunit\u00e0 autonoma della Navarra."}
{"id": "138611", "revid": "767487", "url": "https://it.wikipedia.org/wiki?curid=138611", "title": "Aoiz", "text": "Aoiz in \"castigliano\" e Agoitz in \"basco\", \u00e8 un comune spagnolo di 2.109 (2005) abitanti situato nella comunit\u00e0 autonoma della Navarra."}
{"id": "138612", "revid": "767487", "url": "https://it.wikipedia.org/wiki?curid=138612", "title": "Anna (Spagna)", "text": "Anna \u00e8 un comune spagnolo di 2.742 abitanti situato nella comunit\u00e0 autonoma Valenciana."}
{"id": "138613", "revid": "110157", "url": "https://it.wikipedia.org/wiki?curid=138613", "title": "A Pastoriza", "text": " \nA Pastoriza \u00e8 un comune spagnolo di 3.959 abitanti situato nella comunit\u00e0 autonoma della Galizia."}
{"id": "138615", "revid": "110157", "url": "https://it.wikipedia.org/wiki?curid=138615", "title": "A Peroxa", "text": "A Peroxa \u00e8 un comune spagnolo di 2.557 abitanti situato nella comunit\u00e0 autonoma della Galizia."}
{"id": "138616", "revid": "110157", "url": "https://it.wikipedia.org/wiki?curid=138616", "title": "A Pobra de Trives", "text": "A Pobra de Trives \u00e8 un comune spagnolo di 2.756 abitanti situato nella comunit\u00e0 autonoma della Galizia."}
{"id": "138617", "revid": "110157", "url": "https://it.wikipedia.org/wiki?curid=138617", "title": "A Pobra do Broll\u00f3n", "text": "A Pobra do Broll\u00f3n \u00e8 un comune spagnolo di 2.557 abitanti situato nel sud della provincia di Lugo, nella comunit\u00e0 autonoma della Galizia."}
{"id": "138618", "revid": "110157", "url": "https://it.wikipedia.org/wiki?curid=138618", "title": "A Pobra do Carami\u00f1al", "text": "A Pobra do Carami\u00f1al \u00e8 un comune spagnolo di 9.972 abitanti situato nella comunit\u00e0 autonoma della Galizia."}
{"id": "138619", "revid": "110157", "url": "https://it.wikipedia.org/wiki?curid=138619", "title": "A Pontenova", "text": " \nA Pontenova \u00e8 un comune spagnolo di 3.238 abitanti situato nella comunit\u00e0 autonoma della Galizia."}
{"id": "138620", "revid": "110157", "url": "https://it.wikipedia.org/wiki?curid=138620", "title": "Arabayona de M\u00f3gica", "text": "Arabayona de M\u00f3gica \u00e8 un comune spagnolo di 492 abitanti situato nella comunit\u00e0 autonoma di Castiglia e Le\u00f3n."}
{"id": "138621", "revid": "2014155", "url": "https://it.wikipedia.org/wiki?curid=138621", "title": "Aracena", "text": "Aracena \u00e8 un comune spagnolo di 6.831 abitanti situato nella comunit\u00e0 autonoma dell'Andalusia. \u00c8 detta la \"metropoli della Sierra\" che porta il suo nome e che \u00e8 parte della Sierra Morena. Aracena \u00e8 anche il nome della comarca di cui \u00e8 capoluogo e del Parco nazionale che comprende tutto il nord della provincia di Huelva cui appartiene.\nGeografia fisica.\nTerritorio.\n\u00c8 posta a 87\u00a0km da Siviglia e 32\u00a0km da Riotinto e il suo centro urbano, formato dalle case bianche caratteristiche della zona, si sviluppa al di sotto del castello arabo e della chiesa di \"Nuestra Se\u00f1ora del Mayor Dolor\", che ingloba alcuni resti di un'antica moschea. Numerosi e pregevoli sono i suoi monumenti e particolarmente interessante \u00e8 la \"Gruta de las Maravillas\" (Grotta delle meraviglie), formazione carsica sotterranea che si trova presso l'abitato. I suoi abitanti sono detti comunemente \"Cebolleros\" dal nome \"cebolla\" (cipolla) da sempre coltivata nel territorio e diverse sono le interpretazioni del nome della citt\u00e0, alcuni fanno riferimento al greco considerando che i Greci siano stati i suoi fondatori, altri al latino e altri all'arabo. Interessante \u00e8 l'interpretazione dello stemma municipale composto da molte figure che riassumono la storia e le caratteristiche della citt\u00e0, come si pu\u00f2 leggere nel sottocitato sito del comune di Aracena. Vi si trovano infatti le immagini di una quercia che significa potenza e longevit\u00e0, un castello a forma circolare sovrastato da tre torrette a indicare la fortezza e la conquista da parte del regno di Castiglia, la croce dell'Ordine dei Templari a sottolineare la fede cristiana, una matrona greca indicante l'origine greca. La matrona porta diversi oggetti simboli della fecondit\u00e0 di imprese eroiche che portarono alla riconquista cristiana ed inoltre il lauro che rappresenta la fama e il ramo d'olivo la pace. Altri oggetti sono una spada senza fodero posta verticalmente ad indicare la giustizia e il potere sovrano, lo scettro la dignit\u00e0 reale, le cinque corone ricordano i diversi popoli che dominarono questi luoghi: tartessi, greci, cartaginesi, romani e arabi.\nGli stessi colori usati e i materiali dello stemma originale hanno un significato simbolico.\nIl centro urbano, pur essendo dotato di monumenti di interesse artistico e turistico, si caratterizza come centro rurale di una zona particolarmente adatta all'allevamento del bestiame. Molto apprezzati in Spagna sono il prosciutto a denominazione di origine controllata e, in generale, tutti i prodotti ottenuti dalla carne del tipico maiale iberico allevato nel comune. Il prosciutto iberico (\"jam\u00f3n ib\u00e9rico\") \u00e8 molto pi\u00f9 magro e salato dei prosciutti tipici italiani. Altri prodotti tipici sono i formaggi caprini e ogni anno si tiene una manifestazione in cui si espongono e si commerciano i formaggi artigianali. Altro elemento dell'economia locale \u00e8 rappresentato dal turismo che fa leva soprattutto sulle visite alla Gruta de las Maravillas e ai monumenti locali, pertanto la citt\u00e0 si \u00e8 dotata delle necessarie attrezzature. Negli ultimi anni si \u00e8 molto incrementato l'agriturismo per chi apprezza passare le vacanze in campagna.\nStoria.\nI primi insediamenti umani nella zona sono testimoniati da ritrovamenti archeologici risalenti sia all'et\u00e0 del bronzo che a quella del ferro. Diversi resti attestano anche la presenza dei romani nella zona. La citt\u00e0 si dice abbia origine greca e fu dei Fenici che, insediatisi a Gadir (Cadice) intorno al 1100 a.C., si sarebbero spinti anche in queste zone alla ricerca di rame e stagno. Della dominazione romana esistono resti del III secolo sparsi in diverse localit\u00e0 del comune e indicano che gli insediamenti romani non erano concentrati nell'attuale nucleo urbano ma presenti in tanti piccoli centri oggi costituenti le frazioni del comune. Le prime notizie documentali risalgono al periodo musulmano. Si sa che Aracena fu capitale di uno dei cosiddetti regni di Taifa che si formarono in Spagna con la dissoluzione del Califfato di Cordoba. Di epoca islamica \u00e8 il castello nella cui chiesa c'\u00e8 una torre almohade. Attorno a questi edifici sorse l'agglomerato urbano origine dell'attuale centro principale dove si concentra la maggioranza della popolazione municipale. La conquista cristiana avvenne nel 1231 ad opera delle truppe del re portoghese Sancho II e la citt\u00e0 fece parte dell'Alto Algarve portoghese. Dopo diverse vicende belliche che fecero s\u00ec che la citt\u00e0 passasse dalle mani portoghesi a quelle dei castigliani e viceversa, finalmente Ferdinando III il Santo e il figlio Alfonso X il Saggio la fecero passare definitivamente sotto il regno di Siviglia come territorio reale della Castiglia. Nel XIII secolo con Sancho IV inizi\u00f2 il ripopolamento della zona grazie all'immigrazione di asturiani e galiziani. Il re fece anche costruire una fortezza sul colle verso il Portogallo e affid\u00f2 la difesa della citt\u00e0 all'Ordine militare di Santiago. Nel secolo XVII Aracena fu data in signoria al duca di Olivares e pi\u00f9 tardi al conte di Altamira che assunse il titolo di principe di Aracena.\nNel 1833 in occasione della riforma amministrativa spagnola fu staccata da Siviglia e pass\u00f2 a far parte della provincia di Huelva. Alla fine del XIX secolo e agli inizi del XX la citt\u00e0 ebbe un notevole sviluppo ampliando i suoi confini urbani verso la pianura e si costruirono molti edifici civili e religiosi. La scoperta nel 1914 della \"Gruta de las maravillas\" e la sua apertura al turismo aggiunse l'attivit\u00e0 turistica a quella agricola tradizionale determinando la trasformazione di Aracena in un centro prevalentemente di servizi.\nLa guerra civile e il successivo periodo di dittatura e autarchia franchista penalizzarono la citt\u00e0 che successivamente accrebbe il suo potenziale turistico grazie alla Gruta alla quale si favorirono e s'incrementarono le visite, ad iniziative d'arte e alla creazione negli anni '80 del \"Museo de Arte Contemporaneo Andalucia\" all'aperto. Nel 2006 \u00e8 stata ufficialmente dichiarata \"citt\u00e0 turistica\".\nFeste e manifestazioni.\nDiverse sono le \"romerias\", pellegrinaggi ad alcuni santuari regionali accompagnati da danze tipiche e seguiti da manifestazioni ludiche dopo le cerimonie religiose."}
{"id": "138622", "revid": "110157", "url": "https://it.wikipedia.org/wiki?curid=138622", "title": "Arafo", "text": "Arafo \u00e8 un comune spagnolo di 4.995 abitanti situato nella comunit\u00e0 autonoma delle Canarie.\nNella Iglesia di San Juan Degollado di questa citt\u00e0 \u00e8 la prima immagine che ha avuto inizio il culto di Maria Ausiliatrice nelle isole Canarie."}
{"id": "138623", "revid": "110157", "url": "https://it.wikipedia.org/wiki?curid=138623", "title": "Arag\u00fc\u00e9s del Puerto", "text": "Arag\u00fc\u00e9s del Puerto \u00e8 un comune spagnolo di 148 abitanti situato nella comunit\u00e0 autonoma dell'Aragona. Alcuni nativi continuano ad esprimersi in \"cheso\", un dialetto dell'aragonese con connotazioni spiccatamente arcaiche.\nFa parte della comarca della Jacetania."}
{"id": "138624", "revid": "110157", "url": "https://it.wikipedia.org/wiki?curid=138624", "title": "Arahal", "text": "Arahal \u00e8 un comune spagnolo di 19.150 abitanti situato nella comunit\u00e0 autonoma dell'Andalusia."}
{"id": "138625", "revid": "767487", "url": "https://it.wikipedia.org/wiki?curid=138625", "title": "Arahuetes", "text": "Arahuetes \u00e8 un comune spagnolo di 52 abitanti situato nella comunit\u00e0 autonoma di Castiglia e Le\u00f3n."}
{"id": "138626", "revid": "110157", "url": "https://it.wikipedia.org/wiki?curid=138626", "title": "Araitz", "text": "Araitz \u00e8 un comune spagnolo di 587 abitanti situato nella comunit\u00e0 autonoma della Navarra."}
{"id": "138627", "revid": "110157", "url": "https://it.wikipedia.org/wiki?curid=138627", "title": "Arakaldo", "text": "Arakaldo \u00e8 un comune spagnolo di 95 abitanti situato nella comunit\u00e0 autonoma dei Paesi Baschi."}
{"id": "138629", "revid": "110157", "url": "https://it.wikipedia.org/wiki?curid=138629", "title": "Arakil", "text": "Arakil \u00e8 un comune spagnolo di 880 abitanti situato nella comunit\u00e0 autonoma della Navarra.\nNel 1996 il territorio comunale venne suddiviso e parte di esso divenne del nuovo comune di Irurtzun."}
{"id": "138631", "revid": "124539993", "url": "https://it.wikipedia.org/wiki?curid=138631", "title": "Movimento operaio", "text": "Il movimento operaio \u00e8 un movimento politico e sindacale.\nIl movimento operaio consiste di due ali principali: il movimento sindacale da un lato, e il movimento politico del lavoro dall'altro lato. \nIl movimento sindacale consiste nell'organizzazione collettiva dei lavoratori sviluppata per rappresentare e fare campagne per migliori condizioni di lavoro e trattamento da parte dei loro datori di lavoro e, mediante l'attuazione delle leggi sul lavoro e dell'occupazione, dai loro governi. L'unit\u00e0 organizzativa standard \u00e8 il sindacato.\nIl movimento politico del lavoro in molti paesi include un partito politico che rappresenta gli interessi dei dipendenti, spesso noto come \"partito del lavoro\" o \"partito dei lavoratori\". Molti individui e gruppi politici altrimenti considerati rappresentanti della classe dirigente possono essere parte e attivi nel movimento operaio.\nIl movimento operaio si \u00e8 sviluppato in risposta alle depredazioni del capitalismo, industriale all'incirca nello stesso periodo del socialismo. Tuttavia, mentre l'obiettivo del movimento operaio \u00e8 proteggere e rafforzare gli interessi del lavoro all'interno del capitalismo, l'obiettivo del socialismo \u00e8 quello di sostituire completamente il sistema capitalista.\nStoria del movimento operaio.\nIl movimento operaio si sviluppa storicamente a partire dal XIX secolo in Europa e negli Stati Uniti, prende piede a seguito della rivoluzione industriale e allo sviluppo del capitalismo e della nuova borghesia imprenditoriale, con la nascita di associazioni e organizzazioni di operai volte alla conquista di miglioramenti nelle condizioni di lavoro.\nQuesti movimenti prendono la forma di societ\u00e0 di mutuo soccorso, leghe operaie e leghe contadine, fino alla nascita del Sindacato. Le prime a nascere sono le Trade Unions (1824) nel mondo anglosassone, molto pi\u00f9 tardi seguite dalle leghe francesi (1864) e tedesche (1869). Queste associazioni si pongono generalmente l'obiettivo di migliorare - attraverso le lotte sociali e le riforme - i salari ed in generale le condizioni di vita, attraverso, fra l'altro, la riduzione dell'orario lavorativo, la tutela del lavoro minorile e femminile.\n\u00c8 di quegli anni la nascita e lo sviluppo del socialismo scientifico (dottrina elaborata da Karl Marx e Friedrich Engels) che dar\u00e0 vita (insieme ad altre correnti come l'anarchismo di Michail Bakunin) alla Prima Internazionale o Associazione Internazionale dei Lavoratori (A.I.L.), da alcuni definita l'ispiratrice della Comune di Parigi il 18 marzo 1871. Seguiranno numerose altre Internazionali che si rifaranno a quella pionieristica esperienza di organizzazione proletaria e socialista sovranazionale. Importante nei primi decenni del movimento fu anche la corrente del sindacalismo rivoluzionario, ispirata al pensiero del francese Georges Sorel e che in Italia ebbe tra i suoi esponenti il socialista Arturo Labriola e, pi\u00f9 tardi, il giovane Benito Mussolini.\nIl movimento operaio nei principali paesi europei e negli Stati Uniti d\u00e0 la spinta alla costituzione di movimenti politici e partiti di ispirazione popolare e operaia di diversa matrice, dai riformisti di varia ispirazione (mazziniana, socialista, laburista, cattolica) a quelli rivoluzionari, di ispirazione socialista rivoluzionaria e comunista, agli anarchici. Da questi partiti o dall'unione dei movimenti operai nacquero le prime grandi formazioni sindacali come la Conf\u00e9d\u00e9ration g\u00e9n\u00e9rale du travail in Francia (23 settembre 1895) e la Confederazione Generale del Lavoro in Italia (1906) oggi Confederazione Generale Italiana del Lavoro.\nIl Partito del Lavoro (\"Labour Party\") sorse in Inghilterra nel XIX secolo con ispirazione socialista, richiamandosi alle esperienze precedenti del Cartismo, del Fabianesimo, delle Trade Unions. Si costitu\u00ec come partito nel 1909 con la confluenza delle varie organizzazioni sindacali e politiche di carattere socialista-democratico. La corrente del \"laburismo\"' si prefissava di riplasmare le vedute del socialismo e del liberalismo in una visione politica nuova che mettesse parimenti al centro le istanze di giustizia sociale tipiche del socialismo e la tutela dell'individuo in quanto soggetto di diritti inalienabili come la libert\u00e0 e la propriet\u00e0.\nCarlo Rosselli, esponente del radicalismo e dell'azionismo italiano, trasse ispirazione dal laburismo britannico, formulando un'originale prospettiva politica per allora inedita in Italia che va sotto il nome di socialismo liberale.\nOggi l'espressione \"movimento operaio\" \u00e8 usata principalmente dalle forze della sinistra per indicare l'insieme del movimento sindacale e dei partiti politici di sinistra, che fanno pi\u00f9 o meno direttamente riferimento agli interessi della classe salariata (medio-bassa).\nIn Italia.\nDopo l'unit\u00e0 d'Italia, il Real Opificio Borbonico di Pietrarsa, il pi\u00f9 grande e importante della penisola, viene acquistato dall'industriale Luca Bogliolo. In una successiva e unilaterale \"ristrutturazione aziendale\" che ne consegue, prima aumenta le ore di lavoro, abbassando nello stesso tempo gli stipendi, poi taglia in maniera progressiva il personale mettendo in ginocchio la produzione. Il 23 giugno 1863, a seguito delle proteste del personale, promette di reimpiegare centinaia di operai licenziati tra il 1850 e il 1860.\nSui muri dello stabilimento compare questa scritta: \"muovetevi artefici, che questa societ\u00e0 di ingannatori e di ladri con la sua astuzia vi porter\u00e0 alla miseria\".\nLa promessa del Bozza \u00e8 uno dei tanti bluff che l'impresario nasconde continuando a rassicurare i lavoratori e attenuando la loro ira pagando solo met\u00e0 della paga concessa dal nuovo Governo, una sorta di prima forma di cassa-integrazione.\nIl 31 luglio 1863 gli operai, a furia di licenziamenti, scendono ad appena 458, mentre a salire \u00e8 la tensione. Il Bozza da una parte promette pagamenti che in realt\u00e0 non rispetter\u00e0, dall'altra minaccia nuovi licenziamenti, realmente effettuati.\nLa provocazione supera il limite della pazienza e nel primo pomeriggio del 6 agosto 1863, il Capo Contabile dell'opificio di Pietrarsa, Sig. Zimmermann, chiede con urgenza alla pubblica sicurezza sei uomini, perch\u00e9 gli operai che hanno chiesto un aumento di stipendio, subiscono invece il licenziamento di altri 60 lavoratori. Poi implora addirittura l'intervento di un Battaglione di truppa regolare dopo che gli operai si sono portati compatti nello spiazzo dell'opificio in atteggiamento minaccioso.\nConvergono la Guardia Nazionale Italiana, i Bersaglieri e i Carabinieri, che circondano il nucleo industriale. Al cancello d'ingresso trovano l'opposizione dei lavoratori e calano le baionette. Al segnale di trombe al fuoco, sparano sulla folla, sui tanti feriti e sulle vittime. Le forze dell'ordine parlano di sole due vittime e sei feriti trasportati all'Ospedale. Ma i morti sono almeno quattro: Luigi Fabbricini, Aniello Marino, Domenico Del Grosso e Aniello Olivieri, che saranno ricordati come le prime vittime del movimento operaio in Italia.\nNel 1888, Pietro Gori, ancora studente all'Universit\u00e0 di Pisa, scrisse un'Epigrafe in memoria dei \"Martiri di Chicago\". Per quella epigrafe fu incarcerato per la prima volta, perch\u00e9 il procuratore lo consider\u00f2 l'istigatore dei disordini che si verificarono a Livorno.\nDopo questo ci sar\u00e0 il socialismo.\nPartiti politici.\nI partiti politici nel mondo che seguono l'ideologia del movimento operaio sono gli inglesi, i gallesi, i nord irlandesi, in Norvegia, Svezia, Danimarca. In Italia \u00e8 presente una corrente all'interno del Partito Democratico; in passato tra la fine degli anni novanta era presente il gruppo parlamentare dei \"laburisti\": Federazione Laburista. Negli USA \u00e8 presente nel Partito Democratico-Contadino-Laburista del Minnesota."}
{"id": "138632", "revid": "767487", "url": "https://it.wikipedia.org/wiki?curid=138632", "title": "Arama", "text": "Arama \u00e8 un comune spagnolo di 163 abitanti situato nella comunit\u00e0 autonoma dei Paesi Baschi."}
{"id": "138633", "revid": "74801", "url": "https://it.wikipedia.org/wiki?curid=138633", "title": "Aramaio", "text": "Aramaio \u00e8 un comune spagnolo situato nella provincia di \u00c1lava, comunit\u00e0 autonoma dei Paesi Baschi."}
{"id": "138634", "revid": "110157", "url": "https://it.wikipedia.org/wiki?curid=138634", "title": "Aranarache", "text": "Aranarache (o Aranaratxe in basco) \u00e8 un comune spagnolo di 93 abitanti situato nella comunit\u00e0 autonoma della Navarra."}
{"id": "138636", "revid": "110157", "url": "https://it.wikipedia.org/wiki?curid=138636", "title": "Antigua (Spagna)", "text": "Antigua \u00e8 un comune spagnolo di 11024 abitanti situato nella comunit\u00e0 autonoma delle Canarie, sull'isola di Fuerteventura."}
{"id": "138637", "revid": "123764885", "url": "https://it.wikipedia.org/wiki?curid=138637", "title": "Aranc\u00f3n", "text": "Aranc\u00f3n \u00e8 un comune spagnolo di 105 abitanti situato nella comunit\u00e0 autonoma di Castiglia e Le\u00f3n, provincia di Soria. Il centro abitato dista dal capoluogo di provincia Soria circa 18\u00a0km."}
{"id": "138638", "revid": "1305772", "url": "https://it.wikipedia.org/wiki?curid=138638", "title": "Aranda de Duero", "text": "Aranda de Duero \u00e8 un comune spagnolo di abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende le localit\u00e0 di La Aguilera, Sinovas, La Calabaza e Monte Costaj\u00e1n.\nMonumenti e luoghi d'interesse.\nArchitetture religiose.\nMonumento caratteristico della citt\u00e0 \u00e8 la chiesa di Santa Mar\u00eda risalente al XV secolo con un ampio portale decorato. \nAltro.\nSotto gran parte del centro storico si trova un reticolo di grotte sotterranee (\"bodegas\") ricavate fin dal medioevo per immagazzinarvi i vini prodotti nell'area. Raggiungono la profondit\u00e0 di 10 metri sotto il suolo garantendo una temperatura costante fra gli 11 e i 13 \u00b0C, le singole cantine sono collegate fra di loro da una rete di tunnel che si estende per quasi 7 km. Solo poche sono ancora in uso, alcune sono visitabili. "}
{"id": "138639", "revid": "1745361", "url": "https://it.wikipedia.org/wiki?curid=138639", "title": "Cleopatra (figlia di Borea)", "text": "Cleopatra () \u00e8 un personaggio della mitologia greca, era figlia di Borea e di Orizia. \nCleopatra era sorella di Chione, Emo, Calaide (o Colai) e Zete.\nMitologia.\nFu la prima moglie di Fineo re dei Traci, dal quale ebbe Plexippo e Pandione. \nFineo poi, innamoratosi di Idea ripudi\u00f2 Cleopatra e spos\u00f2 quest'ultima che, istigandolo riusc\u00ec a convincerlo ad accecare i figli e ad imprigionarli insieme a Cleopatra. \nMa gli Argonauti, attraccando sulla costa tracia per altri motivi ed informati del fatto, uccidono Fineo e liberano Cleopatra, che mette i due figli sul trono."}
{"id": "138640", "revid": "110157", "url": "https://it.wikipedia.org/wiki?curid=138640", "title": "Aranda de Moncayo", "text": "Aranda de Moncayo \u00e8 un comune spagnolo di 229 abitanti situato nella comunit\u00e0 autonoma dell'Aragona."}
{"id": "138641", "revid": "110157", "url": "https://it.wikipedia.org/wiki?curid=138641", "title": "Ar\u00e1ndiga", "text": "Ar\u00e1ndiga \u00e8 un comune spagnolo di 466 abitanti situato nella comunit\u00e0 autonoma dell'Aragona."}
{"id": "138642", "revid": "2519", "url": "https://it.wikipedia.org/wiki?curid=138642", "title": "Arandilla", "text": "Arandilla \u00e8 un comune spagnolo di 162 abitanti situato nella comunit\u00e0 autonoma di Castiglia e Le\u00f3n.\nIl comune comprende le localit\u00e0 di Arandilla (capoluogo) e Valverde."}
{"id": "138643", "revid": "767487", "url": "https://it.wikipedia.org/wiki?curid=138643", "title": "Arandilla del Arroyo", "text": "Arandilla del Arroyo \u00e8 un comune spagnolo di 27 abitanti situato nella comunit\u00e0 autonoma di Castiglia-La Mancia."}
{"id": "138644", "revid": "110157", "url": "https://it.wikipedia.org/wiki?curid=138644", "title": "Aranga", "text": "Aranga \u00e8 un comune spagnolo di 2.072 abitanti situato nella comunit\u00e0 autonoma della Galizia."}
{"id": "138645", "revid": "110157", "url": "https://it.wikipedia.org/wiki?curid=138645", "title": "Aranguren (Spagna)", "text": "Aranguren \u00e8 un comune spagnolo di 6.820 abitanti situato nella comunit\u00e0 autonoma della Navarra.\nFa parte dell'area metropolitana di Pamplona."}
{"id": "138646", "revid": "1305772", "url": "https://it.wikipedia.org/wiki?curid=138646", "title": "Aranjuez", "text": " \nAranjuez \u00e8 un comune spagnolo di 58.168 abitanti, situato nella comunit\u00e0 autonoma di Madrid.\nGeografica antropica.\nPosta sulla riva sinistra del Tago, la cittadina di Aranjuez \u00e8 nota per i suoi edifici reali e per i grandi giardini in contrasto con l'aridit\u00e0 della zona circostante della Nuova Castiglia.\nIspirandosi ai giardini del Palazzo Reale di Aranjuez, il musicista Joaqu\u00edn Rodrigo compose il celebre concerto d'Aranjuez.\nAranjuez ospita uno dei campus della Universidad Rey Juan Carlos."}
{"id": "138647", "revid": "110157", "url": "https://it.wikipedia.org/wiki?curid=138647", "title": "Arano", "text": "Arano \u00e8 un comune spagnolo di 134 abitanti situato nella comunit\u00e0 autonoma della Navarra."}
{"id": "138648", "revid": "767487", "url": "https://it.wikipedia.org/wiki?curid=138648", "title": "Arantza", "text": "Arantza \u00e8 un comune spagnolo di 658 abitanti situato nella comunit\u00e0 autonoma della Navarra."}
{"id": "138652", "revid": "110157", "url": "https://it.wikipedia.org/wiki?curid=138652", "title": "Arantzazu", "text": " \nArantzazu \u00e8 un comune spagnolo di 289 abitanti situato nella comunit\u00e0 autonoma dei Paesi Baschi."}
{"id": "138653", "revid": "110157", "url": "https://it.wikipedia.org/wiki?curid=138653", "title": "Ara\u00f1uel", "text": "Ara\u00f1uel \u00e8 un comune spagnolo di 187 abitanti situato nella comunit\u00e0 autonoma Valenciana."}
{"id": "138654", "revid": "110157", "url": "https://it.wikipedia.org/wiki?curid=138654", "title": "Aranzueque", "text": "Aranzueque \u00e8 un comune spagnolo di 363 abitanti situato nella comunit\u00e0 autonoma di Castiglia-La Mancia."}
{"id": "138655", "revid": "767487", "url": "https://it.wikipedia.org/wiki?curid=138655", "title": "Arapiles", "text": "Arapiles \u00e8 un comune spagnolo di 479 abitanti situato nella comunit\u00e0 autonoma di Castiglia e Le\u00f3n."}
{"id": "138656", "revid": "1983214", "url": "https://it.wikipedia.org/wiki?curid=138656", "title": "Aras (Spagna)", "text": "Aras \u00e8 un comune spagnolo di 215 abitanti situato nella comunit\u00e0 autonoma della Navarra."}
{"id": "138657", "revid": "110157", "url": "https://it.wikipedia.org/wiki?curid=138657", "title": "Aras de los Olmos", "text": "Aras de los Olmos \u00e8 un comune spagnolo di 383 abitanti situato nella comunit\u00e0 autonoma Valenciana."}
{"id": "138658", "revid": "2519", "url": "https://it.wikipedia.org/wiki?curid=138658", "title": "Arauzo de Miel", "text": "Arauzo de Miel \u00e8 un comune spagnolo di 306 abitanti situato nella comunit\u00e0 autonoma di Castiglia e Le\u00f3n.\nIl comune comprende la localit\u00e0 di Do\u00f1a Santos."}
{"id": "138659", "revid": "110157", "url": "https://it.wikipedia.org/wiki?curid=138659", "title": "Arauzo de Salce", "text": "Arauzo de Salce \u00e8 un comune spagnolo di 59 abitanti situato nella comunit\u00e0 autonoma di Castiglia e Le\u00f3n."}
{"id": "138661", "revid": "2519", "url": "https://it.wikipedia.org/wiki?curid=138661", "title": "Arauzo de Torre", "text": "Arauzo de Torre \u00e8 un comune spagnolo di 77 abitanti situato nella comunit\u00e0 autonoma di Castiglia e Le\u00f3n."}
{"id": "138662", "revid": "110157", "url": "https://it.wikipedia.org/wiki?curid=138662", "title": "Arbanc\u00f3n", "text": "Arbanc\u00f3n \u00e8 un comune spagnolo di 157 abitanti situato nella comunit\u00e0 autonoma di Castiglia-La Mancia."}
{"id": "138663", "revid": "2057934", "url": "https://it.wikipedia.org/wiki?curid=138663", "title": "Arbeca", "text": " \nArbeca \u00e8 un comune spagnolo di 2.329 abitanti situato nella comunit\u00e0 autonoma della Catalogna, nella provincia di Lleida.\nStemma.\nEscut caironat: de gules, un cap d'ocell d'argent portant al bec un ram d'olivera d'or fruitat de sable. Per timbre una corona de bar\u00f3."}
{"id": "138665", "revid": "287204", "url": "https://it.wikipedia.org/wiki?curid=138665", "title": "Arbeteta", "text": "Arbeteta \u00e8 un comune spagnolo di 29 abitanti situato nella comunit\u00e0 autonoma di Castiglia-La Mancia."}
{"id": "138666", "revid": "110157", "url": "https://it.wikipedia.org/wiki?curid=138666", "title": "Arbizu", "text": "Arbizu \u00e8 un comune spagnolo di 947 abitanti situato nella comunit\u00e0 autonoma della Navarra."}
{"id": "138667", "revid": "110157", "url": "https://it.wikipedia.org/wiki?curid=138667", "title": "Arbo", "text": "Arbo \u00e8 un comune spagnolo di 3.742 abitanti situato nella comunit\u00e0 autonoma della Galizia."}
{"id": "138668", "revid": "106456", "url": "https://it.wikipedia.org/wiki?curid=138668", "title": "Arboleas", "text": "Arboleas \u00e8 un comune spagnolo situato nella comunit\u00e0 autonoma dell'Andalusia, provincia di Almer\u00eda. Si trova sulle rive del fiume Almanzora, nelle propaggini della sierra de los Filabres. \u00c8 circondato dai comuni di Albox, Zurgena, Lubr\u00edn, Albanchez, Cantoria e Taberno."}
{"id": "138669", "revid": "1825398", "url": "https://it.wikipedia.org/wiki?curid=138669", "title": "Arbol\u00ed", "text": "Arbol\u00ed \u00e8 un comune spagnolo di 120 abitanti situato nella comunit\u00e0 autonoma della Catalogna."}
{"id": "138670", "revid": "1305772", "url": "https://it.wikipedia.org/wiki?curid=138670", "title": "Arb\u00facies", "text": "Arb\u00facies \u00e8 un comune spagnolo di 5.126 abitanti situato nella comunit\u00e0 autonoma della Catalogna."}
{"id": "138671", "revid": "110157", "url": "https://it.wikipedia.org/wiki?curid=138671", "title": "Arcas (Spagna)", "text": "Arcas \u00e8 un comune spagnolo di 1.605 abitanti situato nella comunit\u00e0 autonoma di Castiglia-La Mancia.\nSi \u00e8 chiamato Arcas del Villar fino al 27 giugno 2013.\n\u00c8 costituito dal capoluogo Arcas e dalla localit\u00e0 di Villar del Saz de Arcas."}
{"id": "138672", "revid": "110157", "url": "https://it.wikipedia.org/wiki?curid=138672", "title": "Arcediano", "text": "Arcediano \u00e8 un comune spagnolo di 110 abitanti situato nella comunit\u00e0 autonoma di Castiglia e Le\u00f3n."}
{"id": "138673", "revid": "110157", "url": "https://it.wikipedia.org/wiki?curid=138673", "title": "Arcenillas", "text": "Arcenillas \u00e8 un comune spagnolo di 295 abitanti situato nella comunit\u00e0 autonoma di Castiglia e Le\u00f3n."}
{"id": "138674", "revid": "110157", "url": "https://it.wikipedia.org/wiki?curid=138674", "title": "Archena", "text": "Archena \u00e8 un comune spagnolo di 18.202 abitanti situato nella comunit\u00e0 autonoma di Murcia. \u00c8 capitale della comarca della Valle de Ricote a 25\u00a0km da Murcia. Il territorio comunale al nord \u00e8 ondulato con colline che non superano i 276 metri d'altitudine, poi si apre per la maggior parte alla grande e fertile pianura murciana fino al capoluogo della regione.\nAsse centrale della zona \u00e8 il fiume Segura che sbocca nella pianura attraverso la gola compresa fra il monte Ope e la Sierra de la Serreta e attraversa la citt\u00e0 di Archena. La pianura \u00e8 dotata di un ricco sistema di irrigazione basato su antichi pozzi e canali che la fertilizzano e ne favoriscono l'agricoltura, l'orticultura e la produzione di frutta. A testimoniare la lunga presenza moresca sono le numerose palme che caratterizzano il territorio. Fa parte dei comuni della moresca \"Valle de Ricote\".\nAbitata dai Cartaginesi, la zona fu centro di lotte fra questi e i Romani nel periodo delle guerre puniche e, durante la dominazione romana, Archena fu un \"municipium\" della provincia della \"Hispania Tarraconensis\". Ai Mori, che vi si installarono nel 713, \u00e8 dovuto il sistema d'irrigazione della grande pianura. La dominazione araba dur\u00f2 pi\u00f9 che in altre terre spagnole e il \"Regno di Murcia\" esistette per diversi anni anche dopo la caduta del \"Califfato di Cordoba\". Passata sotto il regno di Castiglia nel XIII ne segu\u00ec le sorti.\nLe attrattive turistiche \u00e8 artistiche sono rappresentate dalla Chiesa di San Juan Bautista del secolo XVIII, dal Santuario de la Virgen de Salud del XVIII secolo, dal Parque del Rio Muerto, dal Balneario termal stabilimento termale delle acque medicamentose che sgorgano dal \"Salte del Ciervo\", gi\u00e0 conosciute dai Romani dei quali nei dintorni si sono trovati reperti assieme a reperti iberici. Nella zona del Balneario oltre alle installazioni terapeutiche per la cura delle malattie reumatiche ci sono i locali di divertimento e le installazioni sportive. Il Municipio \u00e8 collocato nella Casa Grande, costruzione del XV secolo destinata in origine a conservare le decime in natura e le riserve di cereali. La Iglesia Parroquial barocca \u00e8 del 1789, modificata nel XIX secolo, l'Ermita del Balneario \u00e8 una piccola chiesa del 1878. Del XV secolo \u00e8 l'Acueducto de la Rambla col quale si realizz\u00f2 la sistemazione idraulica del territorio.\nCuriosa \u00e8 la costruzione detta Castillo de D. Mario; costruito su un rialzo del terreno, caratterizza la citt\u00e0 ed \u00e8 considerato soltanto decorativo ma in effetti \u00e8 una gigantesca colombaia."}
{"id": "138675", "revid": "22475", "url": "https://it.wikipedia.org/wiki?curid=138675", "title": "\u00c1rchez", "text": "\u00c1rchez \u00e8 un comune spagnolo di 353 abitanti situato nella comunit\u00e0 autonoma dell'Andalusia."}
{"id": "138676", "revid": "125308664", "url": "https://it.wikipedia.org/wiki?curid=138676", "title": "Incrociatore da battaglia", "text": "Lincrociatore da battaglia (traduzione letterale del termine inglese \"battlecruiser\") fu un tipo di grande nave da guerra dell'inizio del XX secolo. Si evolse a partire dall'incrociatore corazzato man mano che la nuova tecnologia permise di costruire navi pi\u00f9 grandi. La differenza principale era il suo armamento principale uniforme, a differenza dell'incrociatore corazzato che possedeva cannoni di calibro grande ed intermedio. Gli incrociatori da battaglia erano di dimensioni comparabili ad una corazzata ed avevano i cannoni di una corazzata, ma una corazzatura sostanzialmente pi\u00f9 leggera (almeno inizialmente), utilizzando il risparmio di peso per installare motori potenti per ottenere una velocit\u00e0 maggiore. Un elemento alla base della loro costruzione fu la battaglia di Tsushima, dove gli incrociatori corazzati vennero utilizzati dalla Marina imperiale giapponese nella loro linea di battaglia e dove nessuna corazzatura pi\u00f9 spessa di venne penetrata.\nL'idea era che i grossi cannoni avrebbero permesso ad un incrociatore da battaglia di eliminare i cacciatorpediniere ed altri incrociatori minori prima che questi potessero portare a distanza di tiro i loro cannoni o siluri, mentre la loro velocit\u00e0 avrebbe permesso di sfuggire alle corazzate nemiche o di affondare una corazzata nemica danneggiata durante un'azione di flotta. L'idea venne concepita principalmente dall'ammiraglio britannico Jackie Fisher e riassunta nel suo detto \"la velocit\u00e0 \u00e8 la miglior protezione\".\nStoria.\nOrigini.\nAntenate degli incrociatori da battaglia possono essere considerate le navi da battaglia russe classe Peresvet, costruite alla fine del XIX secolo. Per ragioni di economia meno corazzate ed armate rispetto allo standard del periodo, secondo le intenzioni dei progettisti il risparmio di peso avrebbe garantito una maggiore velocit\u00e0 rispetto alle navi da battaglia nemiche, in modo da sfuggire loro, mentre l'armamento era sufficiente a sopraffare ogni incrociatore che avesse tentato di dar loro la caccia.\nI primi incrociatori da battaglia furono sviluppati dalla Royal Navy nei primi anni del XX secolo come sviluppo dell'incrociatore corazzato\nI primi incrociatori corazzati furono costruiti intorno agli settanta del XIX secolo nel tentativo di dare una miglior protezione alle navi che svolgevano i tipici compiti dell'incrociatore, pattuglia, protezione del commercio e proiezione del potere. Comunque i risultati furono raramente soddisfacenti, dato che a causa del peso della corazzatura richiesta per ottenere una protezione significativa questi erano di solito lenti quanto una nave da battaglia. In conseguenza di ci\u00f2 le marine preferirono costruire incrociatori protetti con un ponte corazzato che proteggeva i motori o semplicemente senza alcuna corazzatura.\nL'introduzione delle nuove corazzature in acciaio Krupp negli anni novanta rese possibile corazzare le fiancate degli incrociatori per proteggerli dai cannoni a fuoco rapido Nel 1896-1897 Francia e Russia, che erano considerate come probabili alleate nel caso di una guerra contro l'Impero Britannico, iniziarono a sfruttare questa possibilit\u00e0 dando il via alla costruzione di grandi e veloci incrociatori che avrebbero potuto causare serie difficolt\u00e0 al commercio britannico.\nIl Regno Unito, che aveva concluso nel 1892 di aver bisogno del doppio degli incrociatori di ogni potenziale nemico per proteggere adeguatamente le proprie linee commerciali, rispose alla minaccia percepita impostando i suoi propri grandi incrociatori corazzati. Tra il 1899 e il 1905 complet\u00f2 o impost\u00f2 sette classi navali di questo tipo per un totale di 35 navi. Questo programma di costruzione spinse a loro volta i francesi e i russi ad incrementare i propri programmi. La Kaiserliche Marine inizi\u00f2 anch'essa a costruire grandi incrociatori corazzati per proteggere le proprie basi d'oltremare, impostandone otto tra il 1897 e il 1906.\nL'aumento delle dimensioni e della potenza dell'incrociatore corazzato fece nascere l'idea nei circoli navali britannici che gli incrociatori avrebbero potuto rimpiazzare completamente le navi da battaglia. Il vantaggio principale di queste ultime erano i cannoni da dodici pollici e la corazzatura progettata per difenderle da proiettili di quel calibro. Comunque nei primi anni del 1900 parve che questi vantaggi fossero di scarso valore pratico. Pareva improbabile che una nave da battaglia ingaggiasse uno scontro a distanze inferiori a quelle operative dei siluri (2.000 metri), ma comunque, a causa delle tecniche di mira ancora primitive, era improbabile che i suoi cannoni pesanti riuscissero a centrare il bersaglio, mentre era pi\u00f9 probabile che ci riuscissero le batterie secondarie di cannoni a fuoco rapido, grazie alla loro maggiore cadenza di fuoco. L'esperto navale Fred T. Jane scrisse nel giugno 1992:\nJohn Fisher, divenuto nel 1904 primo lord del mare, era gi\u00e0 da qualche tempo interessato allo sviluppo di una nuova nave veloce corazzata. Era interessato della \"nave da battaglia di seconda classe\" \"Renown\", una nave da battaglia veloce, ma corazzata pi\u00f9 leggermente, comunque dai suoi scritti dal 1901 in avanti non \u00e8 chiaro se il suo modello per gli sviluppi futuri fosse la nave da battaglia o l'incrociatore. Commission\u00f2 all'architetto navale W. H. Gard un incrociatore corazzato il pi\u00f9 possibile armato per l'uso nella flotta. Gard propose una nave da circa 14\u00a0000\u201315\u00a0000 long ton, capace di una velocit\u00e0 di , armata con quattro cannoni da e dodici cannoni da montati su torrette binate, protetta da sei pollici di corazzatura lungo la cintura corazzata e fino a sui ponti. Comunque l'opinione generale degli addetti navali britannici nel periodo 1902-1904 era chiaramente a favore delle navi da battaglia pesantemente corazzate, piuttosto che delle navi veloci desiderate da Fisher.\nLa battaglia di Tsushima fu la prova decisiva dell'efficacia dei cannoni pesanti rispetto a quelli intermedi e del bisogno di un calibro principale uniforme per una migliore gestione del sistema di puntamento. Gi\u00e0 in precedenza la Royal Navy aveva iniziato a considerare un cambiamento alla dottrina del calibro misto delle navi da battaglia pre-dreadnought alle monocalibro ed erano gi\u00e0 circolati progetti preliminari per navi da battaglia con armamento uniforme da ed incrociatori corazzati con cannoni tutti da . Alla fine del 1904, poco dopo la decisione di utilizzare cannoni da 12 pollici per la nuova generazione di navi da battaglia grazie alla loro prestazioni migliori a lunghe gittate, Fisher inizi\u00f2 a sostenere che le navi da battaglia avrebbero potuto essere rimpiazzate dagli incrociatori con armamento monocalibro. Sottomarini e cacciatorpediniere avrebbero potuto affondare le navi da battaglia grazie ai continui miglioramenti del siluro, ci\u00f2 secondo Fisher era il segnale della fine delle navi da battaglia o quantomeno compromettevano la validit\u00e0 di una pesante corazzatura. Nonostante ci\u00f2 gli incrociatori corazzati sarebbero rimasti vitali per la protezione delle linee commerciali.\nIl punto di vista di Fisher era molto controverso nella Royal Navy e anche dalla sua posizione di First Sea Lord, non poteva insistere per attuarlo. Riun\u00ec quindi un \"Committee on Designs\", formato da un misto di esperti navali civili e militari per determinare l'approccio futuro alla costruzione sia di navi da battaglia, che di incrociatori corazzati. Anche se lo scopo ufficiale del Comitato era di investigare e riferire sui futuri requisiti delle navi, Fisher e i suoi associati avevano gi\u00e0 preso alcune decisioni fondamentali. I criteri di riferimento per il comitato era di una nave da battaglia monocalibro in grado di viaggiare a , armata con cannoni da e capace di usare i bacini di carenaggio esistenti e un incrociatore, armato uniformemente con cannoni da 12 pollici, capace di raggiungere i e con una corazzatura simile a quella del pi\u00f9 recente incrociatore corazzato, l'HMS \"Minotaur\", e anch'esso in grado di usare i bacini di carenaggio esistenti.\nPrimi incrociatori da battaglia.\nSecondo il piano Selborne del 1902 la Royal Navy intendeva iniziare la costruzione di tre nuove navi da battaglia e quattro incrociatori corazzati ogni anno. Comunque alla fine del 1904 divenne evidente che il programma per il 1905-1906 avrebbe dovuto essere considerevolmente ridimensionato a causa di introiti minori dalle tasse e dalla necessit\u00e0 di comprare due navi da battaglia cilene in costruzione nei cantieri britannici per evitare che fossero acquistate dalla Russia per essere usate contro il Giappone, all'epoca alleato del Regno Unito. A causa di queste economie per il biennio 1905-1906 fu costruita una sola nave da battaglia e tre incrociatori corazzati. La nave da battaglia fu la rivoluzionaria \"Dreadnought\" e gli incrociatori le tre navi della classe Invincible (\"Inflexible\", \"Invincible\" e \"Indomitable\"). Comunque Fisher afferm\u00f2 in seguito che nelle riunioni del Comitato aveva argomentato a favore della cancellazione della nave da battaglia rimanente\nLa costruzione della nuova classe inizi\u00f2 nel 1906 e fu completata in ritardo nel 1908, per permettere ai progettisti di risolvere problemi riscontrati nel \"Dreadnought\". Le navi soddisfacevano abbastanza bene i requisiti di progetto. con un dislocamento simile a quello del \"Dreadnought\", gli incrociatori della classe Invincible erano 13 m pi\u00f9 lunghi per accogliere le potenti turbine a vapore che potevano spingerli fino a , velocit\u00e0 che potevano mantenere per giorni, a differenza delle navi da battaglia dell'epoca che potevano sostenere la velocit\u00e0 massima per poco pi\u00f9 di un'ora. Armati con otto cannoni 12\"/45 Mark X rispetto ai 10 del \"Dreadnought\" avevano corazze spesse 6 o 7 pollici (da 150 a 180\u00a0mm) lungo lo scafo e sulle postazioni dei cannoni, rispetto agli 11-12 pollici (da 280 a 300\u00a0mm) del \"Dreadnought\". La classe era un balzo avanti in velocit\u00e0, dislocamento e potenza di fuoco rispetto ai pi\u00f9 recenti incrociatori corazzati, ma aveva la stessa corazzatura.\nAnche se la classe Invincible doveva coprire lo stesso ruolo degli incrociatori corazzati ci si aspettava che lo facessero pi\u00f9 efficacemente. In particolare i loro ruoli erano:\nCi fu subito confusione sul come riferirsi a questi nuovi incrociatori. Anche alla fine del 1905 prima dell'inizio della loro costruzione i memorandum della Royal Navy parlavano di \"large armoured ships\" (\"grandi navi corazzate\") per riferirsi sia alle navi da battaglia che ai grandi incrociatori. Nell'ottobre 1906 l'ammiragliato inizi\u00f2 a classificare tutte le navi da battaglia e incrociatori post-Dreadnought come \"navi capitali\" (\"capital ship\"), mentre Fisher usava il termine \"dreadnought\" per riferirsi sia alle nuove navi da battaglia che alle navi da battaglia e incrociatori corazzati. Allo stesso tempo le navi della classe Invincible furono chiamate \"cruiser-battleships\" o \"dreadnought cruisers\"; il termine \"battlecruiser\" fu usato per la prima volta da Fisher nel 1908. Infine l'Admiralty Weekly Order No. 351 del 24 novembre 1911 comunic\u00f2 che \u00abTutti gli incrociatori della classe \"Invincible\" e quelli futuri sono descritti e classificati come \"battle cruisers\" per distinguerli dagli incrociatori corazzati del passato\u00bb\nOltre all'incertezza sul nome da usare per le nuove navi, c'era anche un'incertezza sul loro ruolo reale a causa della mancanza di protezione. Se dovevano agire principalmente come ricognitori per la flotta e cacciatori di incrociatori nemici e navi corsare allora la cintura corazzata di cui erano dotati era adeguata. D'altra parte se ci si aspettava che dovessero rinforzare la linea di battaglia con i propri cannoni pesanti allora erano troppo poco protette per essere sicure dal fuoco nemico. Le navi della classe Invincible erano essenzialmente grandi incrociatori pesantemente armati. Comunque la loro affidabilit\u00e0 era gi\u00e0 in dubbio. Un incrociatore che avesse dovuto lavorare con la Flotta avrebbe potuto essere stata un'opzione migliore in questo ruolo.\nA causa delle loro dimensioni ed armamento furono considerati fin dall'inizio come navi capitali. Basandosi sull'esperienza della battaglia di Tsushima molte autorit\u00e0 navali sovrastimavano la capacit\u00e0 degli incrociatori di sopravvivere in una linea di battaglia grazie alla loro maggiore velocit\u00e0. Queste assunzioni furono fatte senza tener conto dell'inefficienza e incapacit\u00e0 tattica della Flotta del Baltico russa. Designati prima \"dreadnought cruisers\" e poi \"incrociatori da battaglia\" l'idea della loro parit\u00e0 con le navi da battaglia prese ben presto piede.\nNon tutti erano cos\u00ec convinti, per esempio il \"Brasseys Naval Annual\" affermava che avendo a disposizione vascelli grandi e costosi come quelli della classe Invincible un ammiraglio \"li avrebbe certamente inseriti nella linea di battaglia, dove la loro protezione leggera li avrebbe messi in situazione di svantaggio e la loro velocit\u00e0 non sarebbe stata di nessun valore.\" I favorevoli agli incrociatori da battaglia risposero dicendo che poich\u00e9 tutte le navi capitali erano vulnerabili alle nuove armi come il siluro, la corazzatura aveva perso parte della sua validit\u00e0, e che grazie alla sua maggiore velocit\u00e0 l'incrociatore da battaglia sarebbe stato in grado di decidere la distanza alla quale ingaggiare il nemico.\nGli incrociatori da battaglia nella corsa agli armamenti.\nTra il varo dell\"Invincible\" fino a poco prima dello scoppio della prima guerra mondiale l'incrociatore da battaglia gioc\u00f2 un ruolo minore nella corsa agli armamenti navali, dato che non fu mai adottato in pieno come arma chiave per la difesa dell'Impero Britannico, come si presume che desiderasse Fisher. Il fattore maggiore per questa mancanza di accettazione fu il marcato cambiamento delle circostanze strategiche del Regno Unito tra la concezione e l'entrata in servizio dei primi incrociatori. Il nemico probabile per il Regno Unito era cambiato da un'alleanza russo-francese con molti incrociatori corazzati a una Germania sempre pi\u00f9 belligerante. Nel campo diplomatico il Regno Unito aveva stretto l'Entente cordiale nel 1904 e l'entente anglo-russa. N\u00e9 la Francia, n\u00e9 la Russia ponevano una minaccia navale significativa, la marina russa era stata in gran parte affondata o catturata dal Giappone durante la guerra russo-giapponese del 1904-1905, mentre quella francese non si stava affrettando ad adottare il nuovo tipo di corazzate monocalibro. Il Regno Unito era inoltre in cordiali relazioni diplomatiche con altri due significative potenze navali, il Giappone (con cui aveva stretto l'Alleanza anglo-giapponese, firmata nel 1902 e rinnovata nel 1905) e gli Stati Uniti. Questo cambiamento delle circostanze strategiche e il successo del \"Dreadnought\" resero quest'ultimo il modello delle nuove navi capitali, piuttosto che l\"Invincible\". Nonostante ci\u00f2 la costruzione degli incrociatori da battaglia gioc\u00f2 una parte significativa nella rinnovata corsa agli armamenti innescata dal \"Dreadnought\".\nPer i primi anni di servizio le navi della classe Invincible soddisfarono in pieno la visione di Fisher di poter affondare ogni nave abbastanza veloce da raggiungerli e di poter sfuggire ad ogni nave in grado di affondarli. In molti casi sarebbero anche stati in grado di affrontare corazzate policalibro nemiche. Gli ambienti navali concordavano che l'incrociatore corazzato nella sua forma corrente era giunto alla fine logica del suo sviluppo e che gli \"Invincible\" erano cos\u00ec avanti rispetto agli incrociatori corazzati nemici in potenza di fuoco e velocit\u00e0 che sarebbe stato difficile giustificare il costo di costruirne di pi\u00f9 o pi\u00f9 grossi. Questo fu aumentato dalla sorpresa dalla rivelazione sia del \"Dreadnought\" che dell\"Invincible\", che furono entrambi costruiti in segreto, questo spinse la maggior parte delle marine a rallentare i loro programmi di costruzione e a rivedere radicalmente i loro progetti.. Questo fu particolarmente vero per gli incrociatori, poich\u00e9 i dettagli della classe Invincible furono mantenuti segreti a lungo; a causa di ci\u00f2 l'ultimo incrociatore corazzato tedesco, il \"Bl\u00fccher\", fu armato con cannoni da soli 21\u00a0cm e non era assolutamente in grado di affrontare i nuovi incrociatori da battaglia.\nIl vantaggio iniziale della Royal Navy port\u00f2 al rifiuto della costruzione di un progetto del 1905-1906 che sarebbe stato essenzialmente una fusione dei concetti di nave e incrociatore da battaglia in quella che sarebbe potuta essere la prima nave da battaglia veloce. Il progetto \"X4\" combinava la corazzatura e l'armamento del \"Dreadnought\" con i di velocit\u00e0 dell\"Invincible\". Dato il vantaggio inglese e il bisogno di economie del nuovo governo liberale il costo aggiuntivo non era giustificabile. Fu invece costruito il \"Bellorophon\", dal progetto simile a quello del \"Dreadnought\" Il concetto dell'X4 trov\u00f2 infine realizzazione nella classe Queen Elizabeth e in seguito in altre marine militari.\nI successivi incrociatori da battaglia britannici furono i tre della classe Indefatigable, una versione leggermente migliorata della \"Invicible\" costruiti con essenzialmente le stesse specifiche, in parte per la pressione politica di riduzione dei costi e parzialmente a causa del segreto intorno alla costruzione degli incrociatori da battaglia tedeschi, in particolare la corazzatura pesante del \"Von der Tann\". Questa classe fu vista generalmente come un errore e la generazione successiva di incrociatori da battaglia britannici fu decisamente pi\u00f9 potente. Per il 1909-1910 un senso di crisi nazionale riguardo alla rivalit\u00e0 con la Germania spinse ad ignorare il bisogno di economie e all'approvazione della costruzione di un totale di otto navi capitali. Fisher spinse senza successo perch\u00e9 fossero tutte e otto incrociatori da battaglia, e dovette accontentarsi di sei navi da battaglia e due incrociatori da battaglia classe Lion. I \"Lion\" erano armati con otto cannoni 13.5\"/45 Mark V, il nuovo calibro standard per le supercorazzate britanniche. La velocit\u00e0 () e la corazzatura (uno spessore di 9\u00a0pollici \u2014 23\u00a0mm \u2014 di cintura corazzata e sulle barbette) anche se minori di quelle dei modelli tedeschi erano migliori di quelle dei precedenti incrociatori britannici. I due \"Lion\" furono seguiti dalla simile \"Queen Mary\".\nPer il 1911 la Germania aveva costruito propri incrociatori da battaglia e la superiorit\u00e0 delle navi britanniche non era pi\u00f9 garantita. Inoltre la Marina tedesca non condivideva il punto di vista di Fisher sugli incrociatori da battaglia e invece di concentrarsi sul migliorare la velocit\u00e0 e la potenza di fuoco la Germania aument\u00f2 progressivamente la corazzatura e la durabilit\u00e0 dei loro incrociatori da battaglia. Il \"Von der Tann\" iniziato nel 1908 e completato nel 1910 montava otto cannoni da 11.1 pollici, ma con 283\u00a0mm di corazzatura era molto meglio protetto delle \"Invincible\". I due incrociatori classe classe Moltke erano simili ma erano armati con cannoni da 11.1 pollici di un progetto pi\u00f9 avanzato. La \"Seydlitz\", iniziata nel 1909 e completata nel 1913 era una modifica della classe Moltke, in grado di raggiungere i 26,5\u00a0nodi e con una corazzatura equivalente a quella di una nave da battaglia classe Helgoland di qualche anno prima che arrivava a 12\u00a0pollici. La \"Seydlitz\" fu l'ultimo incrociatore da battaglia tedesco completato prima della prima guerra mondiale.\nL'evoluzione successiva dell'incrociatore da battaglia venne dal Giappone. La Marina imperiale giapponese inizi\u00f2 nel 1909 a progettare la classe Kongo e, poich\u00e9 l'economia giapponese permetteva di costruire relativamente poche navi, era determinata a far s\u00ec che fossero molto pi\u00f9 potenti delle loro probabili avversarie. Inizialmente la classe fu pianificata usando come riferimento le \"Invincible\". Alla notizia che dei piani inglesi per le \"Lion\" e del fatto che probabilmente le nuove navi da battaglia della US Navy sarebbero state armate con cannoni da 14 pollici, i giapponesi decisero di rivedere radicalmente i loro piani. Il nuovo progetto prevedeva un armamento di otto cannoni da 14 pollici, in grado di raggiungere i e quindi con un lieve vantaggio sulle \"Lion\" in potenza di fuoco e velocit\u00e0. I cannoni pesanti erano anche meglio disposti, con torrette in configurazione \"superfiring\" (con quella pi\u00f9 vicina al centro nave sopraelevata rispetto a quella pi\u00f9 lontana), senza torrette a mezzanave. Anche la corazzatura era leggermente migliore di quelle delle \"Lion\" con 9 pollici di corazzatura sulle torri e 8 pollici sulle barbette. La prima nave della classe fu costruita nel Regno Unito e le successive tre in Giappone. Inoltre la Marina giapponese riclassific\u00f2 i suoi potenti incrociatori corazzati delle classi Tsukuba e Ibuki come incrociatori da battaglia, ma nonostante fossero armati con quattro cannoni da 305\u00a0 erano comunque pi\u00f9 deboli e lenti di ogni altro incrociatore da battaglia.\nIl successivo incrociatore da battaglia, il \"Tiger\" era inizialmente destinato ad essere la quarta nave della classe \"Lion\", ma fu sostanzialmente riprogettato. Mantenne gli otto cannoni da 13,5 pollici dei suoi predecessori, ma questi furono disposti come quelli dei \"Kongo\" per dar loro un miglior campo di fuoco. Nelle prove a mare raggiunse i e disponeva di un armamento secondario pi\u00f9 potente. Inoltre anche se lo spessore massimo della corazzatura rimase di 9 pollici, l'altezza della cintura corazzata fu aumentata e proteggeva quindi una maggior superficie. Comunque il suo progettista, Eustace Tennyson d'Eyncourt, non riusc\u00ec ad ottenere dalle autorit\u00e0 il supporto necessario all'installazione di caldaie a vapore di piccola dimensione e di turbine e i costruttori rifiutarono la sua richiesta. Questi gli avrebbero permesso di ottenere una velocit\u00e0 massima di \nNel 1912 la Germania inizi\u00f2 la costruzione di tre incrociatori da battaglia della classe Derfflinger, i primi tedeschi a montare cannoni da 12 pollici. Come per la \"Tiger\" e le \"Kongo\" i loro cannoni erano disposti in configurazione superfiring per un campo di fuoco pi\u00f9 ampio. La corazzatura e la velocit\u00e0 erano simili a quelli della precedente classe \"Seydlitz\". Nel 1913 l'Impero Russo inizi\u00f2 anch'esso la costruzione di incrociatori da battaglia, i quattro della classe Borodino, progettati per operare nel Mar Baltico. Progettati per essere armati con dodici cannoni da 14 pollici, una corazzatura spessa fino a 12 pollici e una velocit\u00e0 di , erano pi\u00f9 simili al modello tedesco che a quello britannico. La loro costruzione fu interrotta all'inizio della prima guerra mondiale e furono tutti smantellati alla fine della guerra civile russa.\nLa spropositata evoluzione finale dell'incrociatore da battaglia venne ancora da Fisher, che nel 1915 fece iniziare la progettazione della HMS Incomparable, un mostro da 46000 tonnellate con cannoni da 20\", pi\u00f9 grandi nelle intenzioni di qualunque cannone navale sia stato effettivamente costruito (compresi i 18,1\" della Yamato). Lo stesso Fisher riteneva che il progetto sarebbe diventato obsoleto in non pi\u00f9 di 10 anni, ma i fatti della battaglia dello Jutland ed i danni prodotti sui \"large light cruisers\" della classe Glorious dai cannoni da 18\" (457\u00a0mm) fecero rivedere le specifiche verso i collaudati cannoni da 15\" e lo schema complessivo della classe Admiral, che si concretizz\u00f2 nella sola HMS \"Hood\".\nLa battaglia di Dogger Bank.\nIl concetto originale di incrociatore da battaglia si dimostr\u00f2 un successo alla Battaglia delle Isole Falkland durante la prima guerra mondiale quando gli incrociatori da battaglia britannici \"Inflexible\" e \"Invincible\" svolsero esattamente il compito per cui erano stati pensati, annichilendo una squadra di incrociatori tedeschi comandati dall'Ammiraglio Maximilian Graf Von Spee nell'oceano Atlantico del Sud.\nLa vulnerabilit\u00e0 degli incrociatori da battaglia britannici inizi\u00f2 a manifestarsi alla Battaglia di Dogger Bank (1915), nella quale l'ammiraglia britannica \"Lion\" sfugg\u00ec alla distruzione solo allagando i propri depositi munizioni; questo perch\u00e9 le vie di accesso dai depositi alle torri dei cannoni non erano sufficientemente isolate da evitare la propagazione delle fiamme da una torretta perforata ai depositi munizioni. I britannici non presero tempestive contromisure, con gravi conseguenze alla Battaglia dello Jutland.\nBattaglia dello Jutland.\nAlla Battaglia dello Jutland 18 mesi pi\u00f9 tardi alcuni degli incrociatori da battaglia britannici vennero impiegati come unit\u00e0 di linea ed ingaggiarono gli incrociatori da battaglia tedeschi prima dell'arrivo delle corazzate della \"Grand Fleet\" britannica. Il risultato fu un disastro per la Royal Navy: \"Invincible\", \"Queen Mary\" e \"Indefatigable\" esplosero, causando la morte di quasi tutti i loro equipaggi. Gli incrociatori da battaglia tedeschi erano invece meglio corazzati, tanto che riuscirono a resistere al fuoco degli incrociatori da battaglia inglesi nella prima fase della battaglia ed al tiro incrociato delle corazzate inglesi nella seconda parte, quando erano stati lasciati a proteggere da soli la ritirata della forza tedesca (il \"L\u00fctzow\" venne danneggiato e dovette essere autoaffondato e il \"Seydlitz\" fu pesantemente danneggiato; solo il primo venne per\u00f2 perso). Nessuna corazzata britannica o tedesca venne affondata nella battaglia, con l'eccezione della vecchia pre-Dreadnought tedesca \"Pommern\", che peraltro affond\u00f2 dopo essere stata silurata da un cacciatorpediniere durante la notte.\nDopo la prima guerra mondiale.\nSuccessivamente la Royal Navy britannica deenfatizz\u00f2 gli incrociatori da battaglia nel senso originale della parola. Nella Royal Navy britannica il termine venne applicato a navi con corazzatura pesante ma comunque capaci di velocit\u00e0 oltre i . L\"'Hood\", varato nel 1918, fu l'ultimo incrociatore da battaglia britannico ad esser completato - comunque era dotato di un'armatura ritenuta in grado di resistere alle proprie armi, la classica misura di una nave da battaglia \"bilanciata\". Molte nazioni decisero di ridurre la loro flotta di incrociatori da battaglia in seguito al Trattato di limitazione degli armamenti navali di Washington, piuttosto che disarmare corazzate di maggior valore. Due scafi di incrociatori da battaglia vennero convertiti nelle portaerei della Classe \"Glorious\". Tra le due guerre mondiali l\"Hood\" fu la pi\u00f9 grande nave da guerra del mondo e si guadagn\u00f2 il soprannome \"The Mighty Hood\" (\"Il Potente Hood\") da un adorante pubblico britannico. Tutto ci\u00f2 era un'illusione: anche se la sua corazzatura era pi\u00f9 resistente di quella dei primi incrociatori da battaglia, esplose ed affond\u00f2 senza lasciare tracce pochi minuti dopo aver ingaggiato la nuova potente corazzata tedesca \"Bismarck\" nella seconda guerra mondiale. Questa catastrofe, passata alla storia come la battaglia dello Stretto di Danimarca, fu attribuita alla corazzatura insufficiente del suo ponte. Indagini pi\u00f9 recenti suggeriscono, comunque, che potrebbe essere stata responsabile una falla nel sistema di protezione: a causa della maniera affrettata con cui venne incrementato il suo livello di protezione vennero commessi errori.\nLa Marina giapponese convert\u00ec i suoi quattro incrociatori da battaglia della classe Kongo in \"navi da battaglia veloci\", demolendo tre dei quattro incrociatori classe Amagi che erano in corso di costruzione e convertendo il quarto nella portaerei \"Akagi\". La Marina degli Stati Uniti convert\u00ec due scafi di incrociatori da battaglia in portaerei: l'USS \"Lexington\" e la \"Saratoga\" furono entrambe progettate come incrociatori da battaglia (le designazioni degli scafi erano originariamente CC-1 e CC-3) ma a met\u00e0 della costruzione convertite, sebbene questo venne considerato solo marginalmente preferibile a demolire direttamente gli scafi (i rimanenti quattro: \"Constellation\", \"Ranger\", \"Constitution\" e \"United States\" furono effettivamente demoliti).\nSeconda guerra mondiale.\nSuccessivamente gli Stati Uniti costruirono due navi simili ad incrociatori da battaglia, i \"large cruisers\" (\"grandi incrociatori\") della classe Alaska, e , che prestarono servizio effettivo durante la seconda guerra mondiale. Questi grandi incrociatori pesanti non erano propriamente incrociatori da battaglia: erano un progetto bilanciato armati con e corazzati contro cannoni da 12\u00a0pollici, a differenza dei tradizionali incrociatori da battaglia inglesi che non erano corazzati contro il proprio calibro di cannoni. Come le contemporanee corazzate della classe Iowa la loro velocit\u00e0 li rese infine pi\u00f9 utili come scorte di portaerei e navi da bombardamento che come i combattenti navali che erano stati sviluppati per essere (cos\u00ec come la prematura ed ignominiosa sconfitta della flotta di incrociatori pesanti giapponesi che fu la loro \"raison d'\u00eatre\"). Il progetto di costruzione di quattro altre navi classe \"Alaska\" venne cancellato dopo la guerra.\nNella Battaglia navale di Guadalcanal del 15 novembre 1942 un secondo combattimento di incrociatori da battaglia contro corazzate rinforz\u00f2 l'inevitabilit\u00e0 del fato dell\"Hood\". Una delle corazzate veloci classe Kong\u014d giapponesi, la \"Kirishima\", ingaggi\u00f2 le corazzate USA \"South Dakota\" e \"Washington\" e venne messa fuori combattimento da 75 centri della \"Washington\"; in contrasto la \"South Dakota\" sopravvisse a 42 colpi e torn\u00f2 operativa in quattro mesi.\nLe tedesche \"Panzerschiffe\" (\"nave corazzata\", dette anche \"corazzate tascabili\") (\"Deutschland\", \"Admiral Scheer\" e \"Admiral Graf Spee\"), costruite per soddisfare il limite di 10.000 ton di dislocamento del Trattato di Versailles, furono un altro tentativo basato sul concetto di incrociatore da battaglia. Piuttosto di costruire una nave da battaglia che sacrificasse la protezione per raggiungere un'alta velocit\u00e0, le corazzate tascabili furono vascelli relativamente piccoli con cannoni da soli 11 pollici (280\u00a0mm) \u2014 essenzialmente dei grandi incrociatori pesanti. Raggiungevano una velocit\u00e0 di , non molto alta rispetto alle vere e proprie corazzate in costruzione o in sviluppo anche in altri paesi, capaci di arrivare anche ai e certamente inferiore alla maggioranza degli incrociatori contemporanei, ma avevano una protezione ragionevole e torri dell'armamento principale trinate; inoltre rimpiazzarono le normali turbine a vapore con otto massicci motori diesel a 9 cilindri raggruppati in due \"banchi\", ognuno dei quali alimentava un albero di trasmissione. L'unica azione di rilievo a cui parteciparono fu la Battaglia del Rio della Plata, nella quale la \"Admiral Graf Spee\" venne messa alle corde da una squadra di tre incrociatori.\nLe navi tedesche \"Scharnhorst\" e \"Gneisenau\" erano etichettati come incrociatori da battaglia ma scambiarono un armamento pi\u00f9 leggero costituito dai cannoni principali da 280\u00a0mm, piuttosto che un'armatura pi\u00f9 sottile in cambio della velocit\u00e0 ed avrebbero potuto quindi essere classificate come navi da battaglia leggere veloci. Le francesi \"Dunkerque\" e \"Strasbourg\" erano simili. Queste navi, come quelle della classe Alaska, non erano veri incrociatori da battaglia. Gli incrociatori da battaglia erano definiti dal loro armamento equivalente a quello di una corazzata e da una protezione insufficiente a resistere ad esso.\nIl miglioramento tecnologico delle turbine oper\u00f2 similmente contro la formula degli incrociatori da battaglia. Il limite massimo di velocit\u00e0 di una nave dipende dalla frizione subacquea dell'acqua dislocata (che incrementa con il cubo del peso) piuttosto che dal peso, quindi la corazzatura pi\u00f9 pesante rallentava le corazzate della seconda guerra mondiale di solo un paio di nodi (4\u00a0km/h) rispetto ai propri omologhi meno corazzati. Infine fu comunque la portaerei a rendere in gran parte obsoleti sia le corazzate che gli incrociatori da battaglia.\nLa classe Kirov sovietica di \"Raketny Kreyser\" (Incrociatore Lanciamissile), con dislocamento approssimativo di 26.000 t, viene classificata come incrociatore da battaglia nell'edizione 1996-7 \"Jane's Fighting Ships\", sebbene in realt\u00e0 sia un grande incrociatore lanciamissili. Quattro esemplari di questa classe sono stati completati, \"Kirov\", \"Frunze\", \"Kalinin\" e \"Yuri Andropov\". Poich\u00e9 queste navi erano state battezzate con i nomi di personalit\u00e0 comuniste, dopo la caduta dell'URSS vennero battezzate nuovamente con nomi tradizionali della Marina Imperiale Russa, rispettivamente \"Admiral Ushakov\", \"Admiral Lazarev\", \"Admiral Nakhimov\" e \"Petr Velikiy\".\nRiepilogo degli incrociatori da battaglia varati fino alla seconda guerra mondiale.\nGermania.\nPer le loro caratteristiche i vascelli della classe Deutschland sono pi\u00f9 correttamente classificabili come \"incrociatori corazzati\" o \"corazzate tascabili\", visto che dell'incrociatore da battaglia non avevano n\u00e9 la velocit\u00e0, n\u00e9 il dislocamento.\nGiappone.\nL'incrociatore da battaglia \"Akagi\" fu completato come portaerei.\nStati Uniti d'America.\nDa notare che le portaerei USS \"Lexington\" e USS \"Saratoga\", completate negli anni 1920, vennero impostate inizialmente come incrociatori da battaglia.\nProblemi del concetto.\nIn pratica gli incrociatori da battaglia videro raramente il tipo di azione indipendente per la quale erano stati progettati. Nella maggior parte dei casi si dimostr\u00f2 troppo difficile resistere alla tentazione di aggiungere qualche cannone di grande calibro alla flotta principale \u2014 un ruolo per il quale non erano progettati e che li esponeva a grandi rischi. Si scopr\u00ec che la loro velocit\u00e0 non era sufficiente a proteggerli dai cannoni delle corazzate. I miglioramenti nella tecnologia del cannoneggiamento furono cos\u00ec rapidi negli anni che seguirono al 1905 che divent\u00f2 difficile distinguere tra corazzate e incrociatori da battaglia. Alla Battaglia dello Jutland i cannoni dell'ammiraglia di David Beatty, l'HMS \"Lion\" erano da 13.5 pollici, quindi di calibro maggiore della maggior parte degli incrociatori da battaglia tedeschi e britannici. Comunque la corazzatura di un incrociatore da battaglia rimase quella (o poco pi\u00f9 di quella) di un incrociatore normale."}
{"id": "138677", "revid": "110157", "url": "https://it.wikipedia.org/wiki?curid=138677", "title": "Archidona", "text": "Archidona \u00e8 un comune spagnolo di 8.157 abitanti situato nella comunit\u00e0 autonoma dell'Andalusia.\nGeografia fisica.\nIl capoluogo \u00e8 un antico e pittoresco paese dominato dall'alto del colle su cui sorge dalle rovine di un castello arabo, trasformato in parte nel XVIII secolo da un \"Santuario\" dedicato alla Virgen de Gracia.\nA nord del borgo si trova un \"dolmen\" chiamato la Cueva de las Granjas (grotta delle masserie). A destra si trova un alto roccione detto la Pe\u00f1a de los Enamorados dalla cui sommit\u00e0 secondo una leggenda popolare di amori impossibili si sarebbero buttati un cavaliere cristiano e la figlia di un Moro inseguiti dai parenti che contrastavano il loro amore.\nNella parte sudoccidentale del comune scorre il fiume Guadalhorce.\nSociet\u00e0.\nTradizioni e folclore.\nLa tradizione dei fal\u00f2 in occasione della Vergine della Candelaria \u00e8 diffusa in tutta l'Andalusia. Questo rituale purificante del fuoco \u00e8 correlato con la purificazione della Vergine. Ad Archidona, la festa della Candelora risale al XVI secolo: le prime ordinanze in cui si menziona risalgono al 1586.\nNel corso della Candelaria, nella chiesa di Santa Anna vengono offerte torte e pulcini alla Vergine, che usciva in processione: il 3 febbraio invece si celebra il \"d\u00eda de San Blas\", in cui i bambini del luogo evocano la protezione del Santo per la loro salute fisica.\nStoria.\nLa localit\u00e0 rimase sotto la giurisdizione della nobile Casata di Osuna. Nel 1901 fu insignito del titolo di citt\u00e0 e nel 1980 \u00e8 stato dichiarato \"Conjunto Hist\u00f3rico Art\u00edstico\"."}
{"id": "138678", "revid": "110157", "url": "https://it.wikipedia.org/wiki?curid=138678", "title": "Arcic\u00f3llar", "text": "Arcic\u00f3llar \u00e8 un comune spagnolo di 833 abitanti situato nella comunit\u00e0 autonoma di Castiglia-La Mancia."}
{"id": "138679", "revid": "767487", "url": "https://it.wikipedia.org/wiki?curid=138679", "title": "Arconada", "text": " \nArconada \u00e8 un comune spagnolo di 49 abitanti situato nella comunit\u00e0 autonoma di Castiglia e Le\u00f3n, comarca di Tierra de Campos."}
{"id": "138680", "revid": "2519", "url": "https://it.wikipedia.org/wiki?curid=138680", "title": "Arcos de la Llana", "text": "Arcos de la Llana \u00e8 un comune spagnolo di abitanti situato nella comunit\u00e0 autonoma di Castiglia e Le\u00f3n.\nIl comune comprende la localit\u00e0 di Villanueva Matamala."}
{"id": "138681", "revid": "767487", "url": "https://it.wikipedia.org/wiki?curid=138681", "title": "Arcos de Jal\u00f3n", "text": "Arcos de Jal\u00f3n \u00e8 un comune spagnolo di 1.799 abitanti situato nella comunit\u00e0 autonoma di Castiglia e Le\u00f3n."}
{"id": "138682", "revid": "466539", "url": "https://it.wikipedia.org/wiki?curid=138682", "title": "Arcos de la Frontera", "text": "Arcos de la Frontera \u00e8 un comune spagnolo di 27.849 abitanti situato nella comunit\u00e0 autonoma dell'Andalusia.\nGeografia fisica.\nDisposta come un anfiteatro attorno ad una collina rocciosa cinta per tre lati dal fiume Guadalete che qui forma un bacino artificiale (il lago di Arcos), fa parte della provincia di Cadice e dista 30\u00a0km da Jerez de la Frontera. \u00c8 il punto d'inizio della \"Ruta de los pueblos blancos\".\nStoria.\n\u00c8 certa la presenza umana nella zona fin dal paleolitico e i primi insediamenti stabili furono di trib\u00f9 iberiche. Agli Iberi la tolsero i Romani intorno al 200 a.C. La colonizzazione romana dur\u00f2 fino al 410 quando l'Andalusia fu presa prima dai Vandali, poi dai Visigoti che vi rimasero fino al 711, data di sbarco a Gibilterra degli Arabo-Berberi chiamati da una delle fazioni delle lotte intestine fra i diversi regni visigoti e l'ultimo re visigoto Roderico mor\u00ec nella decisiva battaglia del Guadalete a seguito della quale tutta l'Andalusia pass\u00f2 in potere degli Arabi e in soli sette anni anche tutta la penisola iberica sub\u00ec la dominazione araba.\nIl periodo arabo dal 711 al 1264 fu di grande importanza per Arcos, ad esso infatti si deve la struttura urbanistica del nucleo storico della citt\u00e0, furono innalzati l'Alc\u00e1zar militare e le mura e fu dato un notevole impulso all'agricoltura. Gli Arabi la chiamarono \"Medina Ar-kosch\", da cui deriva il nome \"Arcos\", e fu inclusa nel \"Califfato di Cordova\".\nAlla caduta del califfato nel 1032 Arcos si rese indipendente e divenne uno dei diversi \"regni di Taifa\". Con questo nome si indicarono quelle localit\u00e0 in cui gli emiri si sottrassero dalla dipendenza del califfo autoproclamandosi re. Nel 1250 il re Ferdinando III di Castiglia ne assunse il controllo che poi perse per una rivolta dei Mori e fu suo figlio Alfonso X il Savio a conquistarla definitivamente nel 1264 e annetterla nel regno di Castiglia.\nNel 1440 fu data in signoria alla famiglia Ponce de Le\u00f3n, e Rodrigo Ponce de Le\u00f3n y Ponce de Le\u00f3n (\u2020 1530) divenne pertanto il primo duca di Arcos e lasci\u00f2 questo titolo ai suoi discendenti che si stabilirono nel castello dove vissero fino al XVIII secolo.\nNei secoli XVI e XVII la citt\u00e0, come tutta la Spagna, visse un periodo di benessere, usc\u00ec dai primi confini ampliandosi e si costruirono molti edifici religiosi e civili. Nel 1755 il grande terremoto che distrusse Lisbona si fece sentire anche qui e la citt\u00e0 sub\u00ec diversi danneggiamenti. Durante la guerra d'indipendenza contro i francesi la popolazione sub\u00ec dalle truppe napoleoniche dal 1810 al 1812 ruberie, malversazioni, l'imposizione di tasse elevate ed anche l'impiccagione di alcune persone che si erano opposte ai francesi dimostrandosi favorevoli alla monarchia.\nLa citt\u00e0 ne usc\u00ec esausta e soltanto nel XX secolo si risollev\u00f2 modernizzando l'agricoltura e iniziando ad interessarsi al turismo favorito dalla bellezza della citt\u00e0 e dal clima che, secondo le statistiche, offre 300 giorni di sole all'anno, poche precipitazioni e temperature miti d'inverno, gradevoli in primavera ed autunno e abbastanza calde ma non elevatissime in estate. Attualmente l'economia \u00e8 basata sull'agricoltura e sul turismo.\nLe feste.\nLa Semana Santa (Settimana Santa) si svolge come negli altri centri andalusi a partire dalla Domenica delle palme fino al Sabato santo con le processioni per diverse ore per le vie della citt\u00e0 ogni giorno delle confraternite con i penitenti incappucciati vestiti con costumi di colori diversi e con figuranti vestiti da soldati romani tutti preceduti dai tamburini che battono un ritmo funebre e dai \"pasos\", gruppi lignei portati a spalle, diversi per ogni confraternita generalmente opera di artisti, che rappresentano scene della Passione; il silenzio \u00e8 rotto dalle \"saetas\" invocazioni d'amore per Cristo e la Madonna modulate nel \"cante jondo\" da cantori specializzati. La settimana santa di Arcos \u00e8 stata dichiarata di \"Inter\u00e8s Turistico Nacional\" e non \u00e8 famosa come quella di Siviglia ma attira ugualmente molti turisti.\nUn'altra festa tradizionale anche in molte altre citt\u00e0 spagnole \u00e8 la \"Cabalcata de los Reyes Magos\" corte di carrozze che accompagna la carrozza dei Re Magi per l'Epifania. Ogni mese \u00e8 poi prevista una festa: in febbraio le sfilate di \"Carnevale\", in marzo l\"Encierro\" e la corsa dei tori liberi per le strade della citt\u00e0 e il giorno dedicato ai cavalli con manifestazioni equestri nella plaza del Cabildo, la \"Fiesta de las Tapas\" in cui bar e ristoranti danno assaggi di loro specialit\u00e0 gastronomiche, in maggio le processioni sfilano per le strade decorate e coperte da tappeti di fiori, giugno \u00e8 dedicato a gare di sport di diverso tipo, in luglio si ripete la festa delle tapas, in agosto c'\u00e8 il \"Festival del flamenco\" con convegni e danze di flamenco per le strade \"Vela flamenca\", in settembre c'\u00e8 la \"feria de San Miguel\" con canti e danze per le strade, in ottobre un'altra festa delle tapas, novembre \u00e8 impegnato per varie manifestazioni culturali, convegni, converti e rappresentazioni teatrali, il concorso premio di pittura, in dicembre le varie vie si trasformano in strade della vecchia Gerusalemme per celebrare il Natale.\nNatura.\nSono molti i luoghi da visitare in questa zona, vista la natura incontaminata e gli scenari mozzafiato che pu\u00f2 offrire ai visitatori. Tra questi \u00e8 impossibile perdersi le bellezze offerte dalla Pe\u00f1a de Arcos. Sar\u00e0 infatti possibile godere di un balcone privilegiato ad un'altezza incredibile e proprio per questo \u00e8 stato dichiarato monumento naturale di Andalusia. Molto interessante \u00e8 inoltre visitare la presa de Arcos e la \"junta de los r\u00edos\"."}
{"id": "138683", "revid": "110157", "url": "https://it.wikipedia.org/wiki?curid=138683", "title": "Arcos de la Polvorosa", "text": "Arcos de la Polvorosa \u00e8 un comune spagnolo di 283 abitanti situato nella comunit\u00e0 autonoma di Castiglia e Le\u00f3n."}
{"id": "138684", "revid": "287204", "url": "https://it.wikipedia.org/wiki?curid=138684", "title": "Arce (Spagna)", "text": "Arce in \"castigliano\" e Artzi in \"basco\", \u00e8 un comune spagnolo di 275 abitanti situato nella comunit\u00e0 autonoma della Navarra."}
{"id": "138686", "revid": "767487", "url": "https://it.wikipedia.org/wiki?curid=138686", "title": "Arcones", "text": "Arcones \u00e8 un comune spagnolo di 228 abitanti situato nella comunit\u00e0 autonoma di Castiglia e Le\u00f3n."}
{"id": "138687", "revid": "110157", "url": "https://it.wikipedia.org/wiki?curid=138687", "title": "Arcos de la Sierra", "text": "Arcos de la Sierra \u00e8 un comune spagnolo di 88 abitanti situato nella comunit\u00e0 autonoma di Castiglia-La Mancia."}
{"id": "138688", "revid": "110157", "url": "https://it.wikipedia.org/wiki?curid=138688", "title": "Arcos de las Salinas", "text": "Arcos de las Salinas \u00e8 un comune spagnolo di 139 abitanti situato nella comunit\u00e0 autonoma dell'Aragona."}
{"id": "138689", "revid": "110157", "url": "https://it.wikipedia.org/wiki?curid=138689", "title": "Ardales", "text": "Ardales \u00e8 un comune spagnolo di 2.664 abitanti situato nella comunit\u00e0 autonoma dell'Andalusia.\nGeografia fisica.\nNel territorio comunale \u00e8 compreso il lago del Conde de Guadalhorce, che ritiene le acque del fiume Tur\u00f3n poco prima della confluenza con il Guadalhorce, fiume che segna il confine nordorientale del comune."}
{"id": "138690", "revid": "110157", "url": "https://it.wikipedia.org/wiki?curid=138690", "title": "Ardisa", "text": "Ardisa \u00e8 un comune spagnolo di 74 abitanti situato nella comunit\u00e0 autonoma dell'Aragona."}
{"id": "138691", "revid": "767487", "url": "https://it.wikipedia.org/wiki?curid=138691", "title": "Ard\u00f3n", "text": " \nArd\u00f3n \u00e8 un comune spagnolo di 690 abitanti situato nella comunit\u00e0 autonoma di Castiglia e Le\u00f3n."}
{"id": "138692", "revid": "110157", "url": "https://it.wikipedia.org/wiki?curid=138692", "title": "Areatza", "text": "Areatza \u00e8 un comune spagnolo di 1.031 abitanti situato nella comunit\u00e0 autonoma dei Paesi Baschi."}
{"id": "138693", "revid": "110157", "url": "https://it.wikipedia.org/wiki?curid=138693", "title": "Arellano", "text": " \nArellano \u00e8 un comune spagnolo di 190 abitanti situato nella comunit\u00e0 autonoma della Navarra.\nNel territorio si trova la villa romana di Las musas."}
{"id": "138694", "revid": "767487", "url": "https://it.wikipedia.org/wiki?curid=138694", "title": "Ar\u00e9n", "text": "Ar\u00e9n \u00e8 un comune spagnolo di 366 abitanti situato nella comunit\u00e0 autonoma dell'Aragona.\n\u00c8 un paese di tipico aspetto medievale con degli edifici pregevoli dell'epoca, fra cui alcune case residenziali, come quelle di \"El Chico\" o \"El Santo\". La chiesa parrocchiale, dedicata a San Martino \u00e8 in stile tardo-barocco (XVIII secolo) e colpisce per le sue ampie dimensioni.\nAppartiene a una subregione denominata Frangia d'Aragona. Lingua d'uso, \u00e8, insieme allo spagnolo, il \"ribagorzano\" (\"ribagorz\u00e0\"), una variet\u00e0 occidentale del catalano con chiare influenze sia del castigliano che dell'aragonese."}
{"id": "138695", "revid": "1305772", "url": "https://it.wikipedia.org/wiki?curid=138695", "title": "Arenales de San Gregorio", "text": "Arenales de San Gregorio \u00e8 un comune spagnolo di 672 abitanti situato nella comunit\u00e0 autonoma di Castiglia-La Mancia.\nIl comune venne creato il 20 febbraio 1999 come distaccamento da Campo de Criptana."}
{"id": "138696", "revid": "110157", "url": "https://it.wikipedia.org/wiki?curid=138696", "title": "Arenas (Spagna)", "text": " \nArenas \u00e8 un comune spagnolo di 1.218 abitanti situato nella comunit\u00e0 autonoma dell'Andalusia."}
{"id": "138697", "revid": "466539", "url": "https://it.wikipedia.org/wiki?curid=138697", "title": "Arenas de Igu\u00f1a", "text": "Arenas de Igu\u00f1a \u00e8 un comune spagnolo di 1.830 abitanti situato nel centro della comunit\u00e0 autonoma della Cantabria, comarca di Besaya.\nGeografia fisica.\nTerritorio.\nIl territorio comunale, di natura collinare, si sviluppa entro la valle del fiume Besaya che da sempre rappresenta la via migliore per raggiungere la \"Costa cantabrica\" dalla \"Meseta\".\nStoria.\nI ritrovamenti archeologici nel territorio comunale o nei paesi vicini evidenziano la presenza umana in queste terre gi\u00e0 dal paleolitico, favorita dalla esistenza di grotte e caverne naturali. Numerose sono anche le testimonianze dei primi insediamenti stabili del periodo della civilt\u00e0 castrense e della presenza romana durante le guerre cantabriche. I Romani, infatti, utilizzarono questa valle per le comunicazioni fra il litorale e la Meseta con la strada che univa \"Pisoraca\", l'attuale Herrera de Pisuerga, a \"Portus Blendium\", l'attuale Suances.\nNel medioevo la Valle del Besaya fu territorio \"realengo\" cio\u00e8 soggetto al potere diretto del re che lo esercitava tramite propri \"corregidores\" (governatori) lasciando alle popolazioni alcune possibilit\u00e0 di autogoverno. Con l'avvento del feudalesimo queste possibilit\u00e0 furono represse perch\u00e9 i feudatari esercitarono il potere in modo autoritario ed oppressivo.\nA met\u00e0 del XIV secolo Arenas ed altri centri vicini dipendevano dalla \"Balia Sanjuanista de Poblacion de Campos\" di Palencia e le parrocchie pagavano le decime al monastero di \"San Salvador de O\u00f1a\" di Burgos, ma godevano di una certa autonomia che cess\u00f2 quando il re di Castiglia Giovanni II elarg\u00ec questo territorio in signoria ai marchesi Aguilar de Campos, conti di \"Casta\u00f1eda\", nella persona di Juan Garcia de Manrique. Questa signoria si protrasse fino alla fine del XVIII secolo quando il re riprese la giurisdizione su questi territori. Nel 1822 le varie localit\u00e0 si riunirono nel comune costituzionale di Arenas de Igu\u00f1a con gli attuali confini ed entro la provincia di Cantabria.\nSociet\u00e0.\nEvoluzione demografica.\nCome per altri piccoli centri cantabrici non industrializzati anche Arenas de Igu\u00f1a \u00e8 soggetto al fenomeno dell'invecchiamento e della diminuzione della popolazione passata dai 2.850 abitanti del 1950 ai 1.887 del 2005. Causa di ci\u00f2 \u00e8 la forte emigrazione di giovani che trovano pi\u00f9 facilmente migliori offerte di lavoro in altre zone.\nGeografia antropica.\nSuddivisioni amministrative.\n\u00c8 costituito da 12 piccoli nuclei abitati, il maggiore dei quali \u00e8 il capoluogo che d\u00e0 il nome al comune e dista 48\u00a0km da Santander.\nEconomia.\nLa sua economia \u00e8 basata sull'allevamento del bestiame soprattutto bovino, e sull'agricoltura. Il tasso di attivit\u00e0 \u00e8 del 39,1% del totale della popolazione e la distribuzione dei cittadini attivi secondo il settore d'impiego registra il 9,3% del totale nel settore primario, il 16,7% nell'edilizia, il 44,3% nel settore terziario (commerciale e alberghiero) e il 29,7% nell'industria; va per\u00f2 osservato che molti lavoratori dell'industria sono occupati nelle fabbriche di alcuni centri vicini, esistendo localmente solo piccole imprese artigiane ed una sola azienda di maggiori dimensioni attiva nella lavorazione e il commercio del latte vaccino."}
{"id": "138698", "revid": "110157", "url": "https://it.wikipedia.org/wiki?curid=138698", "title": "Arenas del Rey", "text": "Arenas del Rey \u00e8 un comune spagnolo di 1.990 abitanti situato nella comunit\u00e0 autonoma dell'Andalusia."}
{"id": "138699", "revid": "110157", "url": "https://it.wikipedia.org/wiki?curid=138699", "title": "Arenas de San Juan", "text": "Arenas de San Juan \u00e8 un comune spagnolo di 1.067 abitanti situato nella comunit\u00e0 autonoma di Castiglia-La Mancia."}
{"id": "138700", "revid": "200568", "url": "https://it.wikipedia.org/wiki?curid=138700", "title": "Arenas de San Pedro", "text": "Arenas de San Pedro \u00e8 un comune spagnolo di 6.778 abitanti (2007) situato nella comunit\u00e0 autonoma di Castiglia e Le\u00f3n. Si trova nel territorio del Parco regionale della Sierra de Gredos."}
{"id": "138701", "revid": "767487", "url": "https://it.wikipedia.org/wiki?curid=138701", "title": "Arenillas", "text": "Arenillas \u00e8 un comune spagnolo di 46 abitanti situato nella comunit\u00e0 autonoma di Castiglia e Le\u00f3n."}
{"id": "138702", "revid": "2519", "url": "https://it.wikipedia.org/wiki?curid=138702", "title": "Arenillas de Riopisuerga", "text": "Arenillas de Riopisuerga \u00e8 un comune spagnolo di 174 abitanti situato nella comunit\u00e0 autonoma di Castiglia e Le\u00f3n."}
{"id": "138703", "revid": "110157", "url": "https://it.wikipedia.org/wiki?curid=138703", "title": "Arens de Lled\u00f3", "text": "Arens de Lled\u00f3 \u00e8 un comune spagnolo di 232 abitanti situato nella comunit\u00e0 autonoma dell'Aragona.\nFa parte di una subregione aragonese denominata Frangia d'Aragona. Lingua d'uso, \u00e8, da sempre, una variante del catalano occidentale."}
{"id": "138704", "revid": "110157", "url": "https://it.wikipedia.org/wiki?curid=138704", "title": "Arenys de Mar", "text": "Arenys de Mar \u00e8 un comune spagnolo di 13.860 abitanti (2005) situato nella comunit\u00e0 autonoma della Catalogna, nella comarca del Maresme.\nGeografia fisica.\nArenys de Mar \u00e8 ubicato sul litorale del Maresme, tra Caldes d'Estrac e Canet de Mar, ai piedi del Parco Naturale del Montnegre i el Corredor.\nDista circa 40\u00a0km da Barcellona. Arenys de Mar \u00e8 collegata al capoluogo catalano dalla strada Nazionale N-II, dall'autostrada C-32 e dalla rete ferroviaria locale (\"Rodalies\", linea C-1).\nDista 56\u00a0km dall'aeroporto di Barcellona e 40\u00a0km dall'aeroporto di Girona\nStoria.\nArenys del Mar nacque nel secolo XIV come quartiere sul litorale della vicina Arenys de Munt. Fu preda di scorribande dei pirati berberi e per questo furono costruite a protezione alcune fortificazioni, fra le quali ben 13 torri di difesa. Nel 1599 ottenne il titolo di citt\u00e0 e fu costituito il municipio.\nNel corso del secolo XVII la popolazione fu decimata dall'epidemia di colera del 1653.\nArenys de Mar ebbe una certa importanza come porto commerciale durante i secoli XVIII e XIX, essendo l'unico porto esistente in tutta la costa settentrionale della provincia di Barcellona.\nEconomia.\nL'economia di Arenys de Mar si basa essenzialmente sulla pesca e sul turismo balneare.\nArenys \u00e8 ancora il principale porto del Maresme e vanta un'importante flotta di pescherecci, fermi ultimamente a causa della poca \"pesquera\". Il mercato pomeridiano del pesce ha luogo ogni giorno e attrae ancora molti turisti.\nArenys \u00e8 meta di turismo balneare (\"platja del Cabai\u00f3\") e culturale, per le sue fortificazioni, il museo, il porto e per il mito di \"Sinera\", creato dal grande poeta catalano Salvador Espriu, che tanto a cuore ebbe questa terra.\nDa non dimenticare, per chi vuole, la spiaggia di nudisti appena dopo la spiaggia che prosegue dalla stazione della Renfe.\nNotevole anche la Chiesa di Santa Maria d'Arenys, opera di Pau Costa (1685) e il palazzo in stile modernista che ospita il mercato."}
{"id": "138705", "revid": "767487", "url": "https://it.wikipedia.org/wiki?curid=138705", "title": "Arenys de Munt", "text": "Arenys de Munt \u00e8 un comune spagnolo di 6.665 abitanti situato nella comunit\u00e0 autonoma della Catalogna, nella comarca del Maresme.\n\u00c8 ubicato nella zona interna e collinare della comarca, al confine con il\nVall\u00e8s Oriental. Fa parte del Parco Naturale del Montnegre i del Corredor. Estesa l'area boschiva con foreste di querce, pini e castagni.\nL'economia si basa sullo sfruttamento agricolo del territorio (vigneti, fragole e ciliegie) e sull'industria (tessile, produzione di tovaglie, e alimentare, liquori), sita principalmente nel \"poligono industrial\" ad inizio paese sulla sinistra arrivando da Arenys de Mar.\nAssolutamente da non dimenticare l'artigianato, soprattutto nella lavorazione del vetro (Famiglia Artigas).\nDi interesse artistico la chiesa di Sant Mart\u00ed, in stile gotico, opera di Pere Seraf\u00ed. Ospita un retablo gotico-rinascimentale del secolo XVI"}
{"id": "138706", "revid": "767487", "url": "https://it.wikipedia.org/wiki?curid=138706", "title": "Arenzana de Abajo", "text": "Arenzana de Abajo \u00e8 un comune spagnolo di 295 abitanti situato nella comunit\u00e0 autonoma di La Rioja."}
{"id": "138707", "revid": "767487", "url": "https://it.wikipedia.org/wiki?curid=138707", "title": "Arenzana de Arriba", "text": "Arenzana de Arriba \u00e8 un comune spagnolo di 35 abitanti situato nella comunit\u00e0 autonoma di La Rioja."}
{"id": "138708", "revid": "767487", "url": "https://it.wikipedia.org/wiki?curid=138708", "title": "Ares del Maestrat", "text": "Ares del Maestre \u00e8 un comune spagnolo di 235 abitanti situato nella comunit\u00e0 autonoma Valenciana."}
{"id": "138709", "revid": "110157", "url": "https://it.wikipedia.org/wiki?curid=138709", "title": "Areso", "text": "Areso \u00e8 un comune spagnolo di 284 abitanti situato nella comunit\u00e0 autonoma della Navarra."}
{"id": "138710", "revid": "110157", "url": "https://it.wikipedia.org/wiki?curid=138710", "title": "Aretxabaleta", "text": "Aretxabaleta \u00e8 un comune spagnolo di 6.184 abitanti situato nella comunit\u00e0 autonoma dei Paesi Baschi."}
{"id": "138711", "revid": "287204", "url": "https://it.wikipedia.org/wiki?curid=138711", "title": "Arevalillo", "text": " \nArevalillo \u00e8 un comune spagnolo di 131 abitanti situato nella comunit\u00e0 autonoma di Castiglia e Le\u00f3n."}
{"id": "138712", "revid": "767487", "url": "https://it.wikipedia.org/wiki?curid=138712", "title": "Arevalillo de Cega", "text": "Arevalillo de Cega \u00e8 un comune spagnolo di 42 abitanti situato nella comunit\u00e0 autonoma di Castiglia e Le\u00f3n."}
{"id": "138713", "revid": "110157", "url": "https://it.wikipedia.org/wiki?curid=138713", "title": "Ares (Spagna)", "text": "Ares \u00e8 un comune spagnolo di 5.265 abitanti situato nella comunit\u00e0 autonoma della Galizia."}
{"id": "138714", "revid": "1305772", "url": "https://it.wikipedia.org/wiki?curid=138714", "title": "Ar\u00e9valo", "text": "Ar\u00e9valo \u00e8 un comune spagnolo di 8137 abitanti (2011) situato nella comunit\u00e0 autonoma di Castiglia e Le\u00f3n.\nVi crebbe Isabella I di Castiglia."}
{"id": "138715", "revid": "767487", "url": "https://it.wikipedia.org/wiki?curid=138715", "title": "Ar\u00e9valo de la Sierra", "text": "Ar\u00e9valo de la Sierra \u00e8 un comune spagnolo di 81 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende le seguenti localit\u00e0:"}
{"id": "138717", "revid": "1305772", "url": "https://it.wikipedia.org/wiki?curid=138717", "title": "Argamasilla de Alba", "text": "Argamasilla de Alba \u00e8 un comune spagnolo di 7.110 abitanti situato nella comunit\u00e0 autonoma di Castiglia-La Mancia."}
{"id": "138718", "revid": "110157", "url": "https://it.wikipedia.org/wiki?curid=138718", "title": "Argamasilla de Calatrava", "text": "Argamasilla de Calatrava \u00e8 un comune spagnolo di 5.992 abitanti situato nella comunit\u00e0 autonoma di Castiglia-La Mancia."}
{"id": "138719", "revid": "110157", "url": "https://it.wikipedia.org/wiki?curid=138719", "title": "Arganda del Rey", "text": "Arganda del Rey \u00e8 un comune spagnolo di 51.489 abitanti della comunit\u00e0 autonoma di Madrid.\nSituata 30 chilometri a sud-est di Madrid, Arganda \u00e8 collegata alla capitale spagnola dalla rete della metropolitana attraverso 2 stazioni della linea 9: La Poveda e Arganda del Rey. La citt\u00e0 sorge intorno ad un centro medioevale e ad un castello medioevale, quest'ultimo oggi distrutto.\nL'area di Arganda \u00e8 un'importante zona vinicola e la produzione di vini ricopre un ruolo nell'economia della citt\u00e0.\nHa qui sede la societ\u00e0 calcistica Agrupaci\u00f3n Deportiva Arganda, la cui squadra gioca all'Estadio Municipal da 3000 posti."}
{"id": "138720", "revid": "22475", "url": "https://it.wikipedia.org/wiki?curid=138720", "title": "Arga\u00f1\u00edn", "text": "Arga\u00f1\u00edn \u00e8 un comune spagnolo di 94 abitanti situato nella comunit\u00e0 autonoma di Castiglia e Le\u00f3n."}
{"id": "138721", "revid": "767487", "url": "https://it.wikipedia.org/wiki?curid=138721", "title": "Arganza", "text": "Arganza \u00e8 un comune spagnolo di 899 abitanti situato nella comunit\u00e0 autonoma di Castiglia e Le\u00f3n."}
{"id": "138722", "revid": "287204", "url": "https://it.wikipedia.org/wiki?curid=138722", "title": "Argavieso", "text": "Argavieso \u00e8 un comune spagnolo di 123 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138723", "revid": "110157", "url": "https://it.wikipedia.org/wiki?curid=138723", "title": "Argecilla", "text": "Argecilla \u00e8 un comune spagnolo di 70 abitanti situato nella comunit\u00e0 autonoma di Castiglia-La Mancia.\nIn passato \u00e8 stata chiamata anche Algecilla."}
{"id": "138724", "revid": "1305772", "url": "https://it.wikipedia.org/wiki?curid=138724", "title": "Argelaguer", "text": "Argelaguer \u00e8 un comune spagnolo di 393 abitanti situato nella comunit\u00e0 autonoma della Catalogna.\nStemma.\nEscut caironat: d'argent, un ram d'argelaga de sinople florit d'or. Per timbre una corona mural de poble.\n\"(Scudo a losanga: d'argento, al ramo di ginestra di verde fiorito d'oro. Timbro: corona muraria di villaggio)\""}
{"id": "138726", "revid": "110157", "url": "https://it.wikipedia.org/wiki?curid=138726", "title": "Argelita", "text": "Argelita \u00e8 un comune spagnolo situato nella comunit\u00e0 autonoma Valenciana."}
{"id": "138728", "revid": "110157", "url": "https://it.wikipedia.org/wiki?curid=138728", "title": "Argen\u00e7ola", "text": "Argen\u00e7ola \u00e8 un comune spagnolo di 192 abitanti situato nella comunit\u00e0 autonoma della Catalogna."}
{"id": "138729", "revid": "110157", "url": "https://it.wikipedia.org/wiki?curid=138729", "title": "Argente", "text": "Argente \u00e8 un comune spagnolo di 198 abitanti situato nella comunit\u00e0 autonoma dell'Aragona."}
{"id": "138730", "revid": "125332482", "url": "https://it.wikipedia.org/wiki?curid=138730", "title": "John Cassavetes", "text": "Attivo nel campo cinematografico, teatrale e televisivo, \u00e8 stato uno dei primi registi indipendenti. Fin dall'inizio affianc\u00f2 alla recitazione la ricerca narrativa come regista di film indipendenti; fu ep\u00ecgono e al tempo stesso migliore esponente della corrente della \"Scuola di New York\" (gruppo in realt\u00e0 eterogeneo che comprendeva Sidney Meyers, Shirley Clarke, Lionel Rogosin e altri), che assunse come criteri stilistici e contenutistici il realismo, il documentarismo, l'improvvisazione, la povert\u00e0 di mezzi produttivi, con richiami a volte espliciti alla \"poetica del pedinamento\" di Cesare Zavattini.\nIl suo stile di regia \u00e8 noto per l'improvvisazione degli attori e per la sua capacit\u00e0 di narrare storie realistiche. Il suo \u00e8 stato un cinema \"familiare\" (nei suoi film hanno recitato amici come Seymour Cassel, Ben Gazzara e Peter Falk, la moglie Gena Rowlands, la madre, la suocera e i figli) che ha raccontato storie di coppie in crisi o di problemi della vita metropolitana. Da Gena Rowlands ebbe tre figli. Uno di essi, Nick, \u00e8 oggi un regista.\nBiografia.\nGli inizi.\nNato a New York da una famiglia di origini greche, suo padre Nicholas John Cassavetes era un immigrato greco, sposato con l'attrice greco-americana Katherine Demetre. John Cassavetes pass\u00f2 l'infanzia nella terra della sua famiglia prima di tornare definitivamente negli Stati Uniti. A vent'anni inizi\u00f2 a frequentare i corsi di recitazione e di regia all'American Academy of Dramatic Arts. Nel 1951 si diplom\u00f2, ma non trov\u00f2 lavoro a Broadway, quindi inizi\u00f2 a lavorare come attore per la televisione. Recit\u00f2 in un'ottantina di film televisivi, in ruoli da comprimario, fino ad essere protagonista di serial, in ruoli alla James Dean. Intanto recit\u00f2 per la prima volta un piccolo ruolo nel film 14\u00aa ora (1951) di Henry Hathaway, seguito da un altro in \"Taxi\" (1953), di Gregory Ratoff.\nNel 1954 spos\u00f2 la donna della sua vita: l'attrice Gena Rowlands, l'interprete femminile di quasi tutti i suoi film. Nel 1957 partecip\u00f2 come co-protagonista al film \"Nel fango della periferia\", diretto da Martin Ritt. Nello stesso anno fond\u00f2 l'Actor's Workshop, un laboratorio di recitazione off-Broadway, operandovi come insegnante, produttore e regista.\nGli anni sessanta.\nIn questo ambito nacque il primo lungometraggio di Cassavetes: \"Ombre\", girato tra il 1959 e il 1960, concepito come un \"saggio collettivo di recitazione e di regia\" (didascalia che apre il film), l'esempio migliore di quel movimento. Il film fu finanziato grazie ad un annuncio sul \"New York Times\" e a una richiesta di finanziamento lanciata via radio nel corso di una trasmissione notturna, e narra di tre fratelli afroamericani, due ragazzi e una ragazza, dalla pelle di gradazione differente (dal totalmente nero del fratello maggiore, al mulatto dell'altro fratello, alla pelle quasi bianca della sorella), dei loro problemi e sogni. Il film fu girato in bianco e nero, con sfocature della pellicola e una fotografia sgranata e cost\u00f2 15.000 dollari.\nIl film fu girato in due versioni: la prima aderiva molto di pi\u00f9 alla cosiddetta '\"Scuola di New York\", ma Cassavetes gir\u00f2 una seconda versione, ripulita da quelli che secondo lui erano tempi morti e intellettualismi. Presentata alla Mostra di Venezia del 1960 e uscita nel 1961, \u00e8 quella che si conosce, e port\u00f2 ad una frattura insanabile tra Cassavetes e gli esponenti della \"Scuola di New York\", che gli rimproverarono di aver modificato il film per ottenere pi\u00f9 incassi. La critica, per mezzo dell'entusiasta direttore di \"Film Culture\" Jonas Mekas, prov\u00f2 a fare di Cassavetes il simbolo del neonato New American Cinema Group, ma il regista non accett\u00f2 mai di aderire al manifesto costitutivo, e pur rimanendo coerente a un'impostazione liberal (\"un umanista\" per sua definizione) non far\u00e0 mai film didascalicamente politici.\nIl successo di \"Ombre\" gli diede la possibilit\u00e0 di girare nel 1961 un film a Hollywood. La Paramount lo chiam\u00f2 per dirigere \"Blues di mezzanotte\", un dramma ambientato nel sottobosco del jazz. Cassavetes accett\u00f2, ma la sua indipendenza era fuori posto a Hollywood, cos\u00ec dovette scendere a compromessi: pot\u00e9 scegliere solo in parte gli attori e dovette rispettare i tempi e i modi di un film hollywoodiano, ma non ne rimase un granch\u00e9 soddisfatto. Lo stesso anno Stanley Kramer gli propose di girare un film di impegno civile, \"Gli esclusi\", che usc\u00ec nel 1963. Il film risult\u00f2 ancora pi\u00f9 insoddisfacente di \"Blues di mezzanotte\", e fin\u00ec per non essere riconosciuto n\u00e9 da Kramer n\u00e9 da Cassavetes. Inoltre si rivel\u00f2 un vero fiasco al botteghino, e cost\u00f2 un periodo di oblio al regista, che si rifugi\u00f2 nuovamente nella televisione, dove comparve in molti serial (tra i quali due puntate della celebre serie \"Alfred Hitchcock presenta\"), fino al 1964, quando fece ritorno al cinema come attore, chiamato da Don Siegel per interpretare \"Contratto per uccidere\".\nIn questo periodo Cassavetes inizi\u00f2 a ideare un progetto sperimentale, una sorta di \"work in progress\" da realizzare con attori professionisti e non. Nel primo semestre del 1965 inizi\u00f2 a girare in 16mm, sfruttando per gli interni anche la sua abitazione, diciassette ore di pellicola, lavorando con trecento persone. Contemporaneamente alla realizzazione di questo progetto, continu\u00f2 a lavorare come attore in film come \"Quella sporca dozzina\" (1967), ottenendo una candidatura all'Oscar al miglior attore non protagonista, e \"Rosemary's Baby - Nastro rosso a New York\" (1968). Il progetto si concluse solo nel 1968, quando il film, con il titolo \"Volti\", usc\u00ec snellito dalle diciassette ore originali a due ore e dieci. Il film partecip\u00f2 alla Mostra di Venezia, dove vinse un premio per la migliore interpretazione maschile (a John Marley). Negli Stati Uniti fu candidato agli Oscar del 1969, per la sceneggiatura originale.\nGli anni settanta.\nDopo \"Volti\", Cassavetes diresse \"Mariti\" (1970), interpretato da Ben Gazzara, Peter Falk e dal regista stesso. Il film, nella versione originale, dura 154 minuti, ma la distribuzione italiana tagli\u00f2 59 minuti. Il film successivo fu \"Minnie e Moskowitz\" (1972), una commedia sofisticata, pi\u00f9 professionale rispetto ai film precedenti, ma che contiene la solita improvvisazione e parodia il tipo di genere. Dopo tre anni, due dei quali spesi nella ricerca di un distributore, Cassavetes gir\u00f2 \"Una moglie\" (1975), forse la migliore interpretazione di Gena Rowlands, e probabilmente la sua migliore opera come regista. Il film ottenne due candidature agli Oscar, per la migliore attrice e per il miglior regista, e ottenne un buon successo di pubblico e critica.\nDue anni dopo Cassavetes gir\u00f2 \"L'assassinio di un allibratore cinese\" (1976), una rivisitazione del \"gangster movie\", con protagonista Ben Gazzara, che negli USA fu snobbato e considerato un film \"minore\", un \"divertissement\". Uscito in una seconda versione nel 1978, in Italia fu massacrato dalla distribuzione, che tagli\u00f2 23 minuti. L'anno dopo il regista diresse \"La sera della prima\" (1977), altra prova maiuscola di Gena Rowlands, creatrice con il regista-marito di duetti indimenticabili.\nGli anni ottanta.\nNel 1980 Cassavetes gir\u00f2 \"Una notte d'estate (Gloria)\", una rivisitazione del thriller, con protagonista ancora la moglie. Il film vinse il Leone d'oro alla Mostra di Venezia \"ex aequo\" con \"Atlantic City, U.S.A.\" di Louis Malle, e ottenne un gran successo presso la critica e il pubblico (nel 1999 Sidney Lumet porter\u00e0 nelle sale un remake della pellicola, \"Gloria\", con il ruolo della Rowlands ripreso da Sharon Stone). \"Una notte d'estate (Gloria)\" fu l'ultimo grande film di Cassavetes. Gli ultimi due suoi film infatti furono girati tra problemi con i produttori e l'incombere della malattia che gli sar\u00e0 fatale.\nNel 1983 gir\u00f2 \"Love Streams - Scia d'amore\", tratto da una pi\u00e8ce teatrale di Ted Allan che fu diretta dallo stesso regista. Il film fu prodotto dall'allora forte Cannon, ma la critica lo consider\u00f2 un prodotto commerciale come tanti altri, lontano dallo stile del regista. Il film comunque vinse l'Orso d'oro al Festival di Berlino del 1984. Durante la lavorazione di \"Love Streams - Scia d'amore\", il regista scopr\u00ec di avere la cirrosi epatica.\nInterpret\u00f2 ancora alcuni film come attore e nel 1985 accett\u00f2 di subentrare al regista Andrew Bergman sul set della commedia \"Il grande imbroglio\", a riprese abbondantemente iniziate. Il film, interpretato da due amici di Cassavetes, Peter Falk e Alan Arkin, deluse per\u00f2 in toto il regista, che lo ripudi\u00f2. Dopo il 1985 la sua malattia si aggrav\u00f2 e si rivel\u00f2 incurabile. Cassavetes mor\u00ec a Los Angeles il 3 febbraio 1989, a 59 anni. \u00c8 sepolto al Westwood Village Memorial Park Cemetery.\nInfluenze.\nJohn Cassavetes ha influenzato e ispirato molti registi, da Martin Scorsese a registi indipendenti come Quentin Tarantino, Jim Jarmusch e Alexandre Rockwell.\nIn occasione della sua masterclass alla 78\u00aa Mostra internazionale d'arte cinematografica di Venezia, Roberto Benigni lo ha citato come suo riferimento, esprimendo il desiderio di voler realizzare un film \"alla Cassavetes\"."}
{"id": "138731", "revid": "110157", "url": "https://it.wikipedia.org/wiki?curid=138731", "title": "Argentona", "text": "Argentona \u00e8 un comune spagnolo di 11.978 abitanti situato nella comunit\u00e0 autonoma della Catalogna.\nSport.\nIl paese ospita gli Argentona Bocs, una squadra di football americano che ha vinto 5 volte la lega catalana."}
{"id": "138732", "revid": "110157", "url": "https://it.wikipedia.org/wiki?curid=138732", "title": "Arg\u00e9s", "text": "Arg\u00e9s \u00e8 un comune spagnolo di 6.000 abitanti situato nella comunit\u00e0 autonoma di Castiglia-La Mancia."}
{"id": "138733", "revid": "110157", "url": "https://it.wikipedia.org/wiki?curid=138733", "title": "Argo\u00f1os", "text": "Argo\u00f1os \u00e8 un comune spagnolo di 1.614 abitanti situato nella comunit\u00e0 autonoma della Cantabria, comarca di Trasmiera, ai piedi del monte El Brusco, sul margine occidentale della baia di Santo\u00f1a, formata dall'estuario dei fiumi As\u00f3n e Clarin formato dalle \"rias\" di \"Limpias\" e \"Rada\". Fa parte del Parco naturale delle lagune di Santo\u00f1a, Victoria e Joyel dichiarato \"lugar de int\u00e9res comunitario\". La \"marisma\" (traducibile con palude), \u00e8 un territorio umido paludoso nelle vicinanze del mare. Nel caso specifico si tratta di terreni in cui rientra la ria de Argo\u0148os soggetti all'alta e bassa marea che deposita sedimenti formando tanti isolotti sui quali si sviluppa la vita biologica. Dalla marisma emerge il monte El Brusco alto 239 metri.\nIl comune \u00e8 formato da quattro piccoli nuclei abitati: Ancillo, Cerecedas, Santiuste e Argo\u00f1os, quest'ultimo \u00e8 il pi\u00f9 abitato e capoluogo del comune, dista 45\u00a0km da Santander e si trova su un raccordo con la \"Via Agrippa\" antica strada romana che univa i porti di \"Flaviobriga\" (attuale Castro-Urdiales) e \"Portus Blendium\" (oggi Suances) e \"Portus Vereasueca\" (oggi San Vicente). Nel medioevo fu anche luogo di passaggio del \"Camino de Santiago\" nella variante lungo la costa.\nAll'attivit\u00e0 tradizionale degli abitanti nella pesca tramite il grande porto peschiero di Santo\u00f1a e nella raccolta dei crostacei nella \"marisma\" si \u00e8 aggiunta quella nei servizi. Pi\u00f9 della met\u00e0 della popolazione attiva vi \u00e8 impiegata, principalmente nel turismo, favorito dalla vicinanza del territorio comunale a rinomate e frequentate spiagge ed anche nella conservazione della riserva naturale.\nStoria.\nNella zona la presenza umana risale al paleolitico, com'\u00e8 evidenziato dai numerosi ritrovamenti archeologici, e i primi centri abitati stabili si ebbero dalla fusione di popoli celti venuti dall'Europa centrale con le primitive trib\u00f9 locali.\nI Romani vinte le guerre cantabriche si insediarono nella costa dove diedero impulso ai porti.\nNel IX secolo il territorio di Argo\u00f1os, gi\u00e0 \"realengo\" cio\u00e8 sotto la diretta giurisdizione reale, fu assoggettato al Monastero di \"Santa Maria de Puerto\" di Santo\u00f1a. Nel 1156 questo monastero pass\u00f2 a dipendere a sua volta dal monastero di \"Santa Maria la Real\" di N\u00e1jera, con tutte le sue propriet\u00e0 per decisione del re Alfonso VI. Questa situazione di dipendenza dur\u00f2 fino al 1579 quando il re riprese le sue prerogative. Nello stesso anno il consiglio di Argo\u00f1os firm\u00f2 la \"carta de hermandad\" con la \"Merindad de Trasmiera\" entrando a farne parte.\nQuesto distretto fu soppresso nel 1834 in occasione del riordino amministrativo generale del regno di Spagna e Argo\u0148os fu un comune costituzionale entro gli attuali confini delle provincia di Cantabria.\nFeste.\nLe principali feste sono il 16 agosto la festa di San Roque, al quale la popolazione \u00e8 devota attribuendogli la protezione in occasione della peste che colp\u00ec nel '600 l'intera Europa, e pure in agosto la festa di San Esteban nel paese di Ancillo."}
{"id": "138734", "revid": "439868", "url": "https://it.wikipedia.org/wiki?curid=138734", "title": "Arguedas", "text": " \nArguedas \u00e8 un comune spagnolo di 2.381 abitanti situato nella comunit\u00e0 autonoma della Navarra."}
{"id": "138735", "revid": "110157", "url": "https://it.wikipedia.org/wiki?curid=138735", "title": "Arguis", "text": "Arguis \u00e8 un comune spagnolo di 67 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "138736", "revid": "110157", "url": "https://it.wikipedia.org/wiki?curid=138736", "title": "Arguisuelas", "text": "Arguisuelas \u00e8 un comune spagnolo di 146 abitanti situato nella comunit\u00e0 autonoma di Castiglia-La Mancia."}
{"id": "138737", "revid": "767487", "url": "https://it.wikipedia.org/wiki?curid=138737", "title": "Argujillo", "text": "Argujillo \u00e8 un comune spagnolo di 383 abitanti situato nella comunit\u00e0 autonoma di Castiglia e Le\u00f3n."}
{"id": "138739", "revid": "110157", "url": "https://it.wikipedia.org/wiki?curid=138739", "title": "Ariany", "text": "Ariany \u00e8 un comune spagnolo di 872 abitanti situato nella comunit\u00e0 autonoma delle Baleari."}
{"id": "138740", "revid": "110157", "url": "https://it.wikipedia.org/wiki?curid=138740", "title": "Aribe", "text": "Aribe \u00e8 un comune spagnolo di 58 abitanti situato nella comunit\u00e0 autonoma della Navarra."}
{"id": "138741", "revid": "110157", "url": "https://it.wikipedia.org/wiki?curid=138741", "title": "Arico", "text": "Arico \u00e8 un comune spagnolo situato nella comunit\u00e0 autonoma delle Canarie."}
{"id": "138742", "revid": "2519", "url": "https://it.wikipedia.org/wiki?curid=138742", "title": "Arija", "text": "Arija \u00e8 un comune spagnolo di 121 abitanti situato nella comunit\u00e0 autonoma di Castiglia e Le\u00f3n.\nIl comune ha due centri abitati, il \"pueblo de arriba\" e il \"pueblo de abajo\", pi\u00f9 in basso, chiamato anche Vilga, sulle sponde dell'Embalse del Ebro, sorto attorno allo stabilimento della Cristaler\u00eda Espa\u00f1ola, avviato nel 1906."}
{"id": "138743", "revid": "110157", "url": "https://it.wikipedia.org/wiki?curid=138743", "title": "Ari\u00f1o", "text": "Ari\u00f1o \u00e8 un comune spagnolo di 853 abitanti situato nella comunit\u00e0 autonoma dell'Aragona."}
{"id": "138744", "revid": "110157", "url": "https://it.wikipedia.org/wiki?curid=138744", "title": "Ariza", "text": "Ariza \u00e8 un comune spagnolo di 1.237 abitanti situato nella comunit\u00e0 autonoma dell'Aragona."}
{"id": "138745", "revid": "767487", "url": "https://it.wikipedia.org/wiki?curid=138745", "title": "Arjona (Spagna)", "text": "Arjona \u00e8 un comune spagnolo di 5.698 abitanti situato nella comunit\u00e0 autonoma dell'Andalusia, provincia di Ja\u00e9n, comarca di Campi\u00f1a de Ja\u00e9n."}
{"id": "138746", "revid": "110157", "url": "https://it.wikipedia.org/wiki?curid=138746", "title": "Arjonilla", "text": "Arjonilla \u00e8 un comune spagnolo di 3.927 abitanti situato nella comunit\u00e0 autonoma dell'Andalusia, provincia di Ja\u00e9n, comarca di Campi\u00f1a de Ja\u00e9n."}
{"id": "138749", "revid": "2519", "url": "https://it.wikipedia.org/wiki?curid=138749", "title": "Arlanz\u00f3n", "text": "Arlanz\u00f3n \u00e8 un comune spagnolo di 407 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende i seguenti centri abitati:"}
{"id": "138750", "revid": "110157", "url": "https://it.wikipedia.org/wiki?curid=138750", "title": "Aria (Spagna)", "text": "Aria \u00e8 un comune spagnolo di 68 abitanti situato nella comunit\u00e0 autonoma della Navarra."}
{"id": "138751", "revid": "1305772", "url": "https://it.wikipedia.org/wiki?curid=138751", "title": "Armallones", "text": "Armallones \u00e8 un comune spagnolo di 54 abitanti situato nella comunit\u00e0 autonoma di Castiglia-La Mancia."}
{"id": "138752", "revid": "110157", "url": "https://it.wikipedia.org/wiki?curid=138752", "title": "Arma\u00f1anzas", "text": "Arma\u00f1anzas \u00e8 un comune spagnolo di 83 abitanti situato nella comunit\u00e0 autonoma della Navarra."}
{"id": "138753", "revid": "110157", "url": "https://it.wikipedia.org/wiki?curid=138753", "title": "Armenteros", "text": "Armenteros \u00e8 un comune spagnolo di 313 abitanti situato nella comunit\u00e0 autonoma di Castiglia e Le\u00f3n."}
{"id": "138754", "revid": "110157", "url": "https://it.wikipedia.org/wiki?curid=138754", "title": "Armi\u00f1\u00f3n", "text": "Armi\u00f1\u00f3n \u00e8 un comune spagnolo situato nella comunit\u00e0 autonoma dei Paesi Baschi."}
{"id": "138755", "revid": "439868", "url": "https://it.wikipedia.org/wiki?curid=138755", "title": "Armu\u00f1a", "text": " \nArmu\u00f1a \u00e8 un comune spagnolo di 257 abitanti situato nella comunit\u00e0 autonoma di Castiglia e Le\u00f3n."}
{"id": "138756", "revid": "110157", "url": "https://it.wikipedia.org/wiki?curid=138756", "title": "Armu\u00f1a de Almanzora", "text": "Armu\u00f1a de Almanzora \u00e8 un comune spagnolo situato nella comunit\u00e0 autonoma dell'Andalusia."}
{"id": "138757", "revid": "110157", "url": "https://it.wikipedia.org/wiki?curid=138757", "title": "Armu\u00f1a de Taju\u00f1a", "text": "Armu\u00f1a de Taju\u00f1a \u00e8 un comune spagnolo di 240 abitanti situato nella comunit\u00e0 autonoma di Castiglia-La Mancia."}
{"id": "138758", "revid": "110157", "url": "https://it.wikipedia.org/wiki?curid=138758", "title": "Arnedillo", "text": "Arnedillo \u00e8 un comune spagnolo situato nella comunit\u00e0 autonoma di La Rioja."}
{"id": "138759", "revid": "1305772", "url": "https://it.wikipedia.org/wiki?curid=138759", "title": "Arnedo", "text": "Arnedo \u00e8 un comune spagnolo di 14.289 abitanti situato nella comunit\u00e0 autonoma di La Rioja."}
{"id": "138760", "revid": "767487", "url": "https://it.wikipedia.org/wiki?curid=138760", "title": "Arnes", "text": "Arnes \u00e8 un comune spagnolo di 494 abitanti situato nella comunit\u00e0 autonoma della Catalogna.\nStemma.\nLo stemma del comune \u00e8 descritto come scudo a losanga: di rosso, a 2 arnie d'oro poste in fascia, accompagnate nel capo da una croce di Malta d'argento. Timbro: corona murata di citt\u00e0."}
{"id": "138761", "revid": "466539", "url": "https://it.wikipedia.org/wiki?curid=138761", "title": "Arnuero", "text": "Arnuero \u00e8 un comune spagnolo di 2.122 abitanti sulla Costa orientale della comunit\u00e0 autonoma della Cantabria, nella comarca di Trasmiera.\nIl territorio comunale \u00e8 limitato ad est dalla \"r\u00eda\" del Cabo Quejo, ad ovest dal fiume Ajo, a sud dalla Sierra del Molino de Viento, a nord dal Mar Cantabrico.\nAl centro si trova il monte G\u00f9cho alto 241 metri, massima altitudine del territorio municipale, la sua costa \u00e8 molto accidentata con le punte di \"Cabo Quejo\", \"Quejo minor\" e \"Cueva Colinas\".\nIl comune \u00e8 formato da quattro nuclei abitati: Castillo, Soano, Isla e Arnuero, che d\u00e0 il nome al comune e ne \u00e8 il capoluogo, distante 43\u00a0km da Santander.\n\u00c8 uno dei centri della Cantabria pi\u00f9 interessato dal turismo, sua principale risorsa economica, con le sue quattro spiagge e la vicinanza alle altre localit\u00e0 turistiche di Ajo (Bareyo) e Noja. Il clima \u00e8 atlantico, umido e temperato.\nStoria.\nIn Cantabria la presenza umana, favorita dal territorio ricco di grotte e caverne, risale certamente al Paleolitico superiore. I primi insediamenti stabili si ebbero con l'invasione di popoli celti provenienti dall'Europa centrale che si fusero con i primitivi abitanti formando le fiere trib\u00f9 cantabriche che si opposero duramente alla conquista romana per molti anni.\nNell'Alto Medioevo il territorio di Cantabria era sotto il dominio dei re e della Chiesa che aveva anche estesi possedimenti terrieri. Fu il tempo dei potenti abati dei diversi monasteri, in particolare la zona di Trasmiera dipendeva dal \"Monasterio de Santa Maria del Puerto\" di Santo\u00f1a che aveva possedimenti in tutta la Cantabria Orientale.\nLa comarca di Trasmiera faceva parte del regno di Castiglia, nel 1035 pass\u00f2 al regno di Navarra ritornando in seguito alla Castiglia.\nI diversi paesi si formarono per aggregazione attorno alle chiese delle abitazioni dei lavoratori delle terre delle chiese stesse, cos\u00ec avvenne intorno all'anno 1000 per Arnuero e per Isla. Nel XII secolo si formarono le divisioni territoriali dette \"Merindades\" governate dal \"merino\" o delegato reale, poi apparve il cosiddetto \"Corregidor\" (governatore) nominato dal re, che governava una o pi\u00f9 Merindad. Arnuero appartenne \nalla \"Merindad de Trasmiera\", la comarca situata fra il fiume As\u00f3n\ne il fiume Miera da cui deriva il nome Trasmiera.\nCol decadere del potere dei monasteri nei secoli XIV e XV, si affermarono le famiglie di personaggi cui i re dovevano riconoscenza che esplicavano nominandoli \"signori\" di un territorio, in particolare signore di Trasmiera fu Pedro Fernandez de Velasco. Presto i vari signori iniziarono a lottare fra loro per aumentare i loro possedimenti e nello stesso tempo esercitarono sui cittadini un potere dispotico togliendo ai loro Consigli le prerogative di un sia pur limitato autogoverno di cui godevano. Si registrarono allora forme di aggregazione di vari centri e per difendere i propri interessi. Si form\u00f2 in questo modo nel XV secolo il comune di Arnuero, dall'unione dei quattro nuclei abitati di Arnuero, Castillo, Soano e Isla che facevano parte della \"Junta de siete villas\" che si dissolse.\nDa allora il comune ha seguito le sorti della Cantabria e poi del regno di Spagna. L'economia si bas\u00f2 sulla pesca, su una agricoltura di sostenimento familiare e sull'artigianato, in particolare della costruzione di campane per cui Arnuero fu famosa in tutta la Spagna. L'avvento del turismo di massa nel XX secolo determin\u00f2 una svolta dell'economia locale che attualmente \u00e8 dotata di strutture alberghiere e di numerose case per le vacanze.\nFeste.\nA Isla il giorno 11 agosto si celebra la festa di \"Santa Filomena\" e il 13 agosto si tiene il \"Dia del Turista\". Il 15 agosto ad Arnuero si svolge la festa di \"Nuestra Se\u00f1ora\". Il 16 agosto si svolgono sia ad Arnuero che ad Isla le feste di \"San Roque\" e il giorno successivo in entrambe le localit\u00e0 la festa di \"San Roquin\".\nA Soano si fa festa il luned\u00ec di Pasqua e a Castillo il 24 giugno c'\u00e8 la festa di \"San Juan\", il 29 giugno la festa di \"San Pedro\" e il 27 luglio la festa di \"San Pantaleon\"."}
{"id": "138762", "revid": "110157", "url": "https://it.wikipedia.org/wiki?curid=138762", "title": "Aroche", "text": "Aroche \u00e8 un comune spagnolo di 3.419 abitanti situato nella comunit\u00e0 autonoma dell'Andalusia.\nGeografia fisica.\nIl territorio comunale \u00e8 attraversato dal fiume Chanza."}
{"id": "138763", "revid": "110157", "url": "https://it.wikipedia.org/wiki?curid=138763", "title": "Arquillinos", "text": "Arquillinos \u00e8 un comune spagnolo di 166 abitanti situato nella comunit\u00e0 autonoma di Castiglia e Le\u00f3n."}
{"id": "138765", "revid": "110157", "url": "https://it.wikipedia.org/wiki?curid=138765", "title": "Arquillos", "text": "Arquillos \u00e8 un comune spagnolo di 1.911 abitanti situato nella comunit\u00e0 autonoma dell'Andalusia."}
{"id": "138766", "revid": "287204", "url": "https://it.wikipedia.org/wiki?curid=138766", "title": "Arrabalde", "text": "Arrabalde \u00e8 un comune spagnolo di 289 abitanti situato nella comunit\u00e0 autonoma di Castiglia e Le\u00f3n."}
{"id": "138767", "revid": "767487", "url": "https://it.wikipedia.org/wiki?curid=138767", "title": "Arraia-Maeztu", "text": "Arraia-Maeztu \u00e8 un comune spagnolo situato nella comunit\u00e0 autonoma dei Paesi Baschi."}
{"id": "138768", "revid": "110157", "url": "https://it.wikipedia.org/wiki?curid=138768", "title": "Arrancacepas", "text": "Arrancacepas \u00e8 un comune spagnolo di 34 abitanti situato nella comunit\u00e0 autonoma di Castiglia-La Mancia."}
{"id": "138769", "revid": "110157", "url": "https://it.wikipedia.org/wiki?curid=138769", "title": "Arrankudiaga", "text": "Arrankudiaga \u00e8 un comune spagnolo di 775 abitanti situato nella comunit\u00e0 autonoma dei Paesi Baschi."}
{"id": "138770", "revid": "110157", "url": "https://it.wikipedia.org/wiki?curid=138770", "title": "Arona (Spagna)", "text": "Arona \u00e8 un comune spagnolo di 40.826 abitanti situato nella comunit\u00e0 autonoma delle Canarie.\nAltre informazioni.\nDal 2015, la citt\u00e0 di Los Cristianos \u00e8 la sede della Federazione islamica delle Isole Canarie, che \u00e8 l'organizzazione che riunisce le associazioni e le comunit\u00e0 musulmane delle Isole Canarie.\nAmministrazione.\nGemellaggi.\nLa citt\u00e0 intrattiene rapporti di gemellaggio con:"}
{"id": "138771", "revid": "287204", "url": "https://it.wikipedia.org/wiki?curid=138771", "title": "Mondrag\u00f3n", "text": "Mondrag\u00f3n (in basco Arrasate, ufficialmente Arrasate/Mondrag\u00f3n) \u00e8 una citt\u00e0 basca di 22.000 abitanti fondata nel 1260 dal re di Castiglia Alfonso X il Saggio nello stesso posto che occupava la citt\u00e0 di Arrasate.\nMondragon \u00e8 sede del movimento cooperativo basco (\"Mondragon Corporacion Cooperativa\") e uno dei maggiori centri industriali dei Paesi Baschi, cos\u00ec come la sede dell'Universit\u00e0 di Mondrag\u00f3n."}
{"id": "138772", "revid": "110157", "url": "https://it.wikipedia.org/wiki?curid=138772", "title": "Arratzu", "text": "Arratzu \u00e8 un comune spagnolo di 368 abitanti situato nella comunit\u00e0 autonoma dei Paesi Baschi, creato nel 1996 come distaccamento da Gernika-Lumo."}
{"id": "138774", "revid": "2519", "url": "https://it.wikipedia.org/wiki?curid=138774", "title": "Arraya de Oca", "text": "Arraya de Oca \u00e8 un comune spagnolo di 47 abitanti situato nella comunit\u00e0 autonoma di Castiglia e Le\u00f3n."}
{"id": "138775", "revid": "110157", "url": "https://it.wikipedia.org/wiki?curid=138775", "title": "Arratzua-Ubarrundia", "text": "Arratzua-Ubarrundia \u00e8 un comune spagnolo situato nella comunit\u00e0 autonoma dei Paesi Baschi."}
{"id": "138776", "revid": "1516566", "url": "https://it.wikipedia.org/wiki?curid=138776", "title": "Arrecife", "text": "Arrecife \u00e8 un comune spagnolo di 55.673 abitanti situato nella comunit\u00e0 autonoma delle Canarie, nell'isola di Lanzarote.\nStoria.\nLe prime notizie di Arrecife sono datate XV secolo, quando era un piccolo villaggio di pescatori. Il nome, poi dato come Arrecifes, si riferisce alle scogliere vulcaniche nere dietro la quale le barche potevano nascondersi, protetti dagli improvvisi attacchi dei pirati.\nVerso la fine del XVI secolo, l'insediamento inizi\u00f2 a crescere in risposta ad un bisogno di alloggio e lo stoccaggio per sostenere crescita del commercio tra i mondi vecchi e nuovi. La prima chiesa fu costruita in quel momento, consacrata dal primo vescovo di Arrecife, San Gin\u00e9s. La crescente prosperit\u00e0 ha aumentato l'attrattivit\u00e0 della citt\u00e0 come obiettivo di un pirata: nel 1571 un famigerato pirata di nome Dogan saccheggi\u00f2 e quasi completamente distrusse la cittadina portuale.\nNel 1964 Arrecife \u00e8 diventato il sito del primo impianto di dissalazione di acqua di mare di Lanzarote, che era ancora operativo nel 2010.\nNel 1981 avvenne il naufragio della nave da carico \"Telamon\", che si aren\u00f2 in una baia vicino al paese.\nSimboli.\nLo stemma di Arrecife \u00e8 stato approvato con decreto del Consiglio dei ministri del 25 ottobre 1962.\nNella prima partizione \u00e8 rappresentato lo stemma della famiglia Herrera, marchesi di Lanzarote, titolo nobiliare indicato dalla corona che timbra lo scudo. Nella seconda, il falco pescatore simboleggia i legami tradizionali della popolazione con il mare e la pesca. Il fatto che questo animale a volte muoia annegato, trascinato in acqua dalla sua preda, \u00e8 visto come un simbolo del tributo che i marinai pagano al mare che d\u00e0 loro sostentamento."}
{"id": "138777", "revid": "1305772", "url": "https://it.wikipedia.org/wiki?curid=138777", "title": "Arredondo", "text": " \nArredondo \u00e8 un comune spagnolo di 585 abitanti situato nella comunit\u00e0 autonoma della Cantabria, nella comarca As\u00f3n-Ag\u00fcera. Il suo territorio, attraversato dai fiumi As\u00f3n e Bustablado \u00e8 formato da 10 piccoli nuclei abitati fra i quali \u00e8 il capoluogo Arredondo che d\u00e0 il nome al municipio e dista 45\u00a0km da Santander.\nIl territorio \u00e8 di tipo calcareo, con piccoli rilievi e oltre 250 cavit\u00e0 sotterranee.\nAll'inizio del paese un cartello indica \"Arredondo la Capital del mundo\", appellativo che deriva dai cosiddetti \"Indiani\", emigranti nelle Americhe che fecero fortuna e ritornarono al paese natio per le vacanze estive o per fermarsi e costruirsi nuove abitazioni. L'economia locale si basa sull'agricoltura, l'allevamento del bestiame e il turismo.\nStoria.\nLa storia di Arredondo coincide fino al 1822 con quella di Ruesga essendo le due localit\u00e0 riunite nella comunit\u00e0 della Valle de Ruesga. In questa valle la presenza umana, favorita dall'esistenza di grotte e caverne, risale al Paleolitico. Nell'epoca preromana ad Arredondo si stabil\u00ec certamente la trib\u00f9 cantabra dei Coniscos che si estendeva su tutta la valle di Ruesga.\nUna strada romana che univa la Meseta alla costa passava per l'attuale territorio comunale di Arredondo e con l'avvento dei Visigoti si ebbe la cristianizzazione come risulta dall'esistenza dell'eremo di San Juan de Socueva. Nel 932 la valle de Ruesga entr\u00f2 a far parte del regno di Castiglia e tutte le localit\u00e0 erano anche tenute a versare un contributo al Monastero di San Mill\u00e1n de la Cogolla. Nel 1020 l'attuale municipio di Arredondo pass\u00f2 al regno di Navarra. A partire dal 1300 la Valle de Ruesga fu vincolata, dome molte altre localit\u00e0 cantabriche, alla casata dei Velasco una delle pi\u00f9 importanti famiglie della Castiglia. Questa dipendenza fu rafforzata nel 1380 dal re Giovanni I che conferm\u00f2 a Pedro Fernandez de Velasco la donazione fatta a suo nonno Sancho Sanchez de Velasco di tutte le terre della valle di Ruesga. Fino a quel tempo il territorio della valle era stato \"realengo\", cio\u00e8 di propriet\u00e0 diretta del re che lo amministrava tramite un suo governatore lasciando qualche facolt\u00e0 di autogoverno alle popolazioni che eleggevano un Consiglio e un \"alcalde\" (sindaco). Con l'avvento della signoria dei Velasco le possibilit\u00e0 di autogoverno furono assai ristrette e gli \"alcalde\" delle varie localit\u00e0 nel 1434 dovettero giurare fedelt\u00e0 a Pedro Fernandez de Velasco e impegnarsi al versamento di un contributo annuale senza limiti di tempo in riconoscimento della signoria. La data del versamento fu fissata per ogni anno nel giorno di Sant'Andrea.\nIl governo dei Velasco si rivel\u00f2 molto dispotico e le popolazioni nel 1433 presentarono una petizione al re di Castiglia Giovanni II contro i Velasco e per un ritorno al governo realengo, ma il re rispose che Pedro Fernandez de Velasco era legittimo signore delle Valli. Le terre di Arredondo e Ruesga rimasero signoria dei Velasco fino a quando, nel secolo XIX, fu abolito il regime feudale.\nNel 1822 si formarono i comuni costituzionali di Arredondo e Ruesga dividendo in due parti il territorio della vallata di Ruesga.\nA partire dal 1835, a causa della povert\u00e0, molti cittadini della Valle emigrarono nelle Americhe, soprattutto in Messico e a Cuba: si calcola che su un totale di circa 2700 abitanti dell'intera valle gli emigranti furono 570 e che di questi il 90% era costituito da persone fra i 10 e i 17 anni d'et\u00e0. Il calo demografico che ne deriv\u00f2 fu certamente imponente. \nPer i restanti anni fino ai nostri giorni Arredondo segu\u00ec le vicende della Cantabria senza distinguersi particolarmente."}
{"id": "138778", "revid": "110157", "url": "https://it.wikipedia.org/wiki?curid=138778", "title": "Arres", "text": "Arres (in catalano \"Arres\") \u00e8 un comune spagnolo di 58 abitanti situato nella Val d'Aran, vicino al confine con la Francia, nella comunit\u00e0 autonoma della Catalogna."}
{"id": "138779", "revid": "767487", "url": "https://it.wikipedia.org/wiki?curid=138779", "title": "Arriate", "text": "Arriate \u00e8 un comune spagnolo di 3.543 abitanti situato nella comunit\u00e0 autonoma dell'Andalusia."}
{"id": "138780", "revid": "110157", "url": "https://it.wikipedia.org/wiki?curid=138780", "title": "Arrieta (Paesi Baschi)", "text": "Arrieta \u00e8 un comune spagnolo di 521 abitanti situato nella comunit\u00e0 autonoma dei Paesi Baschi."}
{"id": "138781", "revid": "110157", "url": "https://it.wikipedia.org/wiki?curid=138781", "title": "Arrigorriaga", "text": "Arrigorriaga \u00e8 un comune spagnolo di 11.140 abitanti situato nella comunit\u00e0 autonoma dei Paesi Baschi."}
{"id": "138783", "revid": "110157", "url": "https://it.wikipedia.org/wiki?curid=138783", "title": "Arroba de los Montes", "text": "Arroba de los Montes \u00e8 un comune spagnolo di 471 abitanti situato nella comunit\u00e0 autonoma di Castiglia-La Mancia."}
{"id": "138784", "revid": "110157", "url": "https://it.wikipedia.org/wiki?curid=138784", "title": "Arr\u00f3niz", "text": "Arr\u00f3niz \u00e8 un comune spagnolo di 1.130 abitanti situato nella comunit\u00e0 autonoma della Navarra."}
{"id": "138785", "revid": "110157", "url": "https://it.wikipedia.org/wiki?curid=138785", "title": "Arroyo de la Encomienda", "text": "Arroyo de la Encomienda \u00e8 un comune spagnolo di 9.590 abitanti situato nella comunit\u00e0 autonoma di Castiglia e Le\u00f3n."}
{"id": "138786", "revid": "22475", "url": "https://it.wikipedia.org/wiki?curid=138786", "title": "Arroyo de la Luz", "text": "Arroyo de la Luz \u00e8 un comune spagnolo di 6.594 abitanti situato nella comunit\u00e0 autonoma dell'Estremadura."}
{"id": "138787", "revid": "1216132", "url": "https://it.wikipedia.org/wiki?curid=138787", "title": "Arroyo de las Fraguas", "text": "Arroyo de las Fraguas \u00e8 un comune spagnolo di 28 abitanti situato nella comunit\u00e0 autonoma di Castiglia-La Mancia.\nIl comune comprende le localit\u00e0 disabitate di Las Tainas del Horcajo e Santotis."}
{"id": "138788", "revid": "110157", "url": "https://it.wikipedia.org/wiki?curid=138788", "title": "Arroyo del Ojanco", "text": "Arroyo del Ojanco \u00e8 un comune spagnolo di 2.388 abitanti situato nella comunit\u00e0 autonoma dell'Andalusia.\nIl comune venne creato il 24 gennaio 2001 come distaccamento da Beas de Segura.\nGeografia fisica.\nIl comune \u00e8 attraversato dal Guadalimar, che ne segna il confine settentrionale."}
{"id": "138789", "revid": "110157", "url": "https://it.wikipedia.org/wiki?curid=138789", "title": "Arroyo de San Serv\u00e1n", "text": "Arroyo de San Serv\u00e1n \u00e8 un comune spagnolo di 3.896 abitanti situato nella comunit\u00e0 autonoma dell'Estremadura."}
{"id": "138790", "revid": "110157", "url": "https://it.wikipedia.org/wiki?curid=138790", "title": "Arroyomolinos (Madrid)", "text": "Arroyomolinos \u00e8 un comune spagnolo di 5.541 abitanti situato nella comunit\u00e0 autonoma di Madrid."}
{"id": "138791", "revid": "767487", "url": "https://it.wikipedia.org/wiki?curid=138791", "title": "Arroyomolinos de la Vera", "text": "Arroyomolinos de la Vera \u00e8 un comune spagnolo di 555 abitanti situato nella comunit\u00e0 autonoma dell'Estremadura."}
{"id": "138792", "revid": "2043503", "url": "https://it.wikipedia.org/wiki?curid=138792", "title": "Arroyomolinos de Le\u00f3n", "text": "Arroyomolinos de Le\u00f3n \u00e8 un comune spagnolo di 965 abitanti situato nella comunit\u00e0 autonoma dell'Andalusia."}
{"id": "138793", "revid": "110157", "url": "https://it.wikipedia.org/wiki?curid=138793", "title": "Arruazu", "text": "Arruazu \u00e8 un comune spagnolo di 101 abitanti situato nella comunit\u00e0 autonoma della Navarra."}
{"id": "138794", "revid": "110157", "url": "https://it.wikipedia.org/wiki?curid=138794", "title": "Arr\u00fabal", "text": "Arr\u00fabal \u00e8 un comune spagnolo di 409 abitanti situato nella comunit\u00e0 autonoma di La Rioja."}
{"id": "138795", "revid": "1305772", "url": "https://it.wikipedia.org/wiki?curid=138795", "title": "Ars\u00e8guel", "text": "Ars\u00e8guel \u00e8 un comune spagnolo di 103 abitanti situato nella comunit\u00e0 autonoma della Catalogna."}
{"id": "138796", "revid": "110157", "url": "https://it.wikipedia.org/wiki?curid=138796", "title": "Art\u00e0", "text": "Art\u00e0 \u00e8 un comune spagnolo di 7.411 abitanti situato nella comunit\u00e0 autonoma delle Baleari. La citt\u00e0 \u00e8 situata nell'entroterra maiorchino, a 15 chilometri da Cala Rajada, il pi\u00f9 vicino luogo turistico sul mare.\nI principali luoghi di interesse ad Art\u00e0 sono: il Museo di Storia Naturale e di Archeologia, la chiesa parrocchiale e, dopo aver percorso pi\u00f9 di 200 gradini (partendo dalla Chiesa Parrocchiale) si giunge alla chiesa pi\u00f9 antica, situata sulla cima del colle su cui si estende Art\u00e0, e da dove si gode una vista mozzafiato del panorama della citt\u00e0 e del verde dell'isola. La chiesa \u00e8 circondata da mura. "}
{"id": "138797", "revid": "122916966", "url": "https://it.wikipedia.org/wiki?curid=138797", "title": "Artajona", "text": "Artajona \u00e8 un comune spagnolo di 1.721 abitanti situato nella comunit\u00e0 autonoma della Navarra."}
{"id": "138798", "revid": "1251388", "url": "https://it.wikipedia.org/wiki?curid=138798", "title": "Artana", "text": "Artana \u00e8 un comune spagnolo di 1.937 abitanti situato nella comunit\u00e0 autonoma Valenciana."}
{"id": "138799", "revid": "110157", "url": "https://it.wikipedia.org/wiki?curid=138799", "title": "Artazu", "text": "Artazu \u00e8 un comune spagnolo di 105 abitanti situato nella comunit\u00e0 autonoma della Navarra."}
{"id": "138800", "revid": "110157", "url": "https://it.wikipedia.org/wiki?curid=138800", "title": "Artea", "text": "Artea \u00e8 un comune spagnolo di 644 abitanti situato nella comunit\u00e0 autonoma dei Paesi Baschi."}
{"id": "138802", "revid": "1924342", "url": "https://it.wikipedia.org/wiki?curid=138802", "title": "Images and Words", "text": "Images and Words \u00e8 il secondo album in studio del gruppo musicale statunitense Dream Theater, pubblicato il 7 luglio 1992 dalla Atco Records.\nViene considerato da molti il primo esempio di progressive metal in senso compiuto, nonch\u00e9 uno dei dischi heavy metal pi\u00f9 importanti per l'evoluzione del genere stesso durante gli anni novanta. \"Images and Words\" \u00e8 stato inoltre certificato disco d'oro dalla RIAA e si posizion\u00f2 alla posizione numero 61 della Billboard 200, vendendo complessivamente 2 milioni di copie nel mondo.\nNell'ottobre 2011 l'album \u00e8 stato inserito al settimo posto nella \"Top Ten Guitar Albums of 1992\" stilata da \"Guitar World\".\nDescrizione.\nRappresenta uno dei dischi pi\u00f9 amati dagli appassionati del gruppo, considerato come uno dei loro momenti di massima ispirazione. \u00c8 anche il primo album con il cantante James LaBrie, il quale ha sostituito Charlie Dominici.\nNel libretto dell'album sono indicati come d'abitudine gli autori di ogni singolo brano, ma le parole \"music\" e \"lyrics\" sono sostituite rispettivamente da \"images\" e \"words\". La musica di tutti i brani \u00e8 attribuita all'intero gruppo, dato che i Dream Theater hanno sempre composto i loro brani tramite jam e improvvisazione, oppure partendo da materiale scritto dai singoli componenti e poi unito in un unico brano. L'unica eccezione riguarda \"Wait for Sleep\", la cui parte strumentale venne interamente curata dal tastierista Kevin Moore. I testi di ogni brano invece sono attribuiti a singoli componenti, ad eccezione di \"Take the Time\", composta da tutti i componenti del gruppo.\nL'assolo di \"Under a Glass Moon\" \u00e8 stato posto al numero 98 nella lista dei miglior assoli di chitarra secondo About.com.\nPromozione.\nDa questo disco sono stati realizzati i videoclip di \"Pull Me Under\", \"Take the Time\" e \"Another Day\", visibili nel VHS '. Solo \"Another Day\" non ha subito modifiche nel passaggio televisivo, mentre gli altri due brani sono stati modificati a causa della loro considerevole lunghezza. Nonostante \"Another Day\" fosse ritenuto il brano pi\u00f9 adatto per ricavarne un video ad alta rotazione, non destinato esclusivamente agli amanti del metal, MTV ha prestato particolare attenzione a quello realizzato per \"Pull Me Under\", il quale ha ricevuto un discreto numero di passaggi televisivi. Questa particolarit\u00e0 viene citata da Mike Portnoy nel VHS ' poco prima che parta il video.\nAd esso ha fatto seguito il relativo tour svoltosi tra il 1992 e il 1993, l\"'Images and Tour\". Durante i concerti, \"Surrounded\" veniva dedicata ad Arthur Ashe, leggenda del tennis morto di AIDS.\nNell'estate del 2007 i Dream Theater eseguirono in alcuni concerti l'intero album, in occasione dei 15 anni dalla sua pubblicazione. I brani sono stati eseguiti esattamente come le versioni originali, ad esclusione di \"Surrounded\", lievemente riarrangiata e con l'aggiunta di una coda in cui sono state citate \"Sugar Mice\" dei Marillion e \"Mother\" dei Pink Floyd. La prima di queste riproposizioni dal vivo avvenne il 3 giugno 2007, in occasione della loro prima partecipazione al Gods of Metal. Dieci anni pi\u00f9 tardi il gruppo ha eseguito nuovamente l'album per intero per celebrare i 25 anni dalla sua pubblicazione."}
{"id": "138803", "revid": "697352", "url": "https://it.wikipedia.org/wiki?curid=138803", "title": "Another Day", "text": ""}
